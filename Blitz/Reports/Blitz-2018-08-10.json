{"url": "https://www.blitz.bg/svyat/britanski-kapitan-se-sbudi-gol-v-toaletnata-sled-solidna-pocherpka-neshchata-koito-napravi-sled-tova-shche-mu-izlyazat-prez-nosa-snimki_news619546.html", "text": "Капитан от британската армия е заплашен от сериозно наказание за погром на тоалетна, в която е бил заключен от подчинените си, съобщава Military Times. Офицерът заспал дълбоко след солидна почерпка с алкохол. Докато си спял сладко, подчинените му решили да се пошегуват с него, съблекли го гол, завлекли го до тоалетната в поделението и го заключили вътре.  Шест часа по-късно капитанът се събудил и установил, че се намира в много неприятна ситуация. Той започнал да тропа по вратата на тоалетната и да крещи. Подчинените му мигом дотичали, но казали на шефа си, че ще го освободят, само ако им вдигне заплатите.  След като разбрал, че няма кой да го измъкне от „затвора” му, побеснелият и все още пиян офицер разбил тоалетната, откъртил една стоманена тръба и започнал да руши всичко пред очите си. Съвсем скоро в стената се образувала вдлъбнатина. Той се съсредоточил върху нея, успял да я превърне в голяма дупка и се измъкнал през нея.  Тъй като правилникът забранява употребата на алкохол на работното място, капитанът е заплашен със сериозна глоба. Освен това може да му се наложи да заплати и нанесените материални щети. Превод: БЛИЦ    ", "date": "2018.08.10", "title": "Британски капитан се събуди гол в тоалетната след солидна почерпка! Нещата, които направи след това, ще му излязат през носа (СНИМКИ)"}
{"url": "https://www.blitz.bg/kriminalni/prestplenie/shofort-ubil-malkiya-mitko-na-trotoar-v-zlatograd-se-razkaya-pred-sda-no_news619521.html", "text": "Признавам се за виновен, искрено съжалявам за детето и за това, което се случи. Осъзнавам какво съм направил и ще си понеса наказанието. Няма такава опасност да се укрия, да извърша друго престъпление или да замина в чужбина или където и да било. Това обяви пред Апелативния съд в Пловдив 56-годишният шофьор, който уби дете на тротоар в Златоград. Защитата на задържания поиска по-лека мярка за неотклонение, пише 24rodopi.com.  Припомняме, че водачът Л.У. бе оставен за постоянно в ареста с решение на Окръжния съд в Смолян.  „Съдът е посочил, че взема тази мярка с оглед системното нарушение на обвиняемия на Правилата за движение по пътищата. Това са 20 наказателни постановления,  12 броя фишове – „резултат\", с който малцина водачи на МПС могат да се „похвалят\".  Тези хора народът ги нарича джигити по пътищата. Те не се съобразяват с останалите участници в движението, системно нарушават правилата по Закона за движение и Правилника за неговото приложение. В крайна сметка след тези административни значителен брой нарушения, се стига и до извършване на престъплението, за което му е повдигнато обвинението. Той е дал своят принос в тъй наречената война по пътищата. Това 13-годишно дете, стоящо на тротоара, е починало вследствие на удара от управлявания от обвиняемия автомобил\", посочи в мотивите си срещу обжалването и промяната на мярката за неотклонение прокурорът по делото.  В крайна сметка апелативните магистрати в Пловдив потвърдиха мярката и водачът Л.У. остава в ареста. За това деяние Законът предвижда наказание от 2 до 6 години „лишаване от свобода\".  Припомняме, че инцидентът стана на 31 юли малко след 17 часа. Микробус блъска 13-годишния Митко Крушков, който се намира на тротоар. Шофьорът губи контрол над превозното средство след като излиза на прав участък след завой.  Нелепата смърт на момчето ужаси жителите на родния му град. Те проведоха мълчаливо бдение в Златоград, а местната управа обяви и ден на траур.    ", "date": "2018.08.10", "title": "Шофьорът, убил малкия Митко на тротоар в Златоград, се разкая пред съда, но..."}
{"url": "https://www.blitz.bg/zdrave/dobavyaneto-na-samo-dve-i-polovina-chaeni-lzhitsi-zakhar-km-chaya-ili-kafeto-uvelichava-s-54-riska-ot_news619121.html", "text": "Ново проучване показва, че добавянето на няколко чаени лъжици захар например към вашия чай всеки ден увеличава риска да се разболеете от страшна болест.   Подслаждаването на храната или напитките дори само с две и половина чаени лъжици захар, увеличава рискът с 54%. А ако се консумира само една газирана напитка със захар на ден, ще се увеличи рискът с 47% в сравнение с тези, които консумират такива напитки само веднъж на всеки три месеца.", "date": "2018.08.10", "title": "Добавянето на само две и половина чаени лъжици захар към чая или кафето увеличава с 54% риска от..."}
{"url": "https://www.blitz.bg/lyubopitno/shche-dadete-li-500-leva-za-da-spite-edna-noshch-v-khotel-0-zvezdi-snimki_news619429.html", "text": "В Тогенбург отвори врати любопитен хотел. Null Stern Hotel няма нито стени, нито покрив. Луксозните стаи представляват разкошно легло под открито небе, което е заобиколено от алпийска природа.     Срещу 500 лв. на нощ клиентите получават нощни шкафчета, свещник, чаша кафе, закуска и безалкохолни напитки. Обслужване като за крале!   Ако изведнъж времето се влоши, гостите на хотела могат да пренощуват в добре устроена хижа в съседство. При лоша прогноза за времето дори можете да откажете резервацията си или да я насрочите за друг ден.  Този необичаен хотел пожъна сериозна популярност сред туристите. Към днешна дата над половината от обявените места за настаняване са резервирани.  Източник: profit.bg    ", "date": "2018.08.10", "title": "Ще дадете ли 500 лева, за да спите една нощ в хотел 0 звезди? (СНИМКИ)"}
{"url": "https://www.blitz.bg/svyat/tazi-statistika-plashi-nad-60-000-migranti-sa-pristignali-v-evropa-ot-nachaloto-na-godinata_news619491.html", "text": "Броят на мигрантите и бежанците, пристигнали в Европа през Средиземно море от началото на 2018 г., надхвърли 60 000 души, а повече от 1520 са загинали или изчезнали. Това съобщи днес Международната организация по миграцията (МОМ).   \"Към 8 август в Европа са пристигнали 60 309 мигранти и бежанци, загинали са 1520 души, включително 10 през тази седмица\", заяви на пресконференция в Женева говорителят на организацията Джоел Милман. Повече от 24 600 мигранти и бежанци е приела Испания, близо 19 000 - Италия, около 16 500 – Гърция, около 250 – Малта и повече от 100 – Кипър. Говорителят напомни, че през миналата година за съпоставим период от време в Европа през Средиземно море са пристигнали повече от 117 000 мигранти и бежанци, а през 2016 г. – повече от 263 000. Общо в света, по данни на МОМ, от началото на 2018 г. са загинали 2370 мигранти и бежанци. При това средиземноморският маршрут за миграция към Европа остава най-опасен.", "date": "2018.08.10", "title": "Тази статистика плаши! Над 60 000 мигранти са пристигнали в Европа от началото на годината"}
{"url": "https://www.blitz.bg/politika/blgariya-lsna-v-cherveno-na-lyubopitna-evropeyska-karta-naredikhme-se-do-daniya-i-frantsiya_news619242.html", "text": "Истинска буря предизвика във Великобритания бившият външен министър Борис Джонсън с изказването си срещу бурките.  , се разрази ожесточен дебат за това дългите и прикриващи дрехи нарушават личната свобода или забраната би нарушила религиозните свободи.     По този повод „Евронюз“ публикува карта на европейските държави, които частично или напълно са забранили облеклото, закриващо лицето.     На тази карта България е оцветена в червено като една от няколкото държави, забранили напълно закриването на лицето. Останалите са Франция, Белгия, Австрия, Латвия и Дания.     В Норвегия парламентът гласува за забрана, но тя все още няма статута на закон.     В останалите страни има частична забрана. В Холандия бурките и никабът са забранени в училищата, болниците и обществения транспорт, но не и на улицата. В Германия пълна забрана има само в Бавария, а навсякъде другаде носенето на бурка е извън закона, само когато става въпрос за шофиране.     Местни забрани има в Италия и Испания, но не и на национално ниво.     Предстои Швейцария да гласува този въпрос на референдум, след като правителството се възпротиви на масираната кампания за забрана на религиозното облекло.     Превод и редакция: БЛИЦ       ", "date": "2018.08.10", "title": "България лъсна в червено на любопитна европейска КАРТА! Наредихме се до Дания и Франция"}
{"url": "https://www.blitz.bg/zdrave/zashcho-nikoga-ne-tryabva-da-zamrazyavate-pak-sladoled-ako-e-raztopen_news619122.html", "text": "Лятото е един от сезоните, когато е много вероятно да си докарате хранително отравяне. Като едни от най-опасните продукти в това отношение се смятат месото и яйцата. И макар че взимате предпазни мерки, като да опечете хубаво бургерите и да сварите добре пилешкото, опасността може да се крие където най-малко я очаквате: в студените десерти, които консумираме за разхлаждане.   Освен това през лятото повече хора ходят на пикници и барбекю, като по този начин се лишават от сигурността в кухнята - мивката за измиване на ръцете и почистване на съдовете и контролиране на температурата на храната - в печката или запазването й в хладилника. ", "date": "2018.08.10", "title": "Защо никога не трябва да замразявате пак сладолед, ако е разтопен?"}
{"url": "https://www.blitz.bg/obshtestvo/bulgargaz-gotvi-nova-sekira_news619516.html", "text": "\"Булгаргаз\" прогнозира 15% поскъпване на синьото гориво от октомври. Общественият доставчик обяснява увеличението с очакваните по-високи доставни цени на природния газ от внос, по-високия курс на щатския долар спрямо лева, както и в резултат на акумулирания ефект от утвърдената продажна цена от юли, която според \"Булгаргаз\" е по-ниска от разходите за доставка. Окончателната заявка на дружеството ще стане ясна следващия месец, информира bTV.  Синьото гориво вече поскъпна с близо 11 на сто от юли.  По правило при корекция в цената с повече от 5%, това се отразява и на тарифите на парно и топла вода. ", "date": "2018.08.10", "title": "\"Булгаргаз\" готви нова секира"}
{"url": "https://www.blitz.bg/svyat/zashcho-zhitnitsata-na-blizkiya-iztok-se-prevrshcha-vv-ferma-za-kanabis_news619482.html", "text": "Земеделец откъсва цвят от дълго стъбло канабис и го доближава до носа си, вдишва дълбоко и започва да възхвалява терапевтичните свойства на културата, която отглежда. „Помириши това. Мирише на нещо райско”, казва Абу Салим, който не желае да бъде представян с истинското му име поради притеснения относно сигурността му.„Това е билката на щастието. Мой приятел казва, че когато пуши джойнт, жена му се превръща в принцеса, светът сияе и животът е прекрасен”, добавя той, цитиран от CNN и profit.bg.  Отглеждането на марихуана е в сърцето на ливанското земеделие, някога считано за житницата на Близкия изток. Паралелно с това, тези земи са дом и на доста консервативни и противоречиви политически организации. Поле от канабис, простиращо се на площ колкото три футболни игрища, се разкрива пред Абу Салим. Сезонът на жътвата все още не е стартирал, но цялата страна напоследък гледа с надежда към тези полета с канабис.  Вслушвайки се в съветите на международната консултантска група McKinsey, ливанското правителство се подготвя да легализира употребата и отглеждането на марихуана за медицински нужди. С други думи, местните власти държат в ръцете си ключа към индустрия за 800 млн. долара, по данни на икономическия министър Раед Коури, като този бизнес може да реши някои назрели икономически проблеми на страната. Ливанските земеделци споделят това мнение. В много части от страната земеделието е негативно повлияно от глобалното затопляне. Долината Бекаа, намираща се в Източен Ливан, до границата със Сирия, е ударена жестоко от климатичните промени, за което свидетелстват множеството пресъхнали кладенци. Отглеждането на типичните за региона в миналото култури, като картофи и лук, вече изискват много повече усилия, без да дават същата продукция, посочват фермери и експерти. Но канабисът, от друга страна, е растение, което изисква малко вода и пестициди, а високата надморска височина на долината Бекаа е перфектна за него. Земеделец спира с пикапа си до Абу Салим. „Какво ново относно легализацията на картофите”, пита фермерът. „Картофи” е кодова дума за хашиш, който се произвежда от смолата на канабиса. „Бог знае!”, отвърща Абу Салим. „Ако не го приемат, няма надежда за нас!”, казва фермерът с пикапа, след което тръгва по пътя си. Въпреки че Абу Салим не спира да говори за „райската” си билка, очите му шарят подозрително наоколо. Той винаги носи в колата си пушка.  Долината Бекаа има дълга история в производството на хашиш. Абу Салим дори твърди, че неговият дядо някога намерил цветове от канабис в руините на древния финикийски град Баалбек, които се намират именно в долината. Репутацията на местността се разпростира далеч отвъд ливанските граници, като кофишоповете в Амстердам, например, предлагат в менютата си сорта Lebanon Gold. Тетрахидроканабинол (THC) - основното психоактивно вещество в канабиса, за първи път бива установено от контрабанден хашиш, заловен през 1964 г. Откритието помага за възхода на проучванията, доказващи медицинските и терапевтични свойства на марихуаната. Ливанските власти се надяват, че легализацията може да увеличи износа на страната, което да помогне на икономиката. Ливан е на трето място в света по дълг спрямо брутен вътрешен продукт, като от десетилетия страда от лоша инфраструктура и растяща безработица. Ливанските земеделски експерти посочват, че легализацията може да докара свеж полъх в сектора, който изчезва под натиска на климатичните промени. „Хората от долината Бекаа знаят как да отглеждат (канабис). Те чакат това (легализацията)”, казва Мустафа Хайдар, професор, занимаващ се със свойствата на марихуната в American University of Beirut и директор на център за проучвания в Бекаа. „Те не са добри в маркетинга, но са добри в отглеждането на тези растения. Ако правителството контролира търговията и даде лиценз за медицинска употреба, мисля, че ще е страхотно. Защо не?”, добавя той. Икономическият министър Раед Коури коментира, че много специалисти са проучвали качеството на канабиса, отглеждан в Бекаа, като всички са единодушни, че той е един от най-добрите в света. „Той може да осигури приходи за страната между 400 и 800 млн. долара”, добавя Коури.  Хайдар, който е местен, посочва, че има твърде малко алтернативи на хашиша в този регион. По думите му, отглеждането на катрофи или лук носи три пъти по-ниска печалба. Понастоящем, служителите на реда изглежда си затварят очите за фермите за канабис в този регион. Полицейските проверки са нещо много рядко, макар че опасността от арести държи местните земеделци нащрек. Доминиращата политическа сила в региона - Хизбула, изглежда има голямо влияние над местните фермери, споделят ливанци и експерти. Няколко производители на хашиш са поддръжници на Хизбула, казва Абу Салим. Докато групата се въздържа от публично одобрение на усилията за узаконяване на хашиша, най-изявеният политически съюзник, председателят на Наби Бери, подкрепи хода през миналия месец, като стана най-високопоставената фигура, засвидетелствала подкрепа. Потърсени от CNN, Хизбула отказват коментар по темата за легализацията. Хората от региона ще спечелят прекалено много от декриминализацията на хашиша, поради което никой не се противопоставя на това. „Никой не може да се намеси относно това. Дори Хизбула не могат. Няма начин. Иначе би имало революция срещу тях”, казва Хайдар. Засега идеята за легализация не среща почти никакви противници, което е доказателство, че политическата класа на Ливан подкрепя идеята. Междувременно, докато политиците изготвят закон за канабиса, Абу Салим ще продължи да прави това, което върши от години – да отглежда растенията и да ги продава, въпреки множеството рискове. „Фермерите, които отглеждат хашиш”, казва той, „винаги изкарват пари.”", "date": "2018.08.10", "title": "Защо житницата на Близкия изток се превръща във ферма за канабис?"}
{"url": "https://www.blitz.bg/svyat/erdogan-i-putin-s-izvnreden-telefonen-razgovor-sled-natiska-na-sashch_news619505.html", "text": "Президентът на Турция Реджеп Ердоган телефонира на руския си колега Владимир Путин, след като Доналд Тръмп обяви, че увеличава митата върху внос на стомана и алуминий от Турция, съобщава Daily Sabbah. Двамата лидери са изразили съгласието си относно положителното икономическо и търговско развитие на отношенията между двете държави.Те също така са обсъдили кризата в Сирия.Днес турската лира се срина спрямо долара.  През март американският президент реши да наложи мита върху стомана (25%) и алуминий (10%) от няколко държави, включително и Турция. Днес Тръмп реши митата за Турция да бъдат удвоени.  Еродган призова турците да продават щатски долари и злато и да купуват турски лири. Междувременно при отварянето на борсата на \"Уолстрийт\" беше отчетен спад на фона на геополитическото напрежение между САЩ и Турция.", "date": "2018.08.10", "title": "Ердоган и Путин с извънреден телефонен разговор след натиска на САЩ"}
{"url": "https://www.blitz.bg/zdrave/unikalna-istoriya-tozi-chovek-e-alergichen-km-slntseto-no-veche-spokoyno-izliza-navn-samo-slaga-snimkivideo_news619124.html", "text": "25-годишният британец Алекс не се е излагал на слънчева светлина откакто е бил на 3 месеца. Неговата кожа е толкова чувствителна, че лицето му буквално се пържи, ако слънчевите лъчи го погалят.   Още от малък той е бил диагностициран с рядка болест наречена ксеродерма пигментазом. Това означава, че кожата му има ограничена способност да поправя увреждането на ДНК - като това, причинено от слънцето.      От тогава Алекс не е излязъл навън през слънчев ден, а дори в облачни дни носи маска и защитен визьор, за да блокира ултравиолетовите лъчи. При поставянето на диагнозата лекарите посъветвали родителите му да живеят през нощта, но майка му отказвала да превърне детето си в затворник.   ", "date": "2018.08.10", "title": "Уникална история! Този човек е алергичен към слънцето, но вече спокойно излиза навън, само слага... (СНИМКИ/ВИДЕО)"}
{"url": "https://www.blitz.bg/svyat/palavi-istorii-bg-madami-zadovolyavat-dyadovtsite-na-italianskata-mafiya_news619367.html", "text": "Български мадами гледат дядовците на мафията в Италия. В градовете от Неапол на юг, та чак до Сицилия преобладават жени от Врачанско, Видинско, Монтанско, Карлово, Сопот, Калофер и Казанлък, пише в.\"Телеграф\".  Преобладаващата част са жените, които според официалното им обяснение се занимават с гледане на местни старци. Самите италианци обаче са на друго мнение.  \"Сеньор, в Неапол няма толкова старци, колкото жени от България\", усмихва се многозначително и с намигане италианец от града на мафията и добавя, че там нашите жени били известни като най-евтините и дашните.  Основно мъжете ни се занимават със строителство и хамалска работа. Неофициално обаче много нашенци си изкарват парите с продажба на наркотици и други престъпни схеми. Единици са онези, които са успели да се интегрират и да си отворят хранителни магазинчета, в които продават стоки от България. В бакалиите са съдружници най-често с арабски гурбетчии, които са \"по-гъсти\" с местната мафия Камората. Защото в Неапол не можеш да продаваш дори и семки на улицата, ако не си се отчел на местния квартален мафиот, казват италианци.  ", "date": "2018.08.10", "title": "Палави истории: БГ мадами задоволяват дядовците на италианската мафия"}
{"url": "https://www.blitz.bg/svyat/stiga-pokaznost-ukraintsite-osmyakha-videoto-ot-repetitsiyata-na-voenniya-parad-za-denya-na-nezavisimostta-video_news619523.html", "text": "Съветникът на украинския президент Юрий Бирюков публикува във Facebook видео от военния парад за Деня на независимостта. Украинците обаче не споделили неговата гордост за държавата, а само осмели поредния опит за показност.     На публикуваното видео е заснета военна техника, която ще вземе участие в празничния парад. Бирюков споделил впечатления и сравнил танковете със „смъртта на враговете”.     „Аз не зная как да опиша това усещане, как да предам мравките по кожата, треперенето на тялото в резонанс с треперенето на земята. Бавно и величествено, гордо и стройно, покрай нас премина смъртта на нашите врагове” – написал Бирюков към видеозаписа.     Не всички украинци обаче споделят гордостта за страната. Някои от тях отбелязват, че парадът изглежда неуместно на фона на военния конфликт в Донбас.     „Шикозно! Тече пета година от войната... а танковете се търкалят на паради. Колко още паради и петилетки ще минат, за да настъпи смъртта на нашите врагове. Стига показност!” – се възмущава ползвател на Мрежата. /  БЛИЦ     ", "date": "2018.08.10", "title": "Стига показност: Украинците осмяха видеото от репетицията на военния парад за Деня на независимостта (ВИДЕО)"}
{"url": "https://www.blitz.bg/svyat/zakleymikha-aktrisa-myusyulmanka-i-ya-nakarakha-da-si-smeni-religiyata-zaradi-seksi-snimki-po-banski_news619412.html", "text": "Уеб потребителите поискаха от индийската актриса Сара Кхан, която е мюсюлманка, да промени своята религия. Жената е претърпяла критиката, след като е побликувала снимки по бикини от неината почивка, предаде DailyMail.      Някои потребители смятат тези снимки за неподходящи за мюсюлманка.  \"Мисля, че сте забравили, че сте мюсюлманка. Променете религията, защото в Исляма такива дрехи не се допускат\", пише един от абонатите.   \"Променете религията си и правете каквото искате. Срамота за вас, Сара. Вие бяхте моето вдъхновение, но сега ви мразя\", споделя друг възмутен потребител.   Медиите отбелязват, че актрисата реагирала на критиките със съобщение за нуждата от уважение и зачитане на другите хора. Превод: БЛИЦ", "date": "2018.08.10", "title": "Заклеймиха актриса-мюсюлманка и я накараха да си смени религията заради секси СНИМКИ по бански"}
{"url": "https://www.blitz.bg/svyat/erdogan-se-nadyava-na-allakh-da-se-prebori-ss-sanktsiite-na-sashch_news619473.html", "text": "Турският президент Реджеп Ердоган заявил, че опитите да се окаже икономически натиск над финансовата система на страната няма перспективи, цитират турски медии.     „Против Турция се провеждат различни кампании, не им обръщайте внимание. Ако те имат долари, то ние имаме нашия народ, правото и Аллах” – казал турският президент.     Министерството на финансите на САЩ в рамките на глобалния акт Магнитски въведе от 1 август санкции против турските министри на финансите и на външните работи. /  БЛИЦ    ", "date": "2018.08.10", "title": "Ердоган се надява на Аллах да се пребори със санкциите на САЩ"}
{"url": "https://www.blitz.bg/svyat/izvnredni-razkritiya-za-bibleyskite-pozhari-v-atika-otneli-zhivota-na-blizo-100-dushi_news619370.html", "text": "От небрежност на жител от квартал Пентели изглежда е тръгнал огънят, който унищожи район Мати и отне живота на 93 души. Това става ясно от разследването до момента.  Разследващите почти приключиха и се очаква да изпратят преписката към прокурора за образуване на наказателно преследване. От събраните материали става ясно, че пожарът е причинен от жител, който се е опитал да изгори купчина дърва и клони при температури от 39 градуса по Целзий и 9 Бофорт на вятъра, уточнява  .  Заподозреният, който е известен на властите, беше този, който от самото начало настояваше, че е забелязал прекъснат електрически кабел, който е предизвикал пожара. Предварителното разследване скоро ще бъде завършено.  Правителството продължава с налагането на нови мерки за борба с бедствията. Вчера премиерът Ципрас обяви, че се закрива Генералният секретариат за гражданска защита и се създава Национална служба за управление при извънредни ситуации в Гърция. Решението е част от мерките, които правителството предприема след библейските пожари в района на Атика, където живота си загубиха 93 души до момента.  „Ние сме длъжни не само да продължим, но същевременно да коригираме допуснатите пропуски. Тази трагедия остави дълбока травма върху семействата на жертвите. Дълбока травма в страната. Дълбока травма върху всички нас“, заяви още той.     ", "date": "2018.08.10", "title": "Извънредни разкрития за библейските пожари в Атика, отнели живота на близо 100 души"}
{"url": "https://www.blitz.bg/stsena/shchipnakha-bizhuta-za-2-miliona-ot-izplnitelya-na-despasito_news619509.html", "text": "Световно известният рапър Деди Янки е станал жертва на кражба. От хотелската му стая във Валенсия са откраднати скъпоценности на стойност 2 милиона евро.    Златни колиета, диаманти и други скъпи бижута са били откраднати от сейфа му. Информацията е потвърдена от екипа на пуерториканския певец. Извършителят остава неизвестен за момента. Ясно е обаче, че той се е представил за певеца, докато 41-годишният Деди Янки бил извън хотела, и е получил достъп до стаята му.  \"Певецът не е бил в хотела по време на кражбата. Няма да даваме повече информация за случая, за да не пречим на разследването“, написаха от екипа на Янки в Twitter. Рапърът е известен със суперхита \"Деспасито\", който написа и изпя заедно с Луис Фонси.", "date": "2018.08.10", "title": "Щипнаха бижута за €2 милиона от изпълнителя на \"Деспасито\""}
{"url": "https://www.blitz.bg/layfstayl/shoubiznes/spomnyate-li-si-izplnitelkata-na-khitovoto-parche-ot-90-te-leten-gryakh-eto-kakvo-golyamo-sbitie-se-sluchi-v-zhivota-na-pevitsata_news619508.html", "text": "Певицата Ирра стана майка за трети път. Изпълнителката на „За мен“ даде живот на момиченце в четвъртък сутринта. Бебето се казва Божидара и е с перфектни мерки - 3.300 кг. и 50 см.  Това е първата дъщеря на Ирра. Тя вече отглежда двама синове – Георги и Явор, които обаче са от предишен брак на певицата. За настоящата си половинка звездата споделя, че е изключително грижовен. Въпреки това тя го пази далеч от медийното внимание, пише \" \".   “През цялата бременност и той бременееше с мен“, хвали го още Ирра. ", "date": "2018.08.10", "title": "Спомняте ли си изпълнителката на хитовото парче от 90-те „Летен грях”? Ето какво голямо събитие се случи в живота на певицата"}
{"url": "https://www.blitz.bg/layfstayl/shoubiznes/mrezhata-pregrya-ot-zhestoka-vip-voyna-megz-razkosti-suzanita-sled-reditsa-grozni-obidi-i-skandalni-izkazvaniya-snimki_news619453.html", "text": "Сузанита бе сред избраниците за \"ангел\" на Мегз, но много бързо се раздели с това свое амплоа. Дизайнерката се вбеси на грозните прояви на русокосата певица и я изрита от отбора си. Конкретна причина за скандала стана гола скандална снимка на Сузанита, а Мегз държи ангелите й да бъдат пример за подражание, а не обратното. Преди няколко дни Сузанита обиди жестоко бившата си шефка в поредица от сторита с въпроси и отговори, които пише тя в реално време. Там определи Мегз като подмазвачка и използвачка. Тя казва, че просто е присъствала на една от фотосесиите и \"леля\" Мегз я е прецакала, но не е била ангел.   Реакцията на Каканашева не закъсня. Дизайнерката буквално закопа устата блондинка с поредица от снимки, на които тя е облечена именно с дрехи на бранда на Мегз и това я превръща в една от най-верните й фенки.     ", "date": "2018.08.10", "title": "Мрежата прегря от жестока ВИП война! Мегз разкости Сузанита след редица грозни обиди и скандални изказвания (СНИМКИ)"}
{"url": "https://www.blitz.bg/layfstayl/za-damite/5-neshcha-v-zhenskata-vnshnost-koito-otblskvat-mzhete_news619215.html", "text": "Жените са готови на куп жертви в името на красотата. Те са в състояние да висят с часове в салона, подлагайки се на куп процедури, с които да изглеждат още по-добре! А когато нещата не могат да се поправят с мазила, някои прибягват до услугите на пластичната хирургия. И всичко това, за да се харесат на силния пол! Понякога обаче, в стремежа си да подобрим нещо в себе си, можем така да прецакаме всичко, че много бързо да сложим край на бъдещите си отношения с обекта на желанията ни.", "date": "2018.08.10", "title": "5 неща в женската външност, които отблъскват мъжете"}
{"url": "https://www.blitz.bg/layfstayl/skorost/bugatti-podgotvya-neshcho-udivitelno-pod-nazvanieto-divo-snimkivideo_news619490.html", "text": "Компанията Bugatti относително неотдавна извади на пазара новия Chiron, но вече активно намеква за нов модел, наречен Divo. Представителите на легендарната марка бяха споменали, че следващият модел ще бъде изключително бърз.    ", "date": "2018.08.10", "title": "Bugatti подготвя нещо удивително под названието Divo (СНИМКИ/ВИДЕО)"}
{"url": "https://www.blitz.bg/layfstayl/shoubiznes/pomnite-li-reykhan-turska-cherna-magiya-zatrila-golyamata-lyubov-na-lyusi-ilarionov-i-sestra-y-koito-umirat-v-edin-den-na-edna-vzrast-no_news619198.html", "text": "Макар от смъртта на Рейхан да са минали 13 години, и до днес в родния им град Ямбол местните хора не спират да коментират странните съвпадения, белязали живота на семейството им, пише \"Уикенд\". И двете сестри пеели с небезизвестния оркестър \"Кристал\", но по-гласовита и популярна бе Рейхан. Певиците загинали съвсем млади, на 19-годишна възраст, а по-малката от двете катастрофира тежко в деня , в който тежък пътен инцидент уби как й. И двете били в кома преди да издъхнат.   Автомобилът, с който пътували Рейхан, Мартин Кискинов - Кезо и още двама музиканти, излязъл извън пътното платно и се ударил в дърво. Четиримата са пътували за Габрово, където трябвало да свирят на частно парти. Зад волана бил 31-годишният Кезо, който загинал на място. Пътникът до него, 42-годишният Бисер Асенов - също. Рейхан и още един музикант седели на задната седалка. 28-годишният Северин Йорданов се разминал само с фрактура на дясното бедро и лявата ръка, но по певицата нямало здраво място. Рейхан била с множество фрактури и травми на гръдния кош. Певицата била откарана с тежка черепно-мозъчна травма, счупен тази голяма белодробна травма в габровската болница.   Поредица операции стабилизирали състоянието й, но след две седмици се влошила рязко и сърцето й спряло.   Нещастията в семейството на сестрите започнали през 2001 година. Сестрата на Рейхан - Севджан, пеела по местните сватби, кръщенета и други тържества. Музикалните спецове й предричали бляскава кариера. Пиян шофьор обаче прегазил пресичащата девойка, която часове след удара починала от многобройните си рани и травми в болницата.   От години в родния им град Ямбол витаели злокобни слухове, че семейството им е застигнато от черна прокоба. Според смразяващата мълва още когато родителите им не били семейство, бащата изоставил туркиня, за да бъде с майка им. Двете сестри имали брат, който е единствения оцелял.   2005 година се оказала преломна и за режисьора Люси Иларионов. Година преди това дуетът му с Рейхан го изстреля на върха в класациите. От стрес той напълня скорострелно и стигна 170 килограма. \"Причината за напълняването ми е твърде лична. Психически бе много труден период за мен. Хвърли ме в отчаяние\", загатва той.   Според близки до Иларионов и Рейхан двамата са имали сериозни интимни отношения близо 2 години.  ", "date": "2018.08.10", "title": "Помните ли Рейхан? Турска черна магия затрила голямата любов на Люси Иларионов и сестра й, които умират в един ден, на една възраст, но..."}
{"url": "https://www.blitz.bg/layfstayl/za-damite/tezi-zodii-shche-se-radvat-na-golemi-uspekhi-sled-slnchevoto-zatmnenie-na-11-avgust_news619217.html", "text": "Само след един ден, на 11 август, в 12:57 часа предстои да станем свидетели на частично слънчево затъмнение. То се явява последното от летния коридор затъмнения, както и последното от този вид по oста Лъв-Водолей. Слънчевите затъмнения оказват не само визуално, но и голямо лично въздействие.", "date": "2018.08.10", "title": "Тези зодии ще се радват на големи успехи след слънчевото затъмнение на 11 август"}
{"url": "https://www.blitz.bg/svyat/rusiya-se-obyavi-kategorichno-protiv-podyalba-na-kosovo_news619489.html", "text": "Русия се обяви категорично срещу подялбата на територията на Косово. Това обяви говорителят на руското външно министерство Мария Захарова, цитирана от местни медии. В момента Косово и Сърбия преговарят за признаването на статута на страната. През последните месеци се появиха спекулации за възможна размяна на територии между страните.„Идеята за преначертаване на границите на Балканите няма да разреши проблемите. Всяка промяна в териториалното разположение може да да е предпоставка за още противоречия“, заяви Захарова.  Идеята за преразпределяне на територията на страната вече беше подкрепена от сръбския президент Александър Вучич. Белград иска Косово да даде право на самоуправление на сръбското малцинство в страната. Властите в Косово вече се обявиха против преразпределянето на територии. Русия вече обяви, че няма да признае държавата Косово. Споразумението между Косово и Сърбия е ключово за членството и на двете страни", "date": "2018.08.10", "title": "Русия се обяви категорично против подялба на Косово!"}
{"url": "https://www.blitz.bg/layfstayl/sanya-borisova-izplaka-razbitoto-si-srtse-v-instagram_news619503.html", "text": "Саня Борисова загатна в социалните мрежи, че може би се измъчва след раздялата с режисьора Ники Илиев. Тази седмица той оповести, че всичко между тях е свършило, но може би хубавицата е имала надежди любовта да победи. Индиректно актрисата потвърди, че инициативата за развода е дошла от Илиев. Саня сподели серия свои меланхолични снимки. Под едната написа:\"Когато те прострелят в сърцето, но имаш силата да продължиш\".  Към следващата си снимка тя добави: \"Всичката любов, от която се нуждаем, е в самите нас.\" Името на актрисата в Инстаграм от няколко месеца е променено от Саня Борисова-Илиева само на Саня Борисова. Самият Ники Илиев тези дни най-после официално потвърди, че със съпругата му вече не живеят под един покрив. Актьорът отказва да коментира повече и единствено уточнява, че в момента работата му е на първо място. По време на брака си Саня и Ники се снимаха заедно в три филма, режисирани от него - \"Чужденецът\", \"Живи легенди\" и \"Нокаут\". Запознанството им също се случва на снимачната площадка. Двамата играеха брат и сестра в сериала \"Забранена любов\". Сватбата им беше през 2012 година.", "date": "2018.08.10", "title": "Саня Борисова изплака разбитото си сърце в Инстаграм"}
{"url": "https://www.blitz.bg/layfstayl/skorost/nov-udar-po-volkswagen-group-kontsernt-shche-izteglya-elektromobili-i-khibridi-zaradi-kantserogenni-chasti_news619493.html", "text": "Volkswagen Group може да се изправи пред необходимостта да отзове свои електромобили и хибриди заради канцерогенни зарядни. Германската федерална служба за моторен транспорт може да разпореди въпросните коли да бъдат отзовани заради наличието на кадмий. Ако решението бъде взето, ще бъдат засегнати над 124 000 автомобила на концерна.   ", "date": "2018.08.10", "title": "Нов удар по Volkswagen Group! Концернът ще изтегля електромобили и хибриди заради канцерогенни части"}
{"url": "https://www.blitz.bg/layfstayl/shoubiznes/katya-ot-riton-razkri-kakvo-pravi-noshchem-sama-v-tmnoto-i-zad-grba-na-zdravko-snimka_news619504.html", "text": "Пикантна снимка сподели в социалните мрежи Катя от дует „Ритон“. Нежната половинка на Здравко разкри какво прави нощно време зад гърба на съпруга си.   За разочарование на мъжете, прочели горните редове, тайното занимание на Катя не е свързано с еротичните канали, а със среднощно къпане, пише Hotnews.bg.  По тъмно и по малките часове хитовата певица гребе дължини в домашния басейн, проектиран под формата на роял. „ “, написа ритонката към кадрото от нощното гмуркане. Пак от социалните мрежи се разбра, че първите дни на август музикалното семейство е изкарало в лежерни слънчеви бани край басейна и в джакузито, в които верен другар в летните купони им е Драго Драганов. Този месец звездите явно са се отдали на солидна почивка, тъй като имат пауза на турнето „Музика и любов“. През юни пяха в Русе, Пловдив, Бургас и Варна, а през септември им предстоят концерти в Каварна, Плевен и Велико Търново.", "date": "2018.08.10", "title": "Катя от „Ритон“ разкри какво прави нощем - сама в тъмното и зад гърба на Здравко (СНИМКА)"}
{"url": "https://www.blitz.bg/svyat/uzhas-v-nebeto-nad-teksas-s-amerikanski-voenen-samolet-video_news619451.html", "text": "Военнотранспортен самолет на американските военновъздушни сили (ВВС) едва не се разби в Тексас.   Инцидентът стана на летище в град Сан Антонио преди няколко дни, но видеото се появи чак днес. На кадрите се вижда как С-5 Galaxy не може да излети и едва не разорава пистата. Никой не е пострадал при инцидента.", "date": "2018.08.10", "title": "Ужас в небето над Тексас с американски военен самолет (ВИДЕО)"}
{"url": "https://www.blitz.bg/svyat/germanski-astronavt-shokiran-ot-tova-koeto-vidya-v-evropa-ot-kosmosa-snimkivideo_news619364.html", "text": "Александер Герст публикува снимки, направени от борда на Международната космическа станция. На тях се вижда, че Старият континент е станал кафяв на цвят вместо зелен, а обичайното зелено на тревата и дърветата е намаляло драстично.  „Току-що имах възможност да направя първите си снимки на обхванатата от суша Централна Европа и останах шокиран. онова, което беше зелено сега е кафяво. Никога не съм виждал подобно нещо до сега“, коментира Герст.        В края на миналия месец подобни снимки разпространи и Европейската космическа агенция ESA:      ", "date": "2018.08.10", "title": "Германски астронавт шокиран от това, което видя в Европа от Космоса (СНИМКИ/ВИДЕО)"}
{"url": "https://www.blitz.bg/blits-tv/the-sun-mravka-se-opitala-da-otkradne-brilyant-ot-bizhuterien-magazin-video_news619450.html", "text": "В обектива на охранителна камера попаднал удивителен момент: малка мравка неизвестно защо се опитала да отмъкне брилянт от бижутериен магазин, съобщи The Sun.     Мравката майсторски и с познаване тика ценния камък пред себе си. Тя избягнала опасности като камара канцеларска хартия, гумичка за триене и леплив скоч в края на масата.     Насекомото упорито се придвижвало напред, за да открадне предмет, който едва ли може да му донесе някаква реална полза. /  БЛИЦ  ", "date": "2018.08.10", "title": "The Sun: Мравка се опитала да открадне брилянт от бижутериен магазин (ВИДЕО)"}
{"url": "https://www.blitz.bg/svyat/ofitsialno-ima-ruski-voenni-mezhdu-izrael-i-siriya_news619462.html", "text": "Русия разположи свои военни в оспорваните между Израел и Сирия при Голански възвишения.   \"Ние имаме осем поста в района\", заяви днес говорител на военното министерство на Москва. С тези думи полковник Виктор Петров потвърди официално информацията, че въоръжените сили на най-голямата по територия държава в света са дислоцирали свои подразделения. \"Ние ще гарантираме, че в тази част на Близкия изток ще настъпи вечен мир\", заяви от своя страна командващият руските военни в Сирия Сергей Кураленко. Голанските възвишения преди Шестдневната война между Израел, Сирия и още няколко арабски страни (1967 г.) са били под контрола на Дамаск. След въоръжения конфликт Тел Авив установява контрол върху 2/3 от района. В момента районът де факто е разграничителна линия между двете близкоизточни страни.", "date": "2018.08.10", "title": "Официално: Има руски военни между Израел и Сирия!"}
{"url": "https://www.blitz.bg/svyat/uzhas-v-polsha-bg-mafiya-s-byal-bus-otvlicha-detsa-namerikha-trupa-na-momchentse-bez-bbretsi_news619455.html", "text": "Тялото на момче без бъбреци е било намерено в понеделник към 14:00 в езерото Солина, в Подкарпатска област в Полша. Полицията е по дирите на престъпна група от България. Тази новина се разпространява от началото на седмицата между полски мамчета в социалните мрежи, а родителките си разменят и правила за безопасно поведение, които да сведат до знанието на децата си, за да не паднат в капана на българските търговци на органи, пише  .  Трагичен финал на издирването на изчезналия на 19 юни т. г. Кшишек, жител на град Жешув, написа столичното издание \"Газета Варшавска\", което допълни информацията с това, че тялото на момченцето е намерено без бъбреци и с остригана до кожа глава. В текста се казва, че прокуратурата разследва обстоятелствата, свързани с находката и добавя, че властите са по следите на престъпници от България.  Часове по-късно статията изчезна от електронното издание на медията, след като се оказа, че е фалшива новина, преписана от фейсбук.  В социалните мрежи опасната българска мафия беше описана с незначително различаващи се подробности, в които МПС-то варира от ван до микробус, но във всички случаи е бяло на цвят и с регистрационни табели от България. Появиха се дори \"свидетели\", които с очите си фиксирали отвличания и ясно прочели надписа BG върху номерата. Информирани майки стигнаха дотам, че споделиха и клипчета, на които се вижда как уж мъже отвличат малки деца на публични места, дърпайки ги буквално от ръцете на майките и близките им и ги товарят в бял... лек автомобил или сребрист бус без прозорци. Впоследствие се оказало, че компилацията видеото е правено някъде в Азия, а обстоятелствата около дърпането на дечурлигата не са ясни.     От полската полиция, цитирана от \"Експрес бидгоски\", опровергали случая с изчезването на момченце от Жешув и намирането му без бъбреци и го определили като класически пример за фалшива новина.  \"Абсолютно не е вярно, не е имало издирване на никакъв изчезнал Кшишек, нито пък от водите на езерото Солина е вадено тяло на момче без бъбреци\", това коментира официално и говорителят на областната комендатура на полицията в Жешув.  Въпреки това във фейсбук майки продължават със съветите децата да не доближават коли на непознати, да не влизат с непознати в асансьора, да не играят сами на детската площадка, и... да не се пързалят върху замръзнали езера и реки. ", "date": "2018.08.10", "title": "Ужас в Полша: БГ мафия с бял бус отвлича деца! Намериха трупа на момченце без бъбреци"}
{"url": "https://www.blitz.bg/svyat/shche-se-shashnete-kakvo-pravyat-v-shankhay-za-da-se-spasyat-ot-zhegata_news619492.html", "text": "Горещините, обхванали Шанхай това лято, кара някои жители на китайския мегаполис да спят навън в търсене на известна прохлада, често по пейките и тротоарите на известен търговски булевард, предадоха световните медии.   Денем улица \"Нанкин\" - широка пътна артерия, по протежение на която се издигат големи магазини - е превзета от тълпи от туристи и разхождащи се хора. С падането на нощта и затварянето на магазините обаче, тя привлича жители на района, които се опитват да се спасят от задуха и жегата в тесните си жилища. Те щурмуват пейките, а някои се настаняват направо на тротоара.  От няколко седмици Шанхай е обхванат от небивали горещини. Вчера температурата превиши 35 градуса по Целзий - 16-ти ден това лято. Евтините жилищни блокове в центъра на Шанхай са строени отдавна и в тях често няма климатици, а дори да има, много шанхайци са с ограничени доходи и се стараят да не ги ползват непрекъснато, за да не плащат високи сметки. Към 4 часа сутринта в нощта срещу четвъртък по тротоарите на ул. \"Нанкин\" можеха да се видят да спят дълбоко най-малко стотина души - жени и деца, но главно съблекли се до кръста мъже. Лек бриз откъм близката река Хуанпу разхлаждаше донякъде въздуха, облекчавайки спящите върху одеяла или вестници хора. Други си бяха устроили импровизиран бивак на Площада на народа, където се намира най-големия парк в града, или спяха дълбоко, свити на кълбо, пред витрините на луксозните бутици. Имаше и хора, легнали направо на земята, без риза и боси, с бутилка вода и китайско хлебче до себе си. В последните седмици шанхайците масово превземат метростанциите, търговските центрове, библиотеките и други обществени места с климатични системи, за да преживеят горещините. Едно от най-предпочитаните места са мебелните магазини ИКЕА, където посетители се отпускат изтощено за кратка сиеста върху леглата и канапетата, изложени в хладните халета.  През юли миналата година в Шанхай беше отбелязан нов температурен рекорд от 40,9 градуса.", "date": "2018.08.10", "title": "Ще се шашнете какво правят в Шанхай, за да се спасят от жегата"}
{"url": "https://www.blitz.bg/kriminalni/brutalni-kadri-kamera-zasne-kak-mzh-ubiva-zhena-si-video-18_news619391.html", "text": "Камерата за видеонаблюдение в една къща в Бразилия засне шокиращия момент от бруталното убийство на мъж от съпругата му. Видеоклипът е публикуван от портала LiveLeak.  На видеозаписите човекът, който е идентифициран като Луис Фелипе Манвайлер, бие съпругата си Татяна Шпинцер в асансьора на жилищен блок. Жената се опитва да се бори с агресора, но мъжът е по-силен. След като стигна до нужния етаж, Луис избутва Татяна в коридора.  След 20 минути камерата на улицата заснема как тялото на Татяна пада върху асфалта от прозореца на апартамента на двойката, намиращ се на петия етаж от сградата. Освен това Луис се спуска след жертвата си, вкарва безжизненото тяло на жена си в асансьора и го отвежда обратно в апартамента.  След известно време се връща да изтрие кръвта на вратата и огледалата в асансьора. Превод: БЛИЦ", "date": "2018.08.10", "title": "Брутални кадри! Камера засне как мъж убива жена си (ВИДЕО 18+)"}
{"url": "https://www.blitz.bg/layfstayl/skorost/kolko-vreme-e-neobkhodimo-za-zarezhdaneto-na-akumulatora-na-avtomobil_news619399.html", "text": "Колко да бъде зареждан акумулаторът - това означава да попитаме колко дълъг ще е неговият живот. Препоръчваме Ви да прочетете този материал, дори тези читатели, които не се интересуват от технически въпроси, защото заради незареден навреме акумулатор е възможно в най-неподходящия момент да останете без кола.   ", "date": "2018.08.10", "title": "Колко време е необходимо за зареждането на акумулатора на автомобил"}
{"url": "https://www.blitz.bg/layfstayl/miskata-veronika-lancheva-spodeli-skroven-moment-ot-nay-shchastliviya-den-v-zhivota-si-snimka_news619444.html", "text": "Бившата участничка от „Мис България” Вероника Ланчева роди момиченце. Русенската блондинка, която нашумя покрай участието си в тв предаването, стана майка. „Резултатът от нашата любов се появи преди минути. Нашата първа дъщеричка Аяна”, написа развълнуваната майка в социалните мрежи. Вероника става популярна заедно със сестра си Моника в риалити версията на конкурса, а след това имената на двете бяха забъркани в скандал в русенска дискотека. Към днешно време двете не гастролират много из светските партита, въпреки че са канени на повечето от тях, пише „Телеграф”.  „ , са само част от пожеланията под снимката с бебето. ", "date": "2018.08.10", "title": "Миската Вероника Ланчева сподели съкровен момент от най-щастливия ден в живота си (СНИМКА)"}
{"url": "https://www.blitz.bg/layfstayl/prodava-se-ferrari-enzo-na-legendata-mikhael-shumakher-snimki_news619408.html", "text": "Пуснаха за продажба суперавтомобил Ferrari Enzo на Михаел Шумахер. Това е вторият опит да бъде продаден този рядък Ferrari на Шумахер, понеже през 2013 г. купувач не се намери. Пробегът на автомобила е 8,363 км, а известният състезател го е управлявал предимно в Швейцария.    ", "date": "2018.08.10", "title": "Продава се Ferrari Enzo на легендата Михаел Шумахер (СНИМКИ)"}
{"url": "https://www.blitz.bg/layfstayl/za-damite/tezi-priznatsi-izdavat-che-prichinite-za-stresa-i-gneva-vi-se-kriyat-vv-vashiya-dom_news619226.html", "text": "Фън шуй е древно китайско изкуство за хармонизиране на енергията. А енергията е навсякъде. Ако се замислите за няколко секунди, ще разберете, че ако в дома ви има негативна енергия, и нещата в живота ви няма да се случват по правилния начин!   Има няколко признака, които сигнализират, че енергията в дома ви е причина животът ви да е изпълнен със стрес и гняв.   ", "date": "2018.08.10", "title": "Тези признаци издават, че причините за стреса и гнева ви се крият във вашия дом!"}
{"url": "https://www.blitz.bg/layfstayl/za-damite/pisnalo-vi-e-vsyako-lyato-da-lezhite-na-plazha-posledniyat-pisk-v-otpuskite-e-tochno-za-vas_news619230.html", "text": "Сезонът на отпуските е в разгара си и всеки от нас поне веднъж е отскочил до морето. Ако случайно ви е омръзнало всяка година да лежите на плажа и желаете да разнообразите почивката си, сте попаднала на точната статия, защото днес имаме специална оферта за вас! Предлагаме ви да разнообразите нещата по време на отпуската с един съвършено нов формат, наречен фитнес туризъм! Той ще ви даде идеална възможност да прекарате времето си полезно и да не натрупате излишни килограми от ол инклузива. ", "date": "2018.08.10", "title": "Писнало ви е всяко лято да лежите на плажа? Последният писък в отпуските е точно за вас!"}
{"url": "https://www.blitz.bg/layfstayl/skorost/ofroud-priklyuchenie-noviyat-mercedes-benz-gle-be-testvan-oshche-predi-ofitsialnoto-predstavyane-snimki_news619411.html", "text": "Американски журналисти успяха да се повозят на замаскирания кросоувър, който ще се появи публично едва през есента на тази година. Журналистите избраха настройката Off-road Plus, която повдигат шасито с 50 мм. С тях колата се издига на склоновете със страничен наклон от 28% без затруднения.    ", "date": "2018.08.10", "title": "Офроуд приключение! Новият Mercedes-Benz GLE бе тестван още преди официалното представяне (СНИМКИ)"}
{"url": "https://www.blitz.bg/razvlechenie/kakvo-pravyat-uspeshnite-khora-prez-uikendite_news619426.html", "text": "Успехът се крие не само в неуморната работа и преследването на целите. Той е в малките неща, които ни карат да се отърсим от стреса, да си починем, да прекараме време в добра компания и смях. Уикендите са точно тези моменти, в които близките ни, хобитата, които обичаме и срещите с приятели ни дават енергия, сила, възможност за размисъл и самоусъвършенстване, така необходими за успеха, пише az-jenata.bg. Можете да почерпите добър опит от успешните хора. Разберете какво правят те през уикендите и свободното си време, за да подобрят постиженията си в работата и личния си живот. Добиват нови умения  Успешните хора никога не се страхуват да пробват нови неща, дори да им се струват непостижими. Те се учат, опитват, любопитстват, обогатяват се чрез нови занимания и умения. Планират времето си  Седмицата обикновено е динамична и напрегната. Ако не въведете ред в графика си, не само успехът ще ви се изплъзне между пръстите, но и нивата на стрес в тялото ви ще се повишат. Успешните хора умеят да планират времето си, така че хем да останат незасегнати от динамиката на ежедневието си, хем да подобрят резултатите и целите, които са си поставили. Правят нещо забавно в неделя  Повечето хора прекарват неделята в мрънкане, че утре е понеделник. Това внася допълнително напрежение към и без това тревожния ви неделен следобед. Освен това ви кара да намразвате още и още онова, с което се занимавате. Вместо това опитайте да си създадете навик да правите нещо забавно в неделя. Няма значение какво ще е то, важното е да ви държи енергични, усмихнати и откъснати от мисълта за ужасния понеделник. Правят сутрините си енергични  За да повишите нивата на енергия в организма си, стартирайте подобаващо. Вместо да се излежавате до късно, станете и спортувайте. Ще се убедите колко по-отпочинали ще ви накара да се почувствате този полезен навик, отколкото да се отпуснете през уикендите и да се оставите на мързела. Физическите активности помагат за усъвършенстване на мисловната дейност, респективно на успеха. Създават традиции   Успешните хора имат своите любими традиции в семейството или с приятелите и роднините. Измислете какво да правите заедно с близките си хора. Това ще ви накара да се почувствате наистина специални. А когато психиката ви е погалена от добри чувства, тя лети и е изпълнена с нови успешни идеи. Отделят време за дрямка  Все пак уикендите са и време за почивка, не само за активности. Определете си време за малка дрямка, която ще ви помогне да презаредите батериите. Отпочиналият мозък е успешен и готов за нови предизвикателства.    ", "date": "2018.08.10", "title": "Какво правят успешните хора през уикендите?"}
{"url": "https://www.blitz.bg/layfstayl/za-damite/tya-e-samo-na-20-i-e-na-pt-da-se-prevrne-v-nay-mladiya-miliarder-ss-sigurnost-nyama-da-ya-poznaete-na-tezi-snimki_news619234.html", "text": "Кайли Дженър е най-младата представителка на клана Кардашиян. Тя е едва на 20 години, но вече е натрила носа на известните си сестри. Момичето може да се похвали с успешен собствен бизнес, който й носи около 900 млн. долара.   Подобно на известните си роднини, Кайли нееднократно е прибягвала до услугите на пластичните хирурзи. От 13-годишна възраст американката започва да експериментира с външния си вид.", "date": "2018.08.10", "title": "Тя е само на 20 и е на път да се превърне в най-младия милиардер! Със сигурност няма да я познаете на тези СНИМКИ"}
{"url": "https://www.blitz.bg/layfstayl/shoubiznes/godzhi-vdigna-palat-za-zhena-si-vv-vratsa-eto-ya-kolosalnata-suma-koyato-e-vlozhil-v-remonta_news619038.html", "text": "Музикантът Георги Милчев-Годжи е вдигнал палат за жена си Надежда Дончева и 6-месечната си дъщеря Цвета. Басистът на „Ку-ку бенд“ заживя във Враца заедно с половинката си и бебето в един от най-привлекателните квартали в района – „Кемера – Художник“.Още преди Надя да забременее, Годжи купил къща във Враца, където имотите вървят около 70 000 лева. Музикантът я сринал почти до основи и я изградил наново, превръщайки я в луксозен 2-етажен палат. Ремонтът започнал да тече усилено веднага щом Милчев научил, че чака дете.  Просторен двор с басейн и райграс,  както и импровизирана детска площадка били на разположение на малката Цвета. За интериора се погрижила Надя, която, освен друго, имала и дизайнерски заложби. Близки до музиканта разкриват, че къщата била обзаведена изключително модерно и с вкус. А общата цена на ремонта надхвърлила двойно стойността на имота. Надежда, която е от Девня, не изгаряла от желание да се местят във Враца, но  Годжи настоявал заради майка си. Възрастната Цветана живее в Криводол – на 20 минути с кола от Враца, което улеснявало басиста в грижите за родителката си. Както е известно, басистът е много привързан към нея и почти ежедневно я посещава. Когато живеели в Горна малина, на Годжи му се налагало да пътува по 2 часа на ден, за да види майка си. От няколко месеца Милчев, Надежда и малката Цвета живеят в новата си къща във Враца и са много щастливи, пише \"Галерия\". Надя дори си отворила ново магазинче  в района, където продава планинско пречистено масло (т.нар. ГХИ). Преди това Дончева продаваше от маслото си в родната Девня, където сега е наела своя приятелка. Макар че Годжи получава баснословно възнаграждение като басист в „Ку-ку бенд“, Дончева настоявала също да помага в семейния бюджет. По този начин тя искала да опровергае слуховете, че е с Милчев само заради парите му.", "date": "2018.08.10", "title": "Годжи вдигна палат за жена си във Враца! Ето я колосалната сума, която е вложил в ремонта"}
{"url": "https://www.blitz.bg/layfstayl/skorost/sled-zabranata-kakvi-avtomobili-si-kupuvat-nay-chesto-zhenite-v-sauditska-arabiya_news619484.html", "text": "Много дилъри на автомобили в Кралството се бяха специално подготвили за отмяната на 24 юни. Те наеха жени мениджъри по продажбите и напълниха автосалоните с модели, които трябваше със сигурност да се харесат на нежния пол - седани и компактни кросоувъри в ярки цветове. Но впоследствие стана ясно, че саудитските жени не обичат просто да се возят.    ", "date": "2018.08.10", "title": "След забраната: Какви автомобили си купуват най-често жените в Саудитска Арабия"}
{"url": "https://www.blitz.bg/svyat/izpovedta-na-edin-palav-pilot-szhalyavam-che-opnakh-seksi-styuardesata-v-dubay-tova-ssipa-braka-mi_news619351.html", "text": "Аз съм правил секс с много момичета по време на работа и сега разруших всичко в брака ми. Аз съм 29-годишен мъж и съм оженен за красиво момиче на 27. Имаме една дъщеря. Срещнах съпругата си по време на обучението на кабинния екипаж на голяма авиокомпания. Тя работеше като персонал на земята. Оженихме се в рамките на една година и сега тя е на отпуск по майчинство. На пръв поглед изглеждаше, че имахме перфектния живот с прекрасен дом и без притеснения.  Бях в Дубай, когато буря удари Великобритания през декември и аз и колегите ми бяха настанени в хотел за нощта. Една жена от екипажа беше хубава и често флиртувахме уж невинно. Тя е на 26 години.  Изпихме няколко напитки в бара на хотела и играхме игра на истината. Някой я попита дали има някой в екипа, когото харесва. Тя беше доста пияна и ме посочи: \"Аз го харесвам.\"  Бях поласкан. Аз й написах СМС, когато се качихме в стаите си и тя ме покани в нейната. Започнахме да се целуваме и после правихме секс.   Не можех да спра да мисля за това момиче и след това за всяко друго хубаво момиче в екипа.  Започнах да спя с много колежки, някои с по-голям успех от други. Правих секс с много момичета. Беше само въпрос на време, преди някой да разкаже на жена ми.  Една приятелка от работата й се обадила и казала, че вече имам репутация. Тя беше много наранена и все още спим в отделни легла.   Вече съм сменил работата си, промених номера и изтрих всичките си социални медийни профили. Просто искам да работим и да можем да върнем любовта си.  Аз бях пълен идиот да допусна това само за няколко минути секс, казва пилотът пред The Sun.  Превод: БЛИЦ    ", "date": "2018.08.10", "title": "Изповедта на един палав пилот: Съжалявам, че опънах секси стюардесата в Дубай - това съсипа брака ми"}
{"url": "https://www.blitz.bg/layfstayl/za-damite/mchi-vi-depresiya-bdete-mnogo-vnimatelni-zashchoto-zad-neya-se-kriyat-mnogo-po-seriozni-problemi_news619225.html", "text": "Депресията е състояние, в което изпитваме чувство на меланхолия, тъга, отчаяние, безпомощност и унилост. Тя може да трае от няколко часа до няколко дни. Ако обаче всичко това продължи по-дълго време, вече може да става въпрос за заболяване. Като цяло трябва да се отнасяме много сериозно към това психологическо заболяване и да потърсим помощ още при първите симптоми. Защото последиците могат да бъдат наистина ужасни за здравето ни. Поне така твърдят американски специалисти.  Наскоро те намериха връзка между склонността към тревожност и депресии и сърдечните заболявания.   ", "date": "2018.08.10", "title": "Мъчи ви депресия? Бъдете много внимателни, защото зад нея се крият много по-сериозни проблеми"}
{"url": "https://www.blitz.bg/kriminalni/prestplenie/prvo-v-blits-otkrikha-narkotitsi-u-chengeto-ot-sdvr-prekarvalo-bezhantsi-opravdava-se-s-bolniya-si-bashcha_news619464.html", "text": "Полицаят от СДВР Владимир Стоянов остава в ареста. Това реши преди малко районен съд Карлово. Стоянов е извършил изключително обществено опасно престъпление. Той е обвинен в това, че е възпрепядствал органите на реда да извършат задълженията си по служба, и е помогнал на бежанци да пребивават на територията на България.  \"При задържането на полицая в обувката му е намерено вещество, за което се предполага, че е наркотик. То в момента се изследва и ще бъде предмет на друго обвинение\", обясни пред БЛИЦ наблюдаващият прокурор.  Припомняме, че 28-годишният полицаи бе хванат край Пирдоп след луда гонка и бягство от полицията в няколко града. Той е прекарвал 8 афганистански бежанци, които са влезли от Турция през Бургас и са пътували към София, за да отидат в Германия. След като се измъкнало на няколко пъти от полицейски патрули в няколко области на страната, ченгето зарязало бежанците в Карлово, като на всичкото отгоре и ги ограбило. Зарязало ги в подбланския град без пари и вещи.  В последната си дума пред съда Стоянов каза, че съжалява за стореното и че е направил всичко това от глупост, защото баща му няколко дни преди това бил излезнал от болница и нямал пари да си плати клиничната пътека.  „Ще свидетелствам срещу останалите и ще направя всичко, за да влязат те в затвор”, каза още полицаят, но отказа всякакъв коментар пред медиите. Кристина ИВАНОВА, БЛИЦ  ОЧАКВАЙТЕ ПОДРОБНОСТИ В БЛИЦ    ", "date": "2018.08.10", "title": "Първо в БЛИЦ: Откриха наркотици у ченгето от СДВР, прекарвало бежанци! Оправдава се с болния си баща"}
{"url": "https://www.blitz.bg/kriminalni/prestplenie/tmni-oblatsi-nadvisnakha-nad-glavata-na-ubietsa-ot-lyaskovets_news619467.html", "text": "76-годишен мъж от Лясковец е привлечен като обвиняем за извършено престъпление по чл. 116, ал. 1 във връзка с чл. 115 от НК. В хода на разследването е установено, че на 8 август тази година обвиняемият Х. Т. умишлено е причинил смъртта на 63-годишния си съгражданин Д. Д. След доклад на материалите в прокуратурата той е привлечен като обвиняем за убийство, пише dnesbg.com. 76-годишният ласковчанин е извършил убийството по особено мъчителен начин за убития и с особена жестокост. Прокуратурата счита, че съществува реална опасност лицето да се укрие или да извърши друго престъпление. Предвид обстоятелството, че е извършено тежко престъпление с изключително висока степен на обществена опасност, довело до смъртта на пострадалия, законодателят предвижда наказание лишаване от свобода от 15 до 20 години, доживотен затвор или доживотен затвор без замяна.  Окръжна прокуратура – Велико Търново внесе в съда искане за вземане на мярка за неотклонение „Задържане под стража”. Х. Т. е задържан за 72 часа.  Работата по случая продължава.", "date": "2018.08.10", "title": "Тъмни облаци надвиснаха над главата на убиеца от Лясковец"}
{"url": "https://www.blitz.bg/kriminalni/izvnredni-razkritiya-za-mashchabnata-srednoshchna-aktsiya-v-burgas_news619375.html", "text": "10 бързи полицейски производства за употреба на алкохол и наркотици са образувани при  .  Заловени са петима шофьори, качили се зад волана след като са пили и още петима след употреба на наркотици.  Повод за акцията стана инцидентът в Китен, при който пиян и дрогиран шофьор блъсна шест деца.  Полицията проверява за всякакви нарушения – неизправни автомобили, липса на документи и застраховка Гражданска отговорност, неправилно спиране и паркиране, непоставени предпазни колани.  Акцията ще продължи до края на лятото, уточнява bTV.", "date": "2018.08.10", "title": "Извънредни разкрития за мащабната среднощна акция в Бургас"}
{"url": "https://www.blitz.bg/kriminalni/prestplenie/vnimanie-aloizmamnitsite-zvnyat-veche-ot-sloveniya-i-albaniya_news619378.html", "text": "От нова телефонна измама се оплакаха жители на Северозапада, пише \"Конкурент\". Заплахата вече циркулира и в други региони. Схемата е една и съща – звънят на мобилни телефони от чужбина и ако абонатът отговори, не може да прекъсне връзката. Нужно е директно да бъде изключен телефонът, споделиха монтанчани.   На Саша Петрова и звъннали в нощта срещу неделя. Докато вземе телефона, връзката прекъснала. Изчакала минута-две, но не последвало друго повикване. Сашка легнала и след не повече от 10 минути последвал звън. „Тези два номера +38643092647 и +38643092986 ми звъняха два пъти. Проверих кода, от Словения са. Нямам роднини, близки, познати, приятели в тази страна, затова не върнах обаждането. Но когато се оплаках на колегите, се оказа, че и на тях им се е случило миналата седмица”, разказа Петрова. Бърза репортерска проверка показа, че подобни обаждания са имали десетки граждани. Пенка Цветкова, чиято възрастна майка живее сама, а сестра й е на екскурзия в чужбина, звъннала обаче на номера след обаждането. „Излъгах се, защото сестра ми пътува с автобус и реших, че нещо се е случило. Никой не отговори, но когато реших да прекъсна разговора, не успях. Телефонът продължаваше да отчита секунди. Затова го изключих и извадих картата за кратко. Когато я върнах обратно, последваха още пет позвънявания – един сигнал и  затварят. Проверих кода – от Албания е”, поясни тя и също изрази съмнения, че вероятно става дума за нова схема за печелене на пари.  Магдалена Петрова я притеснявали също от Словения. Последните три цифри на номера са различни от тези на Саша - +38643092097. Подобни лъжливи повиквания са имали през миналата седмица Нина Георгиева и племенникът й. „Само кликват и чакат да им върнеш обаждане, което вероятно се таксува доста високо. В телефоните има опция за блокиране на номер, от когото не желаеш да получаваш обаждане. Използвах я за първи път”, уточни Георгиева. Дамите са категорични, че това е нова схема на измама и чрез нея някъде някой „заработва” пари. Те вече разпространяват информацията в социалните мрежи.", "date": "2018.08.10", "title": "Внимание! Алоизмамниците звънят вече от Словения и Албания"}
{"url": "https://www.blitz.bg/kriminalni/lyuboven-triglnik-s-mayka-i-dshcherya-izdnil-bandata-na-mito-ochite-snimki_news619379.html", "text": "Любовен триъгълник е издънил престъпната схема на Димитър Желязкова – Очите и бандата му. Това стана ясно в Апелативния спецсъд.  Скандал между един от основните играчи в структурата Иван Пишиев и бившата му приятелка Радина Мъглова провокирал 32-годишната жена да даде показания срещу групата, пише в. Телеграф.  „Аз съм живяла с Иван Пишиев. Всички се страхуваха от Иван , той не можеше да овладее гнева си. Аз имам подадена жалба срещу него, той ме биеше, той ме тормозеше”, призна преди време Радина Мъглова.   Според адвоката на Пишиев Емил Милев, който е бивш прокурор, клиентът му е имал връзка с Мъглова и майка й Румяна Черкезова, докато работел като погребален агент при тях.     След като развалили отношенията си, двете жени решили да си отмъстят и дали показания срещу него, натопявайки бандата на Очите, че е свързана с палежите на погребални бюра и катафалки.  Според прокуратурата Пишиев е изпълнител, а ръководител е Йордан Въчев – Ларша.  , че Ларша е висшист и не би се занимавал с престъпна дейност.  По време на заседанието стана ясно още, че по разпореждане на Димитър Желязков - Митьо Очите човек от бандата му запалил игрална зала в Слънчев бряг, като за изпълнението на задачата си Карен Ованесян получил 250 лева.   БЛИЦ припомня, че  . Иван Пишиев, Радослав Николов-Рачо, Иван Найденов, Йордан Въчев-Ларжа и Венцислав Христов - Лавацата обжалваха задържането си пред магистратите. Петимата са обвинени, че са част от бандата за изнудване, рекет и палежи на Очите.  Ованесян разказал пред разследващите, че човек на име Юмер му дал парите и туба бензин и му казал: \"Отивай и си върши работата!\".  Основната задача на бандата на Очите била да завземе и всички погребални агенции в града.  Адвокатите на обвинените заявиха, че показанията на свидетелите звучат като художествена измислица. Повечето от разпитаните говорели за събития от 2000-2002 г.  Рачо е отговарял за вендинг автоматите в Бургаско. Той събирал такса \"спокойствие\" от собственици на подобни машини.  Лавацата имал връзки с улични дилъри, на които продавал амфетамини. Парите от дрогата отчитал на Очите, прие съдът.  Йордан Въчев се водил като лейтенант на Очите и ако станело така, че несебърският бос влезе в затвора, Въчев щял да заеме мястото му в бандата.  За петия - Иван Найденов, съдът не намери доказателства за участие в групата на Очите, но откри данни, че той е подпалил казино в Слънчев бряг.    ", "date": "2018.08.10", "title": "Любовен триъгълник с майка и дъщеря издънил бандата на Митьо Очите (СНИМКИ)"}
{"url": "https://www.blitz.bg/analizi-i-komentari/bivsh-shef-na-tssbop-razkri-zashcho-pri-razbivaneto-na-bandata-na-zhelyazkov-se-prknakha-i-polititsi_news619389.html", "text": "Българските служби за сигурност са инструмент на политическите партии, а случаят на Митьо Очите се използва за разчистване на сметки. Това заяви в студиото на „Тази утрин” по bTV бившият шеф на ЦСБОП Тихомир Стойчев. Той допълни, че Димитър Желязков отдавна е известен с криминалните си деяния и винаги е бил под наблюдението на МВР. „Никой служител на МВР не би си позволил да остави подобна личност без оперативно внимание. Оперативното наблюдение обаче посочва, че с него има свързани лица с политическа окраска, тогава ръководството на тези служби е взело решение да се направи реализация не по Митьо Очите, а умишлено да бъдат компрометирани представители на политически партии, които са в опозиция и могат да се явят алтернатива при едни избори”, посочи Стойчев. Бившият шеф на ЦСБОП коментира връзката между Иван Владимиров - бивш служител на МВР и настоящ съдружник на Митьо Очите в охранителната фирма  „Аркус-Сигурност”.   и той ще бъде освободен от длъжността си на консултант.  „Имаме Закон за частната охранителна дейност, който позволява службите за сигурност да контролират тези фирми, не може да се говори, че криминално проявено лице, може лесно да попадне в такава фирма, не е несериозно”, заяви Стойчев и допълни, че след 90-те години на миналия век има много случаи, в които бивши служители на МВР са попаднали в частния охранителен сектор и работят с криминално проявени лица. Според Стойчев фактът, че дъщерята на Владимиров е юрист в МВР, а синът му е зам.-шеф в затвор е достатъчен конфликт на интереси, който трябва провокира службите да проверят обстойно фирмата  „Аркус-Сигурност”. „Неспособност, некомпетентност и корупция е целият преход. На върха на пирамидата са политиците, малко по-надолу са хората от държавния апарат и на най-ниското ниво са криминалните елементи – конфликт на интереси във всички посоки”, заяви бившият шеф на ЦСБОП.", "date": "2018.08.10", "title": "Бивш шеф на ЦСБОП разкри защо при разбиването на бандата на Желязков се \"пръкнаха\" и политици"}
{"url": "https://www.blitz.bg/kriminalni/nakazanie/advokat-markovski-za-okovite-na-desislava-ivancheva-blgariya-stava-dzhungla_news619396.html", "text": "Министерството на правосъдието допусна грешка с оковите на Десислава Иванчева. Това е морален удар, тъй като в Конституцията е записано, че никой не може да бъде подлаган на унижение, каза в сутрешния блок на Bulgaria on air Марин Марковски, адвокат на задържаната кметица на столичния район \"Младост\".   Махането на прангите не е промяна на реда, а възстановяване на законността, подчерта Марковски. Когато законът се прилага, нищо не може да го спре да се прилага точно. Въпросът е много важен юридически. В една държава, ако не се изпълнява законът, тя не е цивилизация, става джунгла, каза още Марин Марковски.", "date": "2018.08.10", "title": "Адвокат Марковски за оковите на Десислава Иванчева: България става джунгла"}
{"url": "https://www.blitz.bg/analizi-i-komentari/bivsh-sluzhitel-na-nso-potopeni-sme-v-blato-ot-strakh-ochite-ne-e-nay-golemiyat-prestpnik-v-blgariya_news619386.html", "text": "Само малоумен или непълнолетен човек у нас не знае, че никоя уважаваща себе си престъпна групировка не може да прогресира без чадър от политици. Това каза в сутрешния блок на Bulgaria on air разследващият журналист Анна Заркова.   С политиците престъпниците перат пари, правят част от бизнеса си легален. Напоследък дори влизат в политиката лично или чрез подставени лица, добави тя. Поздравявам прокуратурата, че покрай ареста на Митьо Очите арестува и двама корумпирани политици. Ще поздравя прокуратурата втори път, ако арестува втори път продажни политици и от властта. Иначе тази оптимистична акция се превръща в комедия. Иначе покрай арестуваните политици излиза, че престъпните групировки са за окайване, че нямат връзка с властта, а само с опозицията, заяви Заркова. По думите на експерта по сигурността и бивш служител на НСО Николай Марков генезисът на всяко първоначално натрупване на капитала у нас има престъпен характер. Митьо Очите представлява симптоматика, но не е диагнозата. Той въобще не е най-големият престъпник в България. Бургас е интересен от гледна точка на специализирания наблюдател, защото това е един анклав, който започва от кметството и стига до най-ниските нива, посочи Марков. В момента става въпрос за управление на парични потоци, и то в международен мащаб. Намесва се естественият триъгълник Москва-Анкара-Брюксел, заяви бившият служител на НСО. Политическата класа в България изключително умело експлоатира криминалната престъпност. В България няма нещо, което властта да не знае. Въпросът е в каква посока иска да се намеси, добави Марков. В последните 20 години ние сме потопени в едно блато от страх и тези, които управляват, са единствените виновни за това нещо, каза още Николай Марков.", "date": "2018.08.10", "title": "Бивш служител на НСО: Потопени сме в блато от страх, Очите не е най-големият престъпник в България"}
{"url": "https://www.blitz.bg/kriminalni/ot-poslednite-minuti-primkata-okolo-grupata-na-mito-ochite-se-zatyaga_news619414.html", "text": "Специализираната прокуратура възложи проверка на бургаската охранителна фирма, свързана с Димитър Желязков. Това съобщиха от пресцентъра на прокуратурата на Република България.   Проверката на дружество „Аркус-сигурност Бургас“ и свързаните с него физически и юридически лица е възложена на Националната агенция за приходи и ГД „Национална полиция“.  Проверката се възлага във връзка с разследване на специализираната прокуратура на организирана престъпна група за рекет, телесни повреди, разпространение на наркотици.   По делото към наказателна отговорност са привлечени 10 лица.  При проведената на 2 август 2018 г. специализирана акция на територията на Бургаска област бяха претърсени над 30 различни адреса, включително и офиси на фирми и домове. В някой от тях бяха открити пари, оръжия, боеприпаси и черно счетоводство с бележки за суми, които трябва да се дадат на едно от обвиняемите лица – Д. Желязков    ", "date": "2018.08.10", "title": "От последните минути: Примката около групата на Митьо Очите се затяга"}
{"url": "https://www.blitz.bg/obshtestvo/izvnredno-v-blits-nov-uzhas-za-milionera-bencho-danchnite-i-politsaite-shche-khapyat-po-silno-ot-tsntsarova_news619422.html", "text": "Студена пот се лее като река Янтра върху измореното лице на милионера Бенчо Бенчев, след като спецпрокуратурата започна да го разследва за пране на пари и данъчно престъпление. Това разкриха пред БЛИЦ негови близки, които са разочаровани, че доскорошните му приятели са му обърнали гръб. Според информация на БЛИЦ, данъчните ще направят мащабна ревизия на Бенчев, която ще обхване последните 10 години. Финансовата проверка ще бъде контролирана от мегакомисията, ръководена от Пламен Георгиев.  Такава е процедурата не само заради разследването за двете тежки престъпления, но и заради привличането към отговорност на общинаря от квотата на БСП за укривателство на наркобоса Митьо Очите-Димитър Желязков.  Ще бъдат проверявани банковите сметки на Бенчев във фирмите му у нас, а така също ще се нищи дали е имал офшорки, с които е въртял игри в екзотични държави.  Данъчните ще бъдат толкова стриктни, че ще влязат в имението на Бенчо и ще погледнат за скъпите му картини и как се е сдобил с тях. На проверка ще бъдат подложени дори часовникът и златните му накити, с които обича да се кичи като сгоден циганин.  Въпросите на данъчните, прокурорите, следователите и разследващите полицаи ще изпотят Бенчев много повече от розовите въпроси, които му задаваше Мария Цънцарова от екрана на кабеларката bTV.  И докато преди 3 месеца Бенчев редеше лакърдии за бизнеса си, то сега се е притаил в болницата в очакване бурята да го задмине.  Финансовата стихия обаче едва ли ще се отмие толкова лесно както проливните дъждове посред лято. Ивайло КРАЧУНОВ    ", "date": "2018.08.10", "title": "Извънредно в БЛИЦ! Нов ужас за милионера Бенчо! Данъчните и полицаите ще хапят по-силно от Цънцарова!"}
{"url": "https://www.blitz.bg/lyubopitno/terena-li-da-gledash-ili-neya-rusoto-izkushenie-natali-trifonova-poseti-mach-na-tsska-snimki_news619442.html", "text": "Красивото русо изкушение на bTV Натали Трифонова посети мача ЦСКА-Копенхаген (1:2), който се проведе вчера на Националния стадион \"Васил Левски\". Това се похвали самата тя в социалната мрежа. Красавицата е в компанията на неин приятел на име Александър Евтимов.         Изглежда се познават отдавна, тъй като БЛИЦ попадна и на тяхна снимка от преди 6 години, направена в известен столичен клуб. Предполага се, че са просто много близки приятели, но все пак в живота никога нищо не е сигурно.    ", "date": "2018.08.10", "title": "Терена ли да гледаш или нея? Русото изкушение Натали Трифонова посети мач на ЦСКА (СНИМКИ)"}
{"url": "https://www.blitz.bg/kriminalni/narkoaktsiya-v-sliven-ima-zadrzhani-snimki_news619420.html", "text": "Наркоакция се е провела в Сливен. Това съобщиха от регионалния говорител на ОДМВР-Сливен Първолета Мандинска.  Акцията е с цел установяване на лица, занимаващи се с производство и разпространението на наркотични вещества.   На 7 август служители на сектор „Противодействие на криминалната престъпност“ са задържали 45-годишния Ж.Ж. от град Сливен. При проведените процесуално-следствени действия в дома му полицейските служители са намерили и иззели плик, съдържащ суха листна маса, която на полевия тест е реагирала на марихуана, незаконно притежаван пистолет „Макаров“ със заличени номера и боеприпаси, като и други предмети и вещи, имащи отношение към престъпната дейност на задържания.   Ж.Ж. е криминално проявен и осъждан за причиняване на телесна повреда, хулиганство, кражба и други.   В хода на операцията на булевард „Илинденско въстание“ криминалисти на РУ-Сливен са извършили проверка на лек автомобил, като в него е установен 44-годишният Р.М. В него са намерени и иззети наркотични вещества-канабис. Той е криминално проявен за  измами и кражба. Ж.Ж. и Р.М. са отведени в РУ-Сливен и задържани за 24 часа.   Образувани са две досъдебни производства под надзора на Окръжна прокуратура –Сливен.  Наложена им е 72-часова мярка.  Прокуратурата е внесла искане за тяхното постоянно задържане. Мярката ще бъде гледана днес. ", "date": "2018.08.10", "title": "Наркоакция в Сливен! Има задържани (СНИМКИ)"}
{"url": "https://www.blitz.bg/obshtestvo/regioni/gnusno-lekari-ot-ruse-izvadikha-ot-tyaloto-na-mzh-28-kapsuli-kokain_news619425.html", "text": "Специализираната прокуратура повдигна обвинения на пет участници в организирана престъпна група за разпространение и трафик на наркотици. В групата са участвали четирима мъже и една жена.  Едното от лицата е с постоянна мярка „Задържане под стража“ взета от СпНС, две от лицата са с мерки за неотклонение „Гаранция в пари“ и две са с „Подписка“.  Те са задържани на 6 август 2018 г. при специализирана операция на територията на област Русе и област Варна, съобщиха от прокуратурата.  Направени са тринадесет претърсвания и изземвания на различни адреси. Иззети са пари в размер около 20 000 лв. и валута, електронни измервателни уреди-везни, както и наркотично вещество кокаин около 700 грама.  Чрез съответната медицинска намеса в болнично заведение в гр. Русе са извадени двадесет и осем капсули, всяка от по 15 грама кокаин, които са били в тялото на едно от обвиняемите лица. Наркотикът е бил с изключително високо качество.  Разследването продължава, провеждат се разпити и други следствени действия.", "date": "2018.08.10", "title": "Гнусно: Лекари от Русе извадиха от тялото на мъж 28 капсули кокаин"}
{"url": "https://www.blitz.bg/svyat/unikalno-identichnite-bliznatsi-koito-se-ozhenikha-za-identichni-bliznachki-snimki_news619431.html", "text": "Не, не виждате двойно. Идентичните братя близнаци Джош и Джеръми Салиерс предлагат брак на идентичните сестри близначки Британи и Бриана Дийн на 2 февруари. Двойките си казват \"да\" на церемония на Фестивала на близнаците през 2018 г. в Туинсбург, Охайо.Четиримата се срещат за първи път през миналата година на същия фестивал. Сестрите го посещават от години, а Джош и Джеръми срещат в последния ден на събитието през 2017 г., съобщава BoredPanda. \"Наистина беше като сбъдната приказка. Да се омъжим за близнаци е нещо, което е много важно за нас\", казва Бриана, която сключва брак с Джеръми.  Британи добавя: \"Знаехме, че шансовете за това са невероятно оскъдни. Омъжих се за мъжа на мечтите ми и в същото време се оглеждам и виждам, че и близначката ми прави същото.\"  \"Ако не успеехме да открием идентични близнаци, никога нямаше да се омъжим\", каза Британи.  Ако това не е достатъчно, двете двойки планират да живеят заедно, в една и съща къща, където биха могли да отглеждат децата си съвместно.", "date": "2018.08.10", "title": "Уникално: Идентичните близнаци, които се ожениха за идентични близначки! (СНИМКИ)"}
{"url": "https://www.blitz.bg/kriminalni/vitsepremiert-valeri-simeonov-khvrli-bomba-pred-blits-prizovavam-mito-ochite-da-kazhe-kakvo-znae-za-polititsite-ot-visokite-etazhi-toy-iska-da-sklyuchi-sdelka_news619427.html", "text": "Вицепремиерът Валери Симеонов възпламени истинска бомба пред БЛИЦ по горещата тема със залавянето на Митьо Очите. Медията ни потърси лидера на НФСБ по повод ексклузивните събития с арестите на групата за рекет и изнудване. \"С огромно нетърпение очаквам Димитър Желязков да си отвори устата и да каже всичко, което знае за политиците по високите етажи на властта. Призовавам го да го направи! От сърце очаквам неговите думи и разкрития за политиците. Ако той проговори, ще му подаря 1 кашон цигари и ще му ги изпратя до панделата в Турция\", заяви пред БЛИЦ Валери Симеонов.  На въпрос на медията ни, дали очаква Желязков да разкрие детайли около взаимоотношенията си с определени депутати, вицепремиерът Симеонов отговори:  \"Според мен Митьо Очите смята, че неговото мълчание ще му осигури сделка за по-лека присъда. Но се надявам, че все пак ще каже своята истина.  Аз например не се притеснявам да казвам истината, защото никой не плаща нито на мен, нито на НФСБ. По тази причина съм свободен и казвам всичко, което мисля\".        БЛИЦ попита Симеонов и за арестувания заедно с Митьо Очите, и по-късно освободен бизнесмен Бенчо Бенчев, който също е от Бургас.  \"Познавам Бенчо Бенчев. Той е бизнесмен от региона и се ползва с добро име. Според мен се е набъркал в игри, които не са неговите. Не прави чест на БСП, че партията се прави на ударена, че той не ги е спонсорирал.  Естествено тези пари не се вписват в официални документи и на хартия ги няма. По някои път тези пари попадат в ръцете на приносителите им активисти и не стигат до крайната си точка\", подчерта Валери Симеонов. Ивайло КРАЧУНОВ", "date": "2018.08.10", "title": "Вицепремиерът Валери Симеонов хвърли бомба пред БЛИЦ: Призовавам Митьо Очите да каже какво знае за политиците от високите етажи! Той иска да сключи сделка!"}
{"url": "https://www.blitz.bg/kriminalni/godina-sled-brutalnoto-ubiystvo-bogatasht-zaklal-zhurnalistkata-kim-val-be-zverski-prebit-v-zatvora_news619436.html", "text": "Датският изобретател Петер Мадсен, осъден на доживотен затвор за бруталното убийство на шведската журналистка Ким Вал, бе бит в затвора. Инцидентът станал вечерта на 8 август. Това съобщава вестник Folketidene. Мадсън бил атакуван от 18-годишен затворник. След инцидента богаташът е закаран в болница.  Припомняме, че журналистката Ким Вал изчезна, след като се качи с Мадсен на построената от него подводница на 10 август миналата година. От контакт с изобретателя на следващия ден властите разбират, че подводницата потънала, а той успял да се спаси. В началото Мадсен твърдеше, че е върнал журналистката обратно до брега. След това изменя показанията си и казва, че журналистката е загинала, удряйки главата си в люка, виждайки, че е умряла, \"погребал\" тялото в морето. Впоследствие полицаите откриват торс на жена без ръце, крака и глава и установяват, че това е Ким Вал.  Превод: БЛИЦ", "date": "2018.08.10", "title": "Година след бруталното убийство: Богаташът, заклал журналистката Ким Вал, бе зверски пребит в затвора"}
{"url": "https://www.blitz.bg/obshtestvo/zhestoki-lyubovni-drami-zastignakha-dshcherite-na-mito-ochite-sled-aresta-mu_news619211.html", "text": "Мащабната акция срещу Митьо Очите и бандата му сложили край на първата любов на малката дъщеря на гангстера - Ивелина, пише \"Уикенд\". 18-годишната щерка на Морския Ал Капоне е била зарязана преди дни от гаджето си Никола, който я уведомил с SMS, че прекратява отношенията си с нея и повече не иска да са заедно. Ивелина и Никола демонстрираха любовта си публично преди 2 месеца, когато се появиха като двойка на абитуриентския бал на 12-класниците от училище \"Любен Каравелов\" в Несебър. Това лято Никола завърши Строителния техникум в Бургас, но бе кавалер на бала на връстничката си Ивелина Желязкова. Младежът е син на общинския съветник от Бургас Пеньо Мечков, който развива и мащабен строителен бизнес в морския град.   \"Никола обича Ивелина, но сигурно баща му го е принудил да я разкара, за да не си създава проблеми. Иначе допреди акцията на МВР момчето бе неразделно с щерката на Очите и даже имаше ключ от дома й\", свидетелстват връстници от Несебър.   Според думите им таткото на Никола бил твърдо против връзката на сина си с Ивелина още преди задържането на несебърския мафиот. Дотогава обаче Мечков не смеел да притиска наследника си да скъса с дъщерята на Желязков, за да не си навлече гнева на страховития гангстер.   За голямата дъщеря на Очите - Станислава, се мълви, че се е покрила и никой не я е виждал от ареста на баща й до ден-днешен. Този месец 25-годишната Станислава трябвало да вдигне сватба с дългогодишния си приятел пред погледа на баща си и новата му изгора Ренета Николова. Говори се, че сватбата е отменена за момента.  ", "date": "2018.08.10", "title": "Жестоки любовни драми застигнаха дъщерите на Митьо Очите след ареста му!"}
{"url": "https://www.blitz.bg/kriminalni/prestplenie/po-stpkite-na-mardata-spipakha-taksidzhiya-s-droga-v-slnchaka_news619458.html", "text": "Бургазлията Симеон Щерев е поредният арестуван след снощното стартиране на мащабната полицейска акция на ОД на МВР в Бургас.   36-годишният мъж, който официално си изважда прехраната като таксиметров шофьор, е спипан да шофира таксито си, надрусан с кокаин, а в колата – с дрога.  Ченгета са го спрели снощи около 23:30 часа до хотел \"Поморие\" в Слънчев бряг. Тествали са го с дрегер за наркотици и след като е дал положителна проба, са извършили обиск на колата му.  При проверка на автомобила са открити и иззети две капсули от шоколадови яйца, едната съдържаща две пликчета с бяло кристалообразно вещество  , а втората – четири свивки с канабис.  Не е ясно дали е извършвал наркоразпространение или са за лично ползване. Това ще се изясни в процес на досъдебното производство.  Припомняме, че преди няколко дни бе арестуван и друг таксиджия с дрога Мариян-Мардата, който бе спипан с богат ассортимент от наркотици. Разследващи твърдят, че той е използвал карането на жълтата кола за параван и е продавал различни видове дрога на чужденци. ", "date": "2018.08.10", "title": "По стъпките на Мардата! Спипаха таксиджия с дрога в Слънчака"}
{"url": "https://www.blitz.bg/intsidenti/stikhii/poroi-zalyakha-frantsiya-snimki_news619362.html", "text": "След горещините, Франция беше връхлетяна от проливни дъждове и наводнения.    Заради придошлите води, спасителни екипи евакуираха 1600 души, сред които много деца и туристи, от къмпинги в южната част на страната. 70-годишен германец е в неизвестност, след като караваната му била отнесена от придошлата вода. Най-тежко е положението в департаментите Гар, Ардеш и Дром. Без електричество са близо 2000 домакинства.  Източник: Нова телевизия", "date": "2018.08.10", "title": "Порои заляха Франция (СНИМКИ)"}
{"url": "https://www.blitz.bg/svyat/misteriya-v-yaponiya_news619373.html", "text": "В Япония е изчезнал спасителен хеликоптер с девет души на борда. Това предаде японската агенция Kyodo.  Спасителният хеликоптер e изчезнал в петък в централната японска префектура Гунма, уточнява Фокус.  На борда му има девет души. Комуникацията с него се е изгубила в района на вулкана Кусацу-Ширан, който изригна по-рано тази година.  Екипажът на хеликоптера е трябвало да провери състоянието на планинските пътеки от границата между префектурите Гунма и Нагано от въздуха.     ", "date": "2018.08.10", "title": "Мистерия в Япония"}
{"url": "https://www.blitz.bg/svyat/smazakha-ot-boy-atentatora-potopil-stokkholm-v-krv-snimki_news619385.html", "text": "Извършителят на   Рахмат Акилов е бил бит в килията си от друг затворник. Това съобщават международните медии.    Агенциите се позовават на обществената телевизия в Швеция.  Инцидентът е станал в строго охраняван затвор на 2 август. Не се съобщават мотивите за престъплението.  БЛИЦ припомня, че  . Той дори става ревностен последовател на \"Ислямска държава\".       Рахмат Акилов прегази с камион хора на оживена пешеходна улица в шведската столица на 7 април 2017 година.  Експерти смятат, че той е искал да копира предишни нападения с камион, извършени от \"Ислямска държава\" в европейски градове като Ница.    ", "date": "2018.08.10", "title": "Смазаха от бой атентатора, потопил Стокхолм в кръв (СНИМКИ)"}
{"url": "https://www.blitz.bg/svyat/irlandskiyat-armaghi-blgarin-koyto-nyamal-narushenie-zad-volana-tseli-30-godini-preksna-rekorda-si_news619355.html", "text": "Българин, живеещ в обласдт Арма в Ирландия прекъсна 30-годишния си рекорд за чисто шофиране, след като бе спрян от полиция за превишена скорост, пише местният Armaghi.  Асен Асенов, от Флаш Плейс в Лурган се простил с три точки за наказание, отнети от талона му.  49-годишният българин признал в съда, че е превишил скоростта и е имал дефектен стоп.  Съдът изслуша, че около 11.30 часа на 30 май полицията е забелязала ван Mercedes Sprinter с българска регистрационна табела да превишава ограничението за скорост от 40 мили в час.  Полицаите последвали превозното средство в продължение на повече от половин миля и, за да поддържат същото разстояние от микробуса, трябвало да карат със скорост от 60  до 65 мили в час.  Полицията също така отбелязала, че задният десен стоп на автомобила не работел. Асенов, който се яви в съда, заяви при защитата си: \"Бързах много за работа, вече имах предупреждение да не закъснявам\".  Той също така каза пред съда, че шофира в продължение на повече от 30 години и никога преди не е извършил нарушение.  Въпреки чистото си досие, Асенов бе наказан с отнемане на три точки за ще плати глоба в размер на £ 125. Превод: БЛИЦ    ", "date": "2018.08.10", "title": "Ирландският Armaghi: Българин, който нямал нарушение зад волана цели 30 години, прекъсна рекорда си"}
{"url": "https://www.blitz.bg/analizi-i-komentari/prof-boyan-chukov-ssipa-zoran-zaev-zaradi-skandalnoto-izkazvane-che-ilindenskoto-vstanie-e-makedonsko_news619372.html", "text": "Току-що в ефира бившият дипломат Боян Чуков попиля в ефир Зоран Заев, който в свое телевизионно интервю за 1TV от 4 август заяви, че Илинденското въстание е македонско.  „Македонец не може да каже лоша дума за българин и българин не може да каже лоша дума за македонец. Зоран Заев не е македонец, той е от македонстващите. Заев не е вечен. Той стана премиер от неправителствения сектор, финансиран от СОРОС”, изригна в „Тази сутрин” по bTV инж. Чуков.  Той смята, че България трябва да излезе с ясна позиция за думите на Заев и да обмисли своята подкрепа към Македония за ЕС и НАТО.  „Този договор за добросъседство между Макенодия и България ще остане на хартия, ако нашето поведение остане такова, каквото е в момента”, завърши инж. Чуков.  „Докато Доналд Тръмп е президент на САЩ се очаква Зоран Заев да изчезне, защото е от контингента на Хилъри Клинтън“, каза още той.  БЛИЦ припомня, че скандалът около изказването на Заев провокира  .   Ден след това  , но това  .    ", "date": "2018.08.10", "title": "Проф. Боян Чуков съсипа Зоран Заев заради скандалното изказване, че Илинденското въстание е македонско"}
{"url": "https://www.blitz.bg/svyat/izsledovatel-otkri-kosmicheski-korab-v-bermudskiya-triglnik-video_news619388.html", "text": "55-годишният ловец на съкровища Даръл Миклош откри мистериозен обект под водата в района на Бермудския триъгълник. Това съобщава The Express.  Миклос каза, че иска да остане неутрален, докато не открие повече доказателства, но е сигурен, че обектът има извънземен произход.  Изследователят търси кораби, свързани с британския пират Франсис Дрейк, когато открива повече от 100 магнитни аномалии. Превод: БЛИЦ", "date": "2018.08.10", "title": "Изследовател откри \"космически кораб\" в Бермудския триъгълник (ВИДЕО)"}
{"url": "https://www.blitz.bg/svyat/predi-da-si-vzemete-kotka-u-doma-zadlzhitelno-prochetete-tova_news619376.html", "text": "Британски учени разбраха защо котките са много привързани към картонените кутии. Резултатите от проучването на специалисти от университета в Линкълн са публикувани от DailyMail.  Както разбраха учените, една от причините за любовта на котките към картонени кутии е чисто биологична. Когато котката е в затворено пространство, мозъкът й започва да произвежда ендорфини и животните се чувстват по-щастливи.  В кутията, под защитната стена, животните се отпуснат и престават да се притесняват, котките имат усещане за комфорт и сигурност. В резултат на това пухкавите хищници намаляват нивото на агресия и напрежение.  По този начин експертите смятат, че кутията може да бъде добър начин бързо да се адаптира животното към нов дом. Котките, на които е предоставена кутия, свикват на ново място два пъти по-бързо от тези, които са лишени от такъв подслон. Превод: БЛИЦ", "date": "2018.08.10", "title": "Преди да си вземете котка у дома, задължително прочетете това"}
{"url": "https://www.blitz.bg/layfstayl/khoroskop/khoroskop-za-dnes-za-edna-zodiya-vsichko-koeto-vrshi-shche-e-proval_news619360.html", "text": "В петък ще преживеете приятно събитие свързано с дете или млад човек, най-вероятно от кръга ви роднини. В любовта ви предстоят изпитания свързани с доверието помежду ви, атаки от страна на зложелатели по различни начини (включително манипулативни) и др. Ако пътувате днес, не всичко ще мине по мед и масло.   Все някаква неприятност ще помрачи макар и за кратко настроението ви. Денят ще бъде благоприятен за финансовите ви дела, но не вещае големи или неочаквани печалби.  Овен Ако сте почувствали, че сте започнали да скучаете, не правете окончателни изводи. Вашето щастие е във вашите ръце. Очакват ви нови, интересни познанства – не е изключено от делови те да се превърнат в приятелски. Ако успеете да се съсредоточите, може да си измислите някакво интересно занимание. Звездите са благосклонни към вашите делови планове. Това е критичен ден, но вие съумявате да се вземете в ръце и да възстановите предишното положение на нещата. Телец Не бъдете педантични и дребнави – това само може да предизвика раздразнението на вашите избраници. Този ден е неблагоприятен за разрешаването на спорни семейни въпроси и съдебни дела. Бъдете внимателни през първата половина на деня, избягвайте колективната работа и не взимайте никакви важни решения. Голяма е вероятността от неуспех. По-скоро начинанията са обречени на провал, което може да доведе до финансови загуби или до загубата на престиж и като резултат до отчаяние. Близнаци Не е изключено вашата противоречивост окончателно да обърка отношенията ви с любимия човек. Посветете този ден на преценяването на своите житейски успехи и неуспехи. Новите идеи и планове са обречени на неуспех. Проверете правилността на финансовите си сметки. Бъдете внимателни и предпазливи. Рак Напълно са възможни промени в личния живот, свързани с нови познанства и прекъсване на предишните връзки. Голяма е вероятността от проявяване на несдържаност и скарвания с околните. Благополучният и спокоен ден може да донесе на Раците морално и материално удовлетворение. Днес може да се случи нещо, което да повлияе благотворно на вашето материално благополучие. Лъв Вродената чувствителност и великодушие ви спасяват от неблаговидна постъпка. Постарайте се да забравите старите кавги, неразбирателството и несъгласията. Вдъхновението, честолюбието и готовността да преодолеете всякакви трудности за постигането на целта ви носят успех. Възможни са награди, подаръци и възнаграждения. Дева Не се опитвайте да ограничавате свободата на избора на любимия си човек. Вашите мнения може да са погрешни. Проверете идеите си с трезви сметки. Девите могат да бъдат твърде дребнави. В семейството възникват проблеми с децата и за техните нужди в края на месеца отива голяма част от семейния бюджет. Везни Най-вероятно днес всички дейности са обречени на провал, а на надеждите не е съдено да се сбъднат. Избягвайте изясняванията на отношенията с най-близките роднини. Не им се обиждайте, тъй като никой с нищо не ви е длъжен. Денят е неблагоприятен за сключването на различен род сделки или за преговори. Имате възможността да станете оригинален артист, писател или изобретател, но няма да можете да печелите от това. Скорпион Възможно е да ви потръгне и да срещнете онзи единствен човек, за когото сте мечтали. Съществува вероятността да си намерите нов приятел или да си спечелите враг. Всичко зависи само от вас. Времето е благоприятно за козметични процедури и подготовка за пластични операции. Сполучлив ден за преминаването на нова работа и преразглеждане на деловите отношения. Възможно е сделките, сключени, по-рано, да донесат солиден доход. Стрелец Спомените за печална любовна история няма да донесат приятни впечатления. На някои дори им се иска да я изтрият от паметта си. Събитията от този ден може да принудят Стрелците да поправят своите грешки от миналото. Усилват се способностите за постигане на набелязаните цели и деловитостта. Благоприятен ден за Стрелците, занимаващи се с търговска дейност. Козирог Бъдете предпазливи, тъй като могат да ви подведат вашите избраници. При тежки ситуации като ориентир трябва да бъдат неоспоримите истини и моралните ценности. Този ден е неблагоприятен за решаването на спорни въпроси и съдебни дела. Възможно е известно преместване по служебната стълбица – нагоре или надолу, зависи само от вас. В никакъв случай не участвайте в дела, свързани с риск или хазарт. Водолей При избора на спътник в живота ви е полезно да знаете, че Водолеите наистина са щастливи в брака само с човек, близък им по дух. Ако сте склонни към мечтателност и меланхолия, то се постарайте да не губите самообладание, иначе е възможно пълно безразличие към външния свят. Опитайте да реализирате замисленото с нови методи или с други партньори. Не се отказвайте от предложената ви помощ и сътрудничество. Риби Обяснете на близките си своето поведение и тогава можете да разчитате на тяхното разбиране и помощ. Личните отношения няма да ви зарадват с устойчивост, в семействата е възможна напрегната атмосфера, обусловена от една страна от колебанието на настроението на Рибите и от друга – от неотстъпчивостта на близки хора. Денят е благоприятен за срещи и контакти. На деловите Риби се налага да уреждат финансовите си разногласия с партньорите.", "date": "2018.08.10", "title": "Хороскоп за днес: За една зодия всичко, което върши, ще е провал"}
{"url": "https://www.blitz.bg/layfstayl/skorost/germaniya-izkhvrlya-starite-dizeli-kolko-tochno-izkupikha-v-blgariya_news619392.html", "text": "Износът на стари дизелови автомобили от Германия през текущата година е скочил с над 20%, до 239 541 автомобила. Това съобщиха анализаторите от отдела за приложна логистика към Университета по приложни науки \"Вюрцбург-Швайнфурт\", подготвили изследването на пазара заедно с Асоциацията на европейския бизнес. След скандала с дизела и намаляването на популярността на дизеловите автомобили за Германия става все по-трудно да реализира тези коли на вътрешния пазар.    ", "date": "2018.08.10", "title": "Германия изхвърля старите дизели: Колко точно изкупиха в България?"}
{"url": "https://www.blitz.bg/layfstayl/shoubiznes/iznenada-v-efir-zhurnalistt-nikolay-vasilkovski-shokirashcho-pokaza-naslednika-si-snimki_news619361.html", "text": "Журналистът от Нова телевизия Николай Василковски, който от скоро се представя като водещ на прогнозата на времето, изненада зрителите на сутрешния блок. , за което трябва да се готвим в последния работен ден, Василковски реши да представи \"наследника\" си.  \"Преди прогнозата искам да ви запозная с Ибуки - детето-робот, направено в Япония. защо ви го показвам? Защото това е моят наследник\", сподели с усмивка Николай, който показа робот от бъдещето.     \"Според едно проучване на университета в Оксфорд синоптиците имат 67% шанс до 2030 година да бъдат заменени от роботи. Така, че тъкмо ще се пенсионирам и това дете ще ме замести тук в студиото\", разкри още с приповдигнато настроение журналистът.          ", "date": "2018.08.10", "title": "Изненада в ефир! Журналистът Николай Василковски шокиращо показа \"наследника\" си (СНИМКИ)"}
{"url": "https://www.blitz.bg/layfstayl/za-damite/bezuprechen-vkus-zashemetyavashchite-obuvki-na-megan-markl-s-koito-vsyaka-dama-shche-izglezhda-kato-printsesa_news618971.html", "text": "Да наблюдаваш еволюцията в стила на американската актриса Меган Маркъл е истинско удоволствие. След като стана част от кралското семейство, се наложи да направи малки корекции в гардероба си и тоалетите й станаха доста по-елегантни. Херцогинята на Съсекс предпочита пастелните нюанси (бежов, нежно розов, кремав). За някои дами тези цветове може да изглеждат прекалено сдържани, но няма как да не се съгласите, че с тях Меган изглежда много женствено!   Има една страст, на която новоизпечената херцогиня не изневерява дори и в новото си положение - зашеметяващите обувки на висок ток, с които обожава да се появява. Въпреки че представителките на кралското семейство са задължени да носят обувки на стабилен ток, Меган често си позволява да не спазва етикета. ", "date": "2018.08.10", "title": "Безупречен вкус: Зашеметяващите обувки на Меган Маркъл, с които всяка дама ще изглежда като принцеса"}
{"url": "https://www.blitz.bg/layfstayl/za-damite/kak-da-se-grimirame-za-plazha-i-da-ne-izglezhdame-nelepo_news619220.html", "text": "Да отидеш гримирана на плажа е доста странна идея. Но ако все пак не си представяш почивката край морските вълни без грим, ще ти се наложи да спазваш няколко елементарни неща, ако не искаш да изглеждаш, меко казано, нелепо. Добре е да се въоръжиш с добър праймер и базов крем, които не съдържат масла. В жегата гримът се разтича, така че няма как да минеш без тези продукти.     ", "date": "2018.08.10", "title": "Как да се гримираме за плажа и да не изглеждаме нелепо"}
{"url": "https://www.blitz.bg/obshtestvo/aleks-srchadzhieva-razkaza-kolko-e-pognusena-ot-sluchkata-s-vandalshchinata-na-groba-na-mayka-y_news619382.html", "text": "Алекс Сърчаджиева разкри пред Нова телевизия колко е възмутена от липсата на пластика от гроба на майка й – голямата актриса Пепа Николова.   Припомняме ви, Сърчаджиева публикува в профила си снимки с поруганата плоча на майка си. „Много гадно се чувствам. Изпитвам изключително негативни емоции. Разбрах, че това по някакъв начин е нормално и това не се случва само на мен, а на много хора. Усещането е ужасяващо“, разказа тя и си припомни, че когато е видяла гроба на майка си, просто е хвърлила цветята, които е носила и е изчезнала. „Не знам какъв човек трябва да си, за да направиш такова нещо. От управата на гробищния парк ми казаха, че самият силикон може да се е разтекъл, пластиката да е паднала и някой да го е взел. Дори и така да е – това е много гнусно, много недостойно“, смята Сърчаджиева. „Майка ми е направила достатъчно за българската култура и ще остане във времето. Ние трябва да ценим такива хора“, смята тя.", "date": "2018.08.10", "title": "Алекс Сърчаджиева разказа колко е погнусена от случката с вандалщината на гроба на майка й"}
{"url": "https://www.blitz.bg/layfstayl/izvestnite-rozhdenitsi-na-10-avgust_news619380.html", "text": "Днес повод за празнуване и почерпка имат:    У нас: Асен Селимски , оперен певец, баритон Владимир Николов , бивш футболист, вратар, изиграл 26 мача в \"А\" група и 8 мача за младежкия национален отбор  Георги Стайков , актьор, изиграл ролята на Антон Дамянов, съдружник на Джаро във втория сезон на сериала „Под прикритие“ Проф. д-р Даниел Вълчев , юрист, преподавател в Юридическия факултет на СУ „Климент Охридски“, вицепремиер и министър на образованието и науката в правителството на Сергей Станишев (2005 - 2009) Емануил Йорданов , министър на вътрешните работи в правителството на Иван Костов (1999 – 2001) Иван Кондов , посланик на България в Кралство Испания и в Княжество Андора Д-р Михаил Тиков , бизнесмен, собственик на \"Булфарма\" ООД, УМБАЛ \"Софиямед\" и редица здравни заведения в страната Надя Сефин , управител на \"Булфарма\" ООД Стефка Оникян , една от водещите джазови певици в България от 80-те години на ХХ в. насам, вокален педагог Тихомир Стойчев , посланик на България в САЩ    По света: Анджи Хармън , американска актриса, известна като Селма Блеър от трилъра „Сделката“ с Крисчън Слейтър, като полицейски детектив Джейн Ризоли в сериала „Ризоли и Айлс: Криминални досиета“ и като модел на Калвин Клайн, Джорджо Армани и Дона Каран          Антонио Бандерас , испански актьор,участвал във филмите на Педро Алмодовар – „Laberinto de pasiones“ (1982), „Матадор“, „La Ley del deseo“ (1987), „Жени на ръба на нервна криза“ и „Ела, завържи ме!“ и американските продукции „Кралете на мамбото“, „Филаделфия“, „Интервю с вампир“ . Популярен у нас най-вече с „Десперадо“ и превъплъщението му в героя бандит Зоро. В България снима „Кодът“, „Живи машини“ и „Непобедимите 3“. Девън Аоки , американска актриса и бивш топмодел на Версаче, Ланком и Шанел. Познаваме я от „Бързи и яростни 2“, „Град на греха „ (1 и 2), (2005), „Приятелски огън“, „Жив или мъртъв“, „Зуум: Академия за супергерои“, „Единакът“ ДжоАна Гарсия Суишър , американска актриса, изиграла ролята на Дороти Крейн в „Клиника за домашни любимци“, Мади от „С теб ми е добре“ и подводната принцеса Ариел в епизод  от “Имало едно време“ Джон Фарис,  известен като барабанистът на INXS една от най-успешните австралийски банди Джъстин Теру , американски актьор, известен като  Кевин Гарви от сериала „Останалите\" и като съсценарист на филма „Тропическа буря“. и сценарист на „Железният човек 2“ и „Зооландер“ 2.. Участва в „Мълхоланд драйв\" и „Американски психар“. Участва като Скитника, свободно живеещо куче, в игралната версия на популярната анимация \"Лейди и Скитника\" (1955) Йън Андерсън , музикант фронтмен и флейтист на прогресив рок групата \"Джетро Тъл\" (Jethro Tull), бивша Блейдс (The Blades) Кайли Дженър , американска телевизионна риалити звезда и модел. Модната линия „Кендъл и Кайли“, създадена съвместно със сестра й, включва момичетата в списъка на списание Time „25-те най-влиятелни тийнейджъри на 2014 г.“ и й осигурява много последователи в Инстаграм. През юли месец 2018 г. списание \"Forbes\" я определи като най-младият милиардер, натрупал сам състоянието си Клаудия Крисчън , американска телевизионна и филмова актриса, участвала във филми като „Скритото“ и „Омагьосани“, както и в редица телевизионни сериали като „Вавилон 5“, „Шотландски боец“, „Клъцни/Срежи“, „Полицейско управление Ню Йорк“ и „Коломбо“ Лин Коен , американска актриса, известна като Магда от „Сексът и градът“, Магс от „Игрите на глада: Възпламеняване“ Рой Кийн , ирландски футболен помощник-мениджър и най-успешният ирландски футболист на всички времена, със спечелени 19 големи трофея, 17 от които в Манчестър Юнайтед Розана Аркет , американска актриса, звезда от филма „Криминале“. Песента “Розана” (Rosanna) на легендарната банда \"Тото\", е написана в нейна чест, а авторът й Стив Поркаро получава награда “Грами” Шон Мърфи , английски професионален играч на снукър и бивш (2005) световен шампион ", "date": "2018.08.10", "title": "Известните рожденици на 10 август"}
{"url": "https://www.blitz.bg/layfstayl/skorost/zverska-katastrofa-motordzhiya-na-skorost-razseche-kombi-na-dve-video_news619300.html", "text": "Брутални кадри обикалят мрежата. Става дума за катастрофа, станала наскоро в руския град Киров, между мотоциклетист и комби. Моторджията е загинал на място, неговият спътник е в критично състояние в болница. ", "date": "2018.08.10", "title": "Зверска катастрофа! Моторджия на скорост разсече комби на две (ВИДЕО)"}
{"url": "https://www.blitz.bg/svyat/chetiri-trupa-sled-strelba-v-kanada-video_news619469.html", "text": "Четирима души са загинали при стрелба в канадския град Фредериктън, провинция Ню Брънзуик, съобщават световните медии. „Четири души са убити при стрелба на крайградски път. Подробности ще бъдат дадени, след като приключи разследването“, съобщиха в „Туитър“ от местната полиция.  От полицията добавят, че стрелецът не е задържан.   Властите призовават гражданите да избягват да влизат в района, в който е била стрелбата.  На мястото има медицински екипи и полиция. Районът е отцепен. ", "date": "2018.08.10", "title": "Четири трупа след стрелба в Канада (ВИДЕО)"}
{"url": "https://www.blitz.bg/kriminalni/prestplenie/politsai-spipakha-v-krachka-semeystvo-kontrabandisti-na-tsigari-snimki_news619472.html", "text": "Семейство контрабандисти на цигари в Благоевград бе арестувано днес при шумна полицейска операция. Акцията се е провела около 10 часа тази сутрин. 4 екипа полицаи обсадиха магазина и къщата на търговците на ул. \"Цар Симеон\" и ги свариха неподготвени. В тайници в търговския им обект е открито голямо количество цигари, цигари са намерени и в дома им, пише struma.com.   Оказало се, че семейството отдава и стаи под наем, в които също са намерени цигари. Успешната операция на благоевградската полиция е планирана, търговците са били наблюдавани, докато капанът щракне.  Час по-късно полицейски патрул с вой спря пред магазин в областния център.  Мъж бе арестуван, дали има връзка със семейството контрабандисти?!    ", "date": "2018.08.10", "title": "Полицаи спипаха в крачка семейство контрабандисти на цигари (СНИМКИ)"}
{"url": "https://www.blitz.bg/obshtestvo/regioni/blits-tv-vizhte-kakvi-gi-e-vrshil-politsayat-zaloven-da-prekarva-nelegalno-bezhantsi_news619502.html", "text": "Полицаят от СДВР Владимир Стоянов е извършил изключително опасно за обществото престъпление. Това обясни пред камерата на БЛИЦ наблюдаващият прокурор Александър Михайлов.   Той благодари на будния гражданин от Карлово, който е забелязал групата уплашени афганистанци, изоставени до жилищен блок в подбалканския град.   За престъплението на полицая законът предвижда от 1 до 6 години затвор, а до три години затвор грозят Владимир Стоянов за другото престъпление - бягство през половин България от полицаи.   БЛИЦ припомня, че Стоянов бе заловен край Пирдоп, след като негови колеги от няколко области опитали да спрат колата, превозваща бежанците.   Той не се е подчинил на стоп палките, отпрашил с мръсна газ и накрая изоставил 8 афганистанци в Карлово, взел им е по 100 долара и им е обещал, че ще се върне за тях, след като оправи проблема с полицията.   Стоянов каза в съда, че извърщил това престъпление от глупост и простотия. Той обяви, че е свидетелствал срещу останалите каналджии и иска да ги види за дълго време в затвора. Полицаят признава вината си, делото ще се гледа по бързото производство на 16 август в Карлово.  Кристина ИВАНОВА, БЛИЦ  Оператор: Любомир БАКЪРДЖИЕВ, БЛИЦ    ", "date": "2018.08.10", "title": "БЛИЦ TV: Вижте какви ги е вършил полицаят, заловен да прекарва нелегално бежанци"}
{"url": "https://www.blitz.bg/layfstayl/skorost/kray-na-shoforskite-koshmari-ford-predstavi-nova-sistema-koyato-spasyava-zhivoti-video_news619394.html", "text": "Някои грешки на водача могат да доведат до такива катастрофални последици като например случайно навлизане в платното за движение в обратна посока. За да може кошмарът на всеки шофьор да не се превърне в реалност, инженерите от компанията \"Форд\" разработиха система за предупреждение при навлизане в лентата, предназначена за насрещното движение - Wrong Way Alert. ", "date": "2018.08.10", "title": "Край на шофьорските кошмари: Ford представи нова система, която спасява животи (ВИДЕО)"}
{"url": "https://www.blitz.bg/kriminalni/prestplenie/opasnostite-po-moreto-se-mnozhat-zhritsi-obirat-merakliite-za-ses-a-kradtsi-sledyat-khavliite-po-terasite-i-na-plazha-za-da_news619413.html", "text": "Представителите на силния пол най-често стават жертва на “мними проститутки” по морските курорти. Това показват данните на разследващите, които са разследвали десетки подобни случаи за последните няколко години, пише  .  Маскирани като жрици крадли в минижупи и токчета причакват подпийнали западняци пред дискотеките. Докато предлагат евтина любов на улицата, майсторките бързо и ловко прибират портфейла от задния джоб. След две минути демонстрация на ласки по ръцете на жертвата, от нея вече са свалени всички златни пръстени, гривни и часовници. Когато докопат плячката, “жриците” прекратяват горещите си оферти и изчезват като дим. Класика в жанра е обирът на плажа .  Маскирани като туристи крадци лежат на пясъка и изчакват подходящ момент, за да приберат чантата на съседа по хавлия. Този терен обаче е приоритет на дребните крадци, защото плячката обикновено се състои в дребни левчета и телефон. “Тежката артилерия” на крадците пък работи предимно по хотелите .  Изпечени престъпници атакуват ежедневно хотелските стаи докато туристите се пекат на плажа или край басейна. При всеки случай се действа индивидуално и с различен подход. Ако апартаментът е на първи или втори етаж и вратата на терасата е отворена, то крадците се мятат направо през парапета на верандата. За по-високите етажи си има други тактики. Там в употреба обикновено влизат шперцове и подправени ключове. По-рядко се използват въжета за спускане от покрива, заради по-големият риск от злополуки.  Веднъж проникнали в стаята, на крадците им трябват по-малко от две минути, за да открият всички скрити пари и ценни вещи. Подобни удари се организират предварително и след дълга подготовка. За да си осигурят “чист терен”, крадците следят поне ден набелязаните жертви. Най-сигурният знак, че туристите са напуснали стаята идва от терасата. Щом от нея изчезнат плажните хавлии и банските, то обирджиите знаят, че обитателите вече са на път за плажа и спокойно атакуват.  Най-обиграните в бранша пък изобщо не се вълнуват дали туристите са в стаята. Те са способни да окрадат всичко, докато летовниците спят на леглата или докато си вземат душ в банята, без да им мигне окото. Най-големият удар  бе направен през лятото на 2009 г. в хотел Чайка в Слънчев бряг. Крадци отмъкнаха тогава швейцарски бутиков часовник на стойност 70 000 лева от хотелската стая на строителен бос. Наглият обир бе извършен, докато туристът излязъл за минута на терасата. Късметът на крадците обаче изневери и само два дни по-късно и те бяха задържани. Апашите бяха арестувани след като имаха глупостта да продадат супер скъпия часовник в бургаска заложна къща само срещу 100 лева.  Преди години полицията засече и банда от седем румънци, които вилняха в ролята на  магистрални бандити . Групата обра 62 годишен мъж от Варна на пътя до Иракли.  Румънците направили постановка, че колата им е повредена и на развален английски поискали пари за бензин, предлагайки в замяна пръстен от жълт метал, за който твърдели че е златен. Той отказал да купи ментето, но им  дал им пет лева и показал портфейла си, в който имало само още една десетолевка. Единият я грабнал, а другите отмъкнали от дясната седалка шал, шапка и яке. След бърза засада на полицията, обирджиите бяха арестувани в района на Слънчев бряг. ", "date": "2018.08.10", "title": "Опасностите по морето се множат: Жрици обират мераклиите за се*с, а крадци следят хавлиите по терасите и на плажа, за да..."}
{"url": "https://www.blitz.bg/kriminalni/prestplenie/golyam-udar-na-mitnitsite-v-burgas-korab-ot-rusiya-se-okaza-natpkan-s-kontrabanda-za-khilyadi-levove-snimki_news619483.html", "text": "Цигари за над 800 хил. лв. са укрити по уникален начин – в дъски, издълбани като шкафчета и натоварени на палети на руски кораб, акостирал на пристанището в Бургас. Подробности за акцията разкриха преди минути от прокуратурата и Агенция „Митници“, съобщава \"Флагман\".   Окръжният прокурор на Бургас Георги Чинев разкри, че корабът, плаващ по либерийски флаг и идващ от Руската федерация е акостирал на Пристанище Бургас на 1 август.  При извършения анализ на риска е селектираните контейнери. По документи в него са се съхранявали шлифовани дъски, получател на стоката е българско търговско дружество, упълномощило митнически агент да уреди всички формалности относно вноса. На 9 август е започнала физическа проверка на палетите в контейнера. Открити са 111 хил.кутии цигари от беларуска марка на стойност 834 хил.лева. Цигарите са били скрити в дъските, които са издълбани и закрити. Буквално са превърнати в шкафове за цигари, уточни прокурор Георги Чинев.  От 3 до 10 години затвор, но държавното обвинение категорично отказа да разкрие дали има привлечени обвиняеми, подчерта той.  Юлиян Мирков, зам.-директор на Агенция Митници допълни, че акцията е извършена след отлично взаимодействие между митническите органи и разследващите. Митничарите се усъмнили, че дъските са много леки, имали различна плътност, което дало основание да се направи щателна проверка. Изчакало се е да бъде подадена декларация.  „Имаме изключително добра предварителна подготовка, защото декларираната стока за шлифовани дъски. Колегите свършиха изключителна работа, забелязаха прорези по цялата дължина на дъските, което всъщност се оказва капак, а във всяка дъска са скрити по 48 кутии цигари. Т.е. – хората, които са подготвили тази контрабанда са положили изключителни усилия”, каза зам.-началникът на Агенция Митници Юлиян Мирков.", "date": "2018.08.10", "title": "Голям удар на Митниците в Бургас! Кораб от Русия се оказа натъпкан с контрабанда за хиляди левове (СНИМКИ)"}
{"url": "https://www.blitz.bg/svyat/prva-zhertva-na-zapadnonilska-treska-v-rumniya_news619357.html", "text": "Първа жертва на западно - нилска треска е регистрирана в Румъния, съобщават местни медии. Общо 23 случая на инфекция с вируса на Западен Нил са регистрирани в Румъния между 2 май и 8 август тази година, като 11 от случаите са съобщени през последната седмица, сочат данните на Националния център за наблюдение и контрол на заразните болести.   Вирусът на Западен Нил най-често се предава на хората от комари. Повечето хора, заразени с този вирус, нямат симптоми и около един на всеки пет инфектирани индивида ще развият треска с други симптоми, според информацията, публикувана на уебсайта на Центъра за контрол и профилактика на заболяванията (CDC). Лекарите препоръчват на хората да намалят риска от инфектиране чрез използване на репелент срещу насекоми и носене на защитно облекло за предотвратяване на ухапване от комари.", "date": "2018.08.10", "title": "Първа жертва на западнонилска треска в Румъния"}
{"url": "https://www.blitz.bg/lyubopitno/nauka-i-tekhnologii/ako-iskate-da-si-kupite-seks-kukla-po-dobre-ne-gledayte-tezi-snimki-i-video-18_news618963.html", "text": "Човешки глави, гърди, ръце и крака са разхвърляне навсякъде из цеха... Не, това не са кадри от поредния американски филм на ужасите, а свежи снимки от цех на китайска фабрика, в която се произвеждат секс кукли.Зрелището, да си кажем честно, не е от най-приятните... Само купувачите да можеха да видят в какъв вид се складират куклите, с които те толкова нетърпеливо очакват да се сдобият.    От WM DOLL казват, че повечето клиенти са американци: именно в САЩ се изпраща по-голямата част от продукцията.      Производителят поставя електроника в мозъка на куклите, за да може те да разговарят със своите клиенти.   Понякога клиентите молят да им бъдат изпратени снимки на стоката от определен ракурс.      Превод и редакция: БЛИЦ  ", "date": "2018.08.10", "title": "Ако искате да си купите секс кукла, по-добре не гледайте тези СНИМКИ и ВИДЕО 18+"}
{"url": "https://www.blitz.bg/svyat/registrirano-e-zemetresenie-s-magnitud-56-do-bregovete-na-gvatemala_news619348.html", "text": "Регистрирано е земетресение с магнитуд 5.6 до бреговете на Гватемала в Тихия океан, става ясно от страницата на Европейския средиземноморски сеизмологичен център.   Земетресението е станало в 13:21 местно време (22:21 българско време)на 35 километра югозападно от град Пуерто Сан Хосе и на 120 километра югозападно от столицата Гватемала Сити, на дълбочина от 60 километра. Земетресението е усетено силно по тихоокеанското крайбрежие на Гватемала. Не се съобщава за пострадали хора и материални щети. Не е издавано предупреждение за опасност от цунами. ", "date": "2018.08.10", "title": "Регистрирано е земетресение с магнитуд 5.6 до бреговете на Гватемала"}
{"url": "https://www.blitz.bg/svyat/umri-kuchko-umri-izkreshchya-psikhopat-dokato-ubivashe-nevinna-zhena-v-parka_news619343.html", "text": "Признал си убиец изкрещя \"умри, кучко, умри\", докато преби една корейска жена до смърт, както минавала през парк в Бризбейн, Австралия,  пише Дейли Мейл.  Алекс Рубен Макюън не се призна за виновен за убийството на Енуджи Бан през ноември 2013 г., но е виновен за по-малко престъпление за убийство по причини, свързани с психичното здраве  На процеса на Макюън във Върховния съд в Бризбейн бяха представени доказателства за това, което той е казал на полицията по време на официално признание след убийството.  Той казал на полицаите, че е казал на г-жа Бан: \"Вината ти е, че минаваш по този път, и така се  срещаш с мен\", след което я нападнал.  Той й казал: \"Умри, кучко, умри\", докато я удушил, признал пред съда. Превод: БЛИЦ", "date": "2018.08.10", "title": "\"Умри, кучко, умри\", изкрещя психопат, докато убиваше невинна жена в парка"}
{"url": "https://www.blitz.bg/svyat/krasiva-zhurnalistka-iztezavana-i-iznasilvana-15-mesetsa-v-somaliya-razkri-zashcho-ne-se-e-samoubila-snimkivideo_news619021.html", "text": "Журналистка, отвлечена в Сомалия, където в продължение на 15 месеца била изтезавана и изнасилвана, разказа шокиращата си история. Няколко пъти тя мислела да се самоубие, за да сложи край на мъките, съобщава „Мирър“.    Аманда Линдхаут, обаче, решила да не слага край на живота си, след като видяла една малка птичка да подскача безгрижно под утринното слънце. Два месеца по-късно тя била освободена. Канадката искрено вярва, че птичката била „пратеник“, който ѝ казал да се държи и да не се предава.     Линдхаут и тогавашният ѝ приятел Найджъл Бренън били на пътуване в Сомалия и още на третия ден били отвлечени от въоръжени мъже, които поискали по 2,5 млн. долара откуп за всеки от тях.  Тогава Аманда била на 26 и работела като журналист на свободна практика. Бренън е австралийски фотограф. Двамата били пребити и оставени да гладуват, оковани в тясно и мрачно помещение. Това продължило 15 месеца.     Линдхаут разкрива, че била многократно изнасилвана, след като приятелят ѝ бил преместен в друга стая. Насилието и страданието я тласнали към размисли за самоубийство.  „Наистина бях на косъм да взема това решение. Тъкмо когато слънцето изгряваше, слабо движение хвана окото ми. Там имаше една птица, която подскачаше в това малко светло петно. Винаги съм вярвала на знаците от пратеник, който по някакъв начин казва да се държа. И тази птичка беше пратеникът“, сподели тя пред австралийска телевизия.  „Желанието да сложа край на живота си ме напусна и повече не се завърна и това невероятно усещане премина през цялото ми тяло. Това беше решимостта да оцелея въпреки всичко, че ще имам свободата си отново, че ще видя семейството си“, добави тя.  Тя и Бренън били отвлечени през август 2008 година. Откарали ги в лагер за хора, останали без домове. След като била освободена през ноември 2009 година, тя разказала пред канадски медии, че похитителите ѝ били ислямски фундаменталисти, свързани с бунтовническата групировка „Хизбул-Ислам“.     През юни човекът, организирал отвличането, беше затворен в канадски затвор за 15 години, след като беше подмамен от полицаи под прикритие да пропътува половината свят.  Първоначално Линдхаут и Бренън смятали да престоят в Сомалия само седмица. Тя е работила в Афганистан и Ирак, докато той нямал никакъв опит в райони с военни действия, преди да пристигне в столицата Могадишу.       Превод и редакция: БЛИЦ     ", "date": "2018.08.10", "title": "Красива журналистка, изтезавана и изнасилвана 15 месеца в Сомалия, разкри защо не се е самоубила (СНИМКИ/ВИДЕО)"}
{"url": "https://www.blitz.bg/svyat/opit-za-ataka-s-dron-sreshchu-ruska-baza-v-siriya_news619350.html", "text": "Руските сили са отбили атака с дрон срещу базата им в Сирия. Дронът е излетял от територия, която е под контрола на опозицията в провинция Латакия.    Руските части са използвали ПВО за сваляне на нарушителя. Няма данни за ранени войници или материални щети на базата. Русия се включи в гражданската война в Сирия на страната на сирийския президент Башар Асад.", "date": "2018.08.10", "title": "Опит за атака с дрон срещу руска база в Сирия"}
{"url": "https://www.blitz.bg/svyat/ubiets-na-dete-zatrit-ot-ssedi-bil-nargan-nad-50-pti-i-prebit-s-bukhalka-video_news619346.html", "text": "Трима души бяха обвинени за убийството на детския убиец Дейвид Гаут - беше разкрито, че той е бил пребит толкова зле, че не можел да бъде идентифициран отначало, пише \"Дейли мейл\".        54-годишният Дейвид Гаут наскоро бил освободен, след като през юли 1985 г. бе изпратен в затвора за убийство и изтезание на 17-месечно момче, което се е случило само на 11 мили от дома му.  Гуентската полиция потвърди снощи, че трима мъже са обвинени в убийство.  47-годишен мъж, 23-годишен и 51-годишен, всички от района на Ню Тредегар, се очаква да се явят пред съда в Нюпорт.  И тримата били съседи на убиеца на детето и били шокирани, като разбрали какво е направил. Тогава 21-годишният Гаут бил осъден доживот за мъчението и убийството на 17-месечно момче. След като бил помилван, те решили да вземат правосъдието в свои ръце - наръгали го с нож повече от 50 пъти и смазали главата му с бухалка. Превод: БЛИЦ    ", "date": "2018.08.10", "title": "Убиец на дете затрит от съседи - бил наръган над 50 пъти и пребит с бухалка (ВИДЕО)"}
{"url": "https://www.blitz.bg/svyat/68-000-dushi-sa-zaginali-v-siriya-prez-2017-godina_news619354.html", "text": "68 хиляди души са загинали в Сирия през 2017 г., съобщи ръководителят на Сирийската служба за гражданска регистрация Ахмад Рахал, цитиран от проправителственият вестник „Ал Ватан“.   Рахал допълни, че от началото на тази година смъртните случаи са 32 хиляди. Той не даде информация колко от починалите са загинали от насилствена смърт и за кои части от страната се отнасят данните. По-рано антиправителствени активисти обвиниха Дамаск, че тихомълком фалшифицира регистрите за гражданско състояние и отбелязва задържаните в затворите като „починали“. Правозащитни организации твърдят, че десетки хиляди сирийци се намират в затвори, контролирани от правителствените сили. Роднини и адвокати на задържаните твърдят, че те са лишени от контакт с близките си, подлагани са на мъчения и не получават справедлив съдебен процес. От началото си през 2011 година, войната в Сирия отне живота на над 350 хил. души.", "date": "2018.08.10", "title": "68 000 души са загинали в Сирия през 2017 година"}
{"url": "https://www.blitz.bg/layfstayl/za-damite/tova-e-nay-otkachenata-i-kharizmatichna-dvoyka-na-kholivud-shegite-koito-si-razmenyat-sa-mnogo-piperlivi-no_news618990.html", "text": "Актьорите Райън Рейнолдс и Блейк Лайвли са най-откачената и в същото време харизматична двойка на Холивуд. Почитателите им следят с притаен дъх битките им в Инстаграм, които наподобяват истински екшън сериал. Шегите и подигравките, които двамата непрестанно си разменят, и елементът на състезанието със сигурност се отразяват много освежаващо на връзката им. Именно затова се съмняваме, че тези двамата някога ще си омръзнат.  Убедени сме, че Блейк и Райън никога няма да потърсят услугите на бракоразводен адвокат!   ", "date": "2018.08.10", "title": "Това е най-откачената и харизматична двойка на Холивуд! Шегите, които си разменят, са много пиперливи, но..."}
{"url": "https://www.blitz.bg/layfstayl/skorost/samo-za-retromaniatsi-unikalna-sportna-kola-na-53-godini-za-25-khilyadi-snimki_news619271.html", "text": "Уникален спортен автомобил се продава от жител на Владивосток в Русия. В един от популярните сайтове за безплатни обяви, той е публикувал обява за продажбата на първия сериен автомобил Toyota Sports 800. ", "date": "2018.08.10", "title": "Само за ретроманиаци! Уникална спортна кола на 53 години за $25 хиляди (СНИМКИ)"}
{"url": "https://www.blitz.bg/svyat/priyatelka-blsna-devoyka-ot-most-bila-prekaleno-uplashena-video_news619345.html", "text": "Момиче бе блъснато от мост от приятелка, тъй като била прекалено уплашена да скочи, пише Дейли Мейл.        Ужасяващият видеоклип показва 16-годишната Джордан Холгерсън, която стои над Мултън Фолс на река Луис в Яколт, Вашингтон, заедно с приятелите си, които са се събрали зад нея.  \"Не, няма да вляза\", може да се чуе Джордан да казва на приятелите си, които се опитват да я убедят да скочи от моста.  Тя казва на приятелите си \"не\" за втори път във видеото, но групата все още настоява да скочи.  След това изведнъж един човек пита \"Готова ли си?\" и една нейна приятелка се вижда как избутва Джордан от моста.  При силния удар с водата на повече от 20 метра, момичето получило тежки наранявания и се разминало със смъртта само благодарение на това, че мъж на брега се хвърлил в реката и я спасил. Слред инцидента приятелката пй се извинили, но тя не счита това за достатъчно. Превод: БЛИЦ    ", "date": "2018.08.10", "title": "Приятелка блъсна девойка от мост, била \"прекалено уплашена\" (ВИДЕО)"}
{"url": "https://www.blitz.bg/svyat/sint-na-stivn-king-otkri-v-masovka-ot-chelyusti-zhertva-na-misteriozno-ubiystvo_news619352.html", "text": "През юли 1974 г., тинейджър разхождал кучето си в Провинстаун, Масачузетс, изведнъж се натъкнал на тялото на непозната, което не е разпознато до ден днешен, пишат местни медии.  Жената на възраст между 30 и 40 години възраст е била жертва на убийство и през всичките 44 години на разследване, американските правоприлагащи органи все още не могат да каже коя е тази дама, и кой, защо и при какви обстоятелства я е лишил от живот.  Едно от най-загадъчните престъпления в историята на САЩ, получи наскоро много странен обрат и отново заинтригува обществеността, след му бе обърнато внимание от страна на  Джо Хил - син на известния \"майстор на ужасите\" Стивън Кинг. Хил преразгледа известния филм \"Челюсти\" през 1975 г. и забеляза в една сцена мистериозната убита жена. Непознатата със синя кърпа на главата се появява сред тълпата в 54-ата минута на филма.  Джо Хил извършил разследване и открил, че описаната сцена е заснета през лятото на 1974 г. близо до Провинстаун! Сценаристът предполага, че дамата е била поканена да участва в масовката и известно време след снимките е била убита. Малко вероятно е смъртта й да има нещо общо с филма на Стивън Спилбърг, но е любопитно, че малко преди да бъде извършено престъплението лицето на американката е било увековечен в култовия филм на ужасите.  Възможно е тази неочаквана находка да даде на полицията нова насока за идентифициране на самоличността на жертвата, както и дори откриването на убиеца.  Превод: БЛИЦ    ", "date": "2018.08.10", "title": "Синът на Стивън Кинг откри в масовка от \"Челюсти\" жертва на мистериозно убийство"}
{"url": "https://www.blitz.bg/obshtestvo/regioni/borisov-otiva-vv-varna_news619395.html", "text": "Днес министър-председателят Бойко Борисов ще направи инспекция на инфраструктурни обекти във Варна. Това съобщиха от пресцентъра на Общината.  Изявления са предвидени към 10.45 часа в района на новата спортна площадка до сградата на районното кметство в Аспарухово.    ", "date": "2018.08.10", "title": "Борисов отива във Варна"}
{"url": "https://www.blitz.bg/daydzhest/borisov-skrtsna-ss-zbi-na-zaev-za-mezhdunarodniya-skandal-i-toy-vednaga-se-izvini-na-priyatelite-i-bratya-blgari_news619424.html", "text": "Премиерът на Македония Зоран Заев поднесе извинения на „приятелите и братята“ българи на своята страница във фейсбук за думите си в телевизионно интервю пред „1ТВ“ от 4 август, че Илинденско-Преображенското въстание е македонско, като посочи, че коментарите са направени по „невнимание“ и са „грешка“ и този път не си позволи исторически интерпретации.  Това се случи един ден след  .  „Виждам, че в приятелска България се отвори обществен дебат и дори се повдигна въпросът дали нашите две страни и двата народа градим ИСКРЕНО приятелство и сътрудничество.  Искам да призова всички граждани, дори критиците в Македония и България, да нямат дилема, дали приятелството и сътрудничеството са искрени.  Ние вече повече от една година честваме общи части от историята на двата народа, няколко пъти отбелязахме заедно исторически събития. Аз съм първият министър-председател на Македония, който се поклони пред паметника на Гоце Делчев в България (Благоевград) по време на съвместното честване на празника. Преди това моят приятел, господин Борисов, стана първият български премиер, който се поклони пред гроба на Гоце Делчев в Македония (Скопие) при съвместното отбелязване на празника. Заедно двамата премиери се поклонихме и пред паметника на цар Самуил в София. Заедно в Рим, във Ватикана, тази година чествахме Светите братя Кирил и Методий, общите славянски просветители. Премиерът Борисов дойде в Скопие, за да се поклони на паметника на еврейския холокост.  Скъпи приятели и братя от България, вярвайте, че искрено изграждаме приятелство, което беше загубено преди няколко десетилетия. Това беше загуба за двете страни. Открихме отново нашия приятел и брат. Нека не позволяваме да се връщаме назад. Това е наш дълг пред децата ни. Понякога ние, политиците, може би не сме достатъчно внимателни, понякога правим и грешки, но ви уверявам, че това е само невнимание, защото искрено искаме сътрудничество и приятелство и именно поради това подписахме Договора за добросъседство и приятелство.  Нима можем да забравим как премиерът Борисов и министърът Захариева се бориха за Македония в Съвета на министрите на ЕС и Съвета на Европа, за да получи Македония дата за започване на преговори с ЕС? Те се бориха, все едно го правеха за своята страна.  Не можем да се правим на слепи и глухи, когато виждаме и чуваме всичко, което България направи и успя в това да помогне на Македония да получи поканата за членство в НАТО? Не видя ли цяла Европа как България помага на Македония и Западните Балкани да се доближат до Европейския съюз?  Никога няма да забравим това приятелство, което е доказано на дело. Ние сме благодарни и много уважаваме това. Затова ще отбелязваме и празнуваме миналото ни заедно и на основите на това минало ще продължим да изграждаме нашето общо бъдеще. Заедно ще бъдем като едно семейство в единство със съюзниците от Европейския съюз и НАТО“, написа македонският премиер, цитиран от Фокус.    ", "date": "2018.08.10", "title": "Борисов скръцна със зъби на Заев за международния скандал и той веднага се извини на „приятелите и братя“ българи"}
{"url": "https://www.blitz.bg/politika/borisov-sobshchi-za-mashchabna-aktsiya-startirala-ot-burgas-koyato-shche-stzhni-zhivota-na-stotitsi_news619468.html", "text": "Стотици мастърбокси цигари са хванати от митничари и служители на ГДБОП. Това каза пред журналисти във Варна министър-председателят Бойко Борисов, цитиран от \"Фокус\". „Много интересно са прикрити – все едно дървета гледаш, а вътре пълни с цигари. И като ги захванаха контейнерите от Бургас, стигнаха до София. Така че съм убеден, че следващите три месеца, когато отчитаме резултатите от битката с контрабандата на цигари, с тези няколко контейнера ще сме още по-надолу“, коментира Борисов.  „От нощеска върви една много сериозна операция, която започна от Бургас, по превишената скорост. Сега им купихме най-добрите машини с фабрично вградени видеокамери – залепват се за тебе, карат, филмират те и оставаш без книжка. Така че сме ги изкарали по пътищата, отгоре имаме и хеликоптери, които снимат до 1 кв. см., радари и веднага ще се усети ефектът“, каза Борисов. ", "date": "2018.08.10", "title": "Борисов съобщи за мащабна акция, стартирала от Бургас, която ще стъжни живота на стотици"}
{"url": "https://www.blitz.bg/politika/sotsiologt-kncho-stoychev-za-voynata-bsp-sreshchu-gerb-upravlenie-den-za-den-ili-smyana-na-sistemata_news619430.html", "text": "ГЕРБ управлява ден за ден, а БСП напипва пулса на обществото с идеята за промяна на системата. Това смята социологът Кънчо Стойчев, който коментира документа на социалистите \"Визия за България\". Според него той е несъвършен и незавършен, защото е всеобхватен, а страната ни има нужда от приоритети. Въпреки това той смята, че дискусията, която предстои, ще доведе до изчистване на излишните неща. Кънчо Стойчев обяви в интервю за \"Фокус\", че държавата ни се управлява ден за ден, със спорадични акции, по метода на гасене на пожарите, което не води до ефективност. Той допълни, че може би е ефикасно в момента да гасиш пламналата съчка, но по никакъв начин не решаваш стратегическите проблеми на страната.  \"Те са отсъствието на реформи, главно в бюджетната сфера, здравеопазване, образование, МВР и вътрешна сигурност. Там наливаме пари като граждани и данъкоплатци в бездънни каси. В последните четири - пет години бюджетите на всичките тези сфери са удвоени, в някои случаи утроени. Не знам нормален български гражданин, който да е казал, че нещо се е подобрило. Имаме системен проблем и е необходим сериозен разговор\", допълни той.  В същото време Стойчев е убеден, че БСП напипва пулса на обществото с идеята за промяна на системата. Социологът смята, че хората са уморени от този тип управление вече 30 години.  \"Има чисто формални признаци на демократично управление – сменят се партии и коалиции, но като цяло тъпчем на едно място. България продължава да е на последно място в ЕС\", каза още анализаторът.  Според него страната ни никога не е била последна в Европа и това е обидно.  \"В последните години, колкото и парадоксално да звучи, България бива задминавана дори от страни, които бяха значително зад нас. Имам предвид Албания\", каза Стойчев.  Според него силата на документа на БСП е, че не е предизборен, че е принципен и че поставя въпросите остро именно в спокойна обстановка.  Другото качество на \"Визия за България\" според Стойчев е, че не е партийна програма.  \"Първо, защото в момента БСП е опозиция и няма как да реализира своята партийна програма, а и нямаме или поне на хоризонта не се виждат избори. Става дума за непартиен документ, за насочване на вниманието на обществото към наистина дълбоки и важни проблеми, които с десетилетия не решаваме\", допълни социологът. ", "date": "2018.08.10", "title": "Социологът Кънчо Стойчев за войната БСП срещу ГЕРБ: Управление ден за ден или смяна на системата?"}
{"url": "https://www.blitz.bg/politika/borisov-senzatsionno-prizna-kakvo-obicha-da-pravi-noshchno-vreme-i-pokhvali-ninova-za_news619449.html", "text": "Корнелия Нинова взе правилното решение, като отстрани Бенчо Бенчев и пое отговорност. Това мнение изрази във Варна премиерът Бойко Борисов.   Той припомни, че компрометирани полицейски шефове, които се свързват с тартори на групировки, са били отстранени от системата.  Ето какво още коментира премиерът: \"Аз много обичам нощно време да гледам сериали, особено американски. Десетки полицейски банди действат в Щатите. И аз се удивих, но както виждате, всяка седмица в Щатите има стрелба и убийство. Там се събират най-често особено тези, които работят в криминалния сектор, агентура, за да научат какво става на улицата, с някого трябва да станат по-близки, да го вербуват и някъде там става разминаването.   За съжаление, ние не сме по-различни като държава от тези, които са в Европа, Америка, навсякъде.   Правилното решение е това, което г-жа Нинова излезе и обяви - поемам вина, омитам и го махам. Това е положително и оздравително, защото останалите започват да си мислят, че в края на краищата рискът да ги хванат е голям и като ги хванат ще последва нещо\".  Премиерът категорично отрече информацията, че предстои смяна на вътрешния министър.", "date": "2018.08.10", "title": "Борисов сензационно призна какво обича да прави нощно време и похвали Нинова за…"}
{"url": "https://www.blitz.bg/analizi-i-komentari/igrayat-li-si-makedoniya-i-zaev-s-blgarskata-istoriya-i-tryabva-li-da-reagirame_news619402.html", "text": "Скорошните изявления на македонския премиер Заев по повод Илинденско-Преображенското въстание, в които той го окачествява като македонско пред македонска телевизия, разбуниха духовете и се превърнаха в историческа тема, препречила колелата на иначе гладко вървящата дипломация между страните.  Темата коментираха журналистът Валери Тодоров и депутатът от ВМРО Любомир Милошев.  \"Разделен съм в чувствата си относно това дали трябва да реагираме или не, защото ако трябва да реагираме на всичко, идващо от Македония, ще преекспонираме темата\", каза Валери Тодоров в студиото на Bulgaria ON AIR и допълни, че въпросът за това как ще разпознае историята си Македония в навечерието на приемането й в ЕС остава.  \"Досега ние показваме толерантност, но България и Македония имат една идентичност и тя е българска\", каза още журналистът и акцентира, че трябва с голямо внимание да следим процеса на присъединяване на Македония към Евросъюза.  Според депутата от ВМРО Любомир Милошев за България е важно да се следи оттук нататък пътя на Македония към ЕС и НАТО: \"Най-отговорната позиция на Българската държава е максимално да подкрепя Македония да се присъедини към ЕС и НАТО\", заяви той.  Любомир Милошев обясни, че има комисия занимаваща се с историческите теми, в които всички спорни точки трябва да бъдат изчистени и трябва да се изхвърлят тезите на македонизма.  По думите на журналиста Валери Тодоров Българската държава трябва ясно и категорично да изговори своята позиция и тя трябва да бъде разпознаваема, както и да направим ясно разграничение между политика и история. Тодоров определи България като \"най-засегнатата страна от политиката на изземване на исторически факти\". ", "date": "2018.08.10", "title": "Играят ли си Македония и Заев с българската история и трябва ли да реагираме?"}
{"url": "https://www.blitz.bg/politika/ds-chengeta-v-ataka-sreshchu-peevski_news619368.html", "text": "Наследниците на ДС активираха пионките си за поредна клеветническа атака срещу депутата от ДПС и издател Делян Пеевски. За таран на атаката този път бе използван един от неформалните говорители на забегналия зад граница Цветан Василев, който усилено се крие от българското правосъдие, пред което трябва да отговаря за източването на КТБ.  ", "date": "2018.08.10", "title": "ДС ченгета в атака срещу Пеевски"}
{"url": "https://www.blitz.bg/obshtestvo/prvo-v-blits-korneliya-ninova-s-vazhen-svet-km-borisov_news619478.html", "text": " Премиерът Борисов направо ме умилява с непрекъснатите си хвалби за правилното ми решение да поема отговорност и да поискам Бенчо Бенчев да напусне всички постове. Много ми се иска да му върна комплимента. Лято е, може да разменим по две-три мили думи. Опитвам се, но не ми се получава. Ще го почакам още няколко дни. Това оповести преди минути Корнелия Нинова в личния си фейсбук профил.  И допълни:  \"Може пък и той да поеме отговорността да освободи шефа на митницата, която е дала на същия този Бенчев и на Митьо Очите да ги охраняват. Или на шефа на клона на НОИ в Бургас, който също опрял до услугите на Бенчев и “Очите”. Или попита общинските съветници от ГЕРБ - защо гласуваха Бенчев за заместник-председател на Общинския съвет. Като висш пилотаж ще приема, ако Борисов успее да поеме отговорност и за кмета си на Бургас-той си знае защо или за шефа на кабинета си, дето смята, че “Очите” е един легален бизнесмен. И малко му \"завиждам” на Борисов - Бенчев не спря да го хвали и да му вика, че е мъжкар, а за мен една добра дума не намери и само ме хули. Разбрах,че премиерът ни бил във Варна. Не е лошо да намине и към Бургас. Лято е и замириса на море, концесии и още нещо.........\" ", "date": "2018.08.10", "title": "Първо в БЛИЦ! Корнелия Нинова с важен съвет към Борисов!"}
{"url": "https://www.blitz.bg/politika/babkh-se-otkaza-ot-obshchestvenata-porchka-za-preparat-za-chuma_news619500.html", "text": "Обществената поръчка на Агенцията по храните, която предвиждаше новосъздадена фирма за компютърни части да доставя препарати за диагностициране на чума по животните за стотици хиляди левове, ще бъде отменена. Това обяви ръководството на БАБХ на пресконференция. Мотивите са появилите се съмнения и голямото медийно внимание към случая. Решението е по искане на премиера Бойко Борисов, като той не е искал оставки заради предизвикалата скандал процедура, информира bTV.  БАБХ ще търси помощ от европейски лаборатории. \"Преди малко се чух с премиера, който ми каза \"Прекъсваш поръчката и действаш както си решил\", обясни шефът на БАБХ Дамян Илиев.  „Ще проверя случая и ако са направили такъв заход ще анулирам конкурса и ще ги изгоня. Това мога да го обещая. Отговорът ми може да получен до края на деня. Не искам всеки ден да се обясняваме на кого ли не за такива гадове”, заяви Бойко Борисов във Варна.  Собственикът на фирмата обясни, че води преговори с френския производител от близо половин година.  Той допуска, че скандалът е резултат от опити за натиск от монопола в бранша. ", "date": "2018.08.10", "title": "БАБХ се отказа от обществената поръчка за препарат за чума"}
{"url": "https://www.blitz.bg/obshtestvo/stolitsa/ot-vma-s-vazhna-informatsiya-za-sobstvenika-na-pikaeshchoto-kuche-prostrelyan-v-stolichen-podlez_news619511.html", "text": "Мъжът, който бе прострелян в софийски подлез вече е изписан от болница и се възстановява у дома. Това съобщават от Военномедицинска академия, където бе приет 50-годишния Кирил Александров след инцидента на 24 юли. Първоначално Александров бе с опасност за живота, защото куршумът бе засегнал няколко вътрешни органа, но лекарите от ВМА успяха да го стабилизират. Няколко дни дни той прекара в реанимация, след което бе преместен в Клиниката по коремна хирургия, където се лекуваше до миналата седмица, когато е  бил изписан, информира Канал 3.  Причина за инцидента стана кучето на Александров, което отишло по нужда пред един от магазините в подлеза на булевардите \"България\" и  \"Гоце Делчев\". Александров и собственика се скарали, след което втория извадил пистолет и го прострелял в корема.    ", "date": "2018.08.10", "title": "От ВМА с важна информация за собственика на пикаещото куче, прострелян в столичен подлез"}
{"url": "https://www.blitz.bg/obshtestvo/uzhas-v-dimitrovgrad-mzh-se-samoubi-posred-byal-den-snimki_news619434.html", "text": "Димитровградчанин се гръмна посред бял ден в кафене в центъра на града. 8 минути преди 16 часа на 9-ти август на спешния телефон 112 мъжки глас съобщава, че в заведение на бул. „Д. Благоев“, има човек с пистолет, уточняват от полицията.    На място е изпратен патрул, за да провери случая. Влизайки в заведението обаче униформените откриват зад бара безжизненото тяло на 52-годишен мъж от града с прострелна рана в главата. Огледите на тялото показват, че човекът се е самопрострелял с незаконно притежава пистолет калибър 9 мм. При последващия оглед в дома му униформените откриват на масата 2 предсмъртни писма.   По неофициална информация заведението, в което самоубиецът се е застрелял, е за залагания и се намира в търговския комплекс до Централната поща, на по малко от 100 метра от полицейския участък.  По случая е образувано досъдебно производство, работата продължава, уточнява haskovo.net.    ", "date": "2018.08.10", "title": "Ужас в Димитровград! Мъж се самоуби посред бял ден (СНИМКИ)"}
{"url": "https://www.blitz.bg/obshtestvo/eto-kakvo-stava-s-gladnata-stachka-v-blgarski-poshchi_news619519.html", "text": "Прекратява се гладната стачка в „Български пощи“ ЕАД. Ръководството на „Български пощи“ ЕАД и синдикат „Защита“, съвместно с омбудсмана Мая Манолова постигнаха съгласие за прекратяване на гладната стачка в дружеството, предаде БГНЕС.   Така Златка Младенова, която е служител в Българския разменно-сортировъчен център (БРСЦ) на „Български пощи”, прекрати гладната си стачка, която продължи 12 дни. На срещата ръководството на дружеството пое ангажимент да дава ваучерите и да изплаща допълнителното възнаграждение за трудов стаж и професионален опит в договорените размери, а Манолова стана медиатор между страните и се договорихапри възникване на проблеми да водят конструктивен диалог. Мая Манолова се ангажира да предложи на министъра на транспорта, информационните технологии и съобщенията промяна на срока за изплащане на компенсации за нетните разходи, които произтичат от задължения на „Български пощи“ за предоставяне на универсалната пощенска услуга от 1 януари 2020 г. на 1 януари 2019 г. Предложеният от омбудсмана текст е към проекта на ЗИД за пощенските услуги, качен за обществено обсъждане на сайта на ресорното министерство. Освен това, с цел подобряване финансовото състояние на компанията, Манолова ще препоръча на всички държавни институции да ползват услугите на „Български пощи“ ЕАД. ", "date": "2018.08.10", "title": "Ето какво става с гладната стачка в „Български пощи“"}
{"url": "https://www.blitz.bg/obshtestvo/regioni/sled-kartoneniya-maket-na-prezidenta-obama-kyustendilsko-selo-se-sdobi-s-nova-atraktsiya_news619518.html", "text": "Бананово дърво е новата атракция в село Бараково, община Кочериново. В селото вече се радват и на първа реколта. Дървото е засадено в двора на Катя и Георги Христови преди шест години, но едва сега дава плодове. Бананово дърво привлича вниманието на всички съседи, а вече и на гостите на селото. През зимата дървото се опакова добре, за да не измръзне, пише struma.com.  След картонения макет на президента на САЩ Барак Обама, донесен в селото през 2013 година от Ричард Дамстра, аташе по културните въпроси в посолството на САЩ в София и музеят на индустриалеца Иван Балабанов, в който има кът на баскетболния легендарен треньор Веселин Темков- Темкиша, сега поредната забележителност в Бараково е банановото дърво.  ", "date": "2018.08.10", "title": "След картонения макет на президента Обама, кюстендилско село се сдоби с нова атракция"}
{"url": "https://www.blitz.bg/obshtestvo/gotvyat-soleni-globi-za-plazhuvane-vrkhu-dyuni_news619539.html", "text": "Глоба от 1000 до 3000 лв. за физически лица или имуществена санкция от 2000 до 5000 лв. за фирми ще се плащат от осмелилите се да плажуват върху дюните край морето, разположени в границите на зона \"А\", зона \"Б\" или в урбанизираните територии на населените места след границите на зона \"А\". Това предвиждат промените в Закона за устройство на черноморското крайбрежие (ЗУЧК), публикувани за обществено обсъждане,  .   За поставянето на преместваеми обекти глобата е от 1000 до 5000 лв., а имуществената санкция от 2 до 10 бона.  „С промените в Закона искаме и пълна забрана за плажуване върху дюните“, каза по този министърът на туризма Николина Ангелкова. „Искаме забраняването на всякакви неща върху тези защитени обекти - от ремаркета и коли, до палатки и други плажни принадлежности. Дюните трябва  да бъдат опазвани в автентичния им вид\" Предлагаме и санкции за нарушителите, които в момента липсват в закона“, категоричен бе министърът. Ангелкова припомни и за липсата в законите у нас на дефиниция за диво къмпингуване. „За това винаги в тази посока даваме пример с Гърция, където има много солени глоби за къмпингуване извън определените места, като дори е предвиден и до 3 месеца затвор. В България също трябва да се разпишат ясни правила, за да има полза за всички“, подчерта министърът на туризма. Според нея един от пътищата за решаване на проблема е наличието на повече къмпинги. По думите й сега къмпингите у нас не отговарят на съвременните изисквания, защото са много стари. „В същото време за да се построи къмпинг, според ЗУТ, изискванията са същите като да се вдигне хотел, което не смятам за правилно. В тази връзка е необходима промяна и в ЗУТ“,  добави Ангелкова. Относно проблема с неохраняемите плажове, министърът на туризма, смята, че с предлаганото в ЗУЧК разделяне на групи, броят на пясъчните ивици без стопани по морето ще намалее, защото ще се прилагат различни критерии за концесионирането и наемането им. „В момента едни и същи изисквания важат, както за голям курорт като Слънчев бряг, така и за Резово“, припомни тя. Според нея дали и плажовете у нас ще имат звезди, подобно на хотелите, ще се разбере след края на обсъждането и наой-вече какво ще се приеме в Народното събрание. „Смятам, че тази база, която е предложена в законопроекта за промените на ЗУЧК е добра за започване на работата за промяна на концепцията за управление на плажовете в посока отчитане на индивидуалните характеристики на всеки един плаж“, добави министър Ангелкова.", "date": "2018.08.10", "title": "Готвят солени глоби за плажуване върху дюни"}
{"url": "https://www.blitz.bg/intsidenti/pozhari/plovdivsko-semeystvo-prezhivya-ogromen-srednoshchen-koshmar-ot-koyto-se-spasi-na-kosm-snimkivideo_news619533.html", "text": "Пожар изпепели апартамент в пловдивския квартал „Захарна фабрика”, а живеещото в него семейство се е спасило от най-страшното. За щастие, те не са и пострадали, но цялата покъщнина е унищожена. Апартаментът е бил след основен ремонт на стойност 30 000 лева. Инцидентът е станал снощи около 3.30 през нощта. Предполага се, че пожарът е възникнал в резултат на късо съединение, от някой от уредите в кухнята, съобщава  .  Росица и Георги Атанасови са спали в съседната стая през това време. Жената се е събудила от силната миризма и гъстия и задушлив дим.  „Усетих миризмата и станах да видя откъде идва. Видях пламъци и се опитах да ги изгася, но миризмата бе умопомрачителна, а огънят се разпростираше за секунди. Можехме да изгорим вътре!”, разказа Росица.    Пожарникарите са пристигнали на адреса за около 20 минути по думите на жената и са потушили пламъците.  Семейството е все още в шок, като се опитват да разчистят апартамента си и да спасят каквото е останало.  Те живеят в това жилище с двете си момичета на 15 на 18 години, които за късмет във въпросната вечер са били на село при баба си. Четиричленното семейство остава без дом.  Всичките им спестявания също са изгорели в огъня.  От Общината им предложиха да ги настанят в център за временно настаняване, докато съберат нужния набор от документи за да бъдат настанени в общинско жилище от фонд „Резервен”.  Зам.-кметът Георги Титюков обясни, че семейството може да кандидатства и за еднократна помощ през Общинския съвет.  Те все още не знаят дали биха отишли в общинско жилище, като временно ще отидат в селото, където живеят родителите им. То обаче се намира на повече от 40 км от града и е временен вариант.        ", "date": "2018.08.10", "title": "Пловдивско семейство преживя огромен среднощен кошмар, от който се спаси на косъм (СНИМКИ/ВИДЕО)"}
{"url": "https://www.blitz.bg/intsidenti/katastrofi/turchin-s-tir-pomlya-estakadata-na-tets-brikel_news619432.html", "text": "ТИР е катастрофирал тази сутрин край град Гълъбово и е разрушил естакадата на ТЕЦ \"Брикел\", която свързва електроцентралата и единствената в страната Брикетна фабрика, потвърдиха за БТА от пресцентъра на МВР в Стара Загора. Жертви няма. Затруднено е движението по международния път Русе- Свиленград.   Шофьорът е турски гражданин, на 47 години. Настанен е в университетската болница в Стара Загора, няма опасност за живота му. По първоначални данни той сам е предизвикал катастрофата и най-вероятно е заспал зад волана, коментираха от пресцентъра на МВР. Продължава разследването на инцидента.", "date": "2018.08.10", "title": "Турчин с ТИР помля естакадата на ТЕЦ \"Брикел\""}
{"url": "https://www.blitz.bg/obshtestvo/razdelyat-plazhnite-ivitsi-v-chetiri-osnovni-grupi_news619512.html", "text": "За да бъдат отдавани плажните ивици по-лесно под наем или на концесия 132-те плажни ивици у нас ще бъдат класифицирани в четири основни групи. Това гласят промени в Закона за устройство на черноморското крайбрежие, качени за обществено обсъждане.     Категориите са градски плажове, извънградски в близост до курорт, извънградски, отдалечени от курорт и такива, определени за специално ползване. Промяната се очакваше от морските общини, които трябва да обезпечат охраната и почистването на неотдадените ивици.     Покрай новата категоризация се въвеждат и нови рестрикции за плажуване и къмпингуване на ивици, на които има дюни. Новата забрана касае дори разполагането на чадър на такива плажове, при това до 200 метра от морския бряг.     На въпрос на Дарик защо се налага това ограничение и има ли оценка каква щета могат да нанесат морските принадлежности върху дюните, от Министерството на туризма отговориха писмено: \"Природните забележителности се управляват с цел запазване на техните естествени особености. Поради тази причина се забраняват дейности, които могат да нарушат тяхното естествено състояние или да намалят естетическата им стойност\". Как обаче се определя естетическата стойност на дюните, не става ясно.     Според промените, на плажове с дюни се забранява изцяло разполагането на платка и каравана. На такива ивици обаче е разрешено строителство, когато „според влязъл в сила Подробен устройствен план е предвидено изграждането на обекти от национално значение, подземни линейни обекти на техническата инфраструктура, когато няма друго техническо решение или то е икономически нецелесъобразно“. Кой обаче ще оценява икономическата целесъобразност също не става ясно от отговорите на министерството на туризма.     Становища по промените в Закона за устройство на черноморското крайбрежие се събират до 9 септември. ", "date": "2018.08.10", "title": "Разделят плажните ивици в четири основни групи"}
{"url": "https://www.blitz.bg/obshtestvo/regioni/gradski-reys-stana-kato-rayska-gradina-snimki_news619541.html", "text": "Като цветна градинка изглежда един от автобусите по линия №1 в Пловдив, пише \"Марица\". В салона на няколко места са сложени кошнички със сухи пъстри цветя. Икебаната е в преобладаващо слънчеви нюанси. На предното стъкло от вътрешната страна са окачени знаменца и два малки трибагреника, но без да пречат на шофьора добре да вижда пътя. До кормилото му също е закрепено букетче. Голям национален трикольор напомня на пътниците за родолюбието на българите. В автобуса е чисто, климатикът разхлажда утрепаните от горещините навън пътници.  Искаме обстановката да е приятна и комфортна за хората, обясниха водачът на рейса, който вече 30 години е зад волана в градския транспорт, и приветливата кондукторка. От фирма \"Автобусни превози - Пловдив\", която обслужва линия №1, разказаха, че шофьорът Александър Койчев и кондукторката Новелия Здравкова нямат нито едно закъснение, оплакване или забележка, работят много и държат сами да се грижат за чистотата и вида на автобуса, въпреки че във фирмата с това се занимават чистачки. В градските рейсове все още често виждаме кофи с вода и мръсни парцали, с които се правят опити да се поддържа хигиената. На предните седалки често се разполагат кондуктори, въпреки че те са предназначени за пътниците. Билетопродавачите обясняват, че няма къде да съхраняват документите и личните си вещи, а през зимата - и връхните си дрехи. Е, поне в единицата, превърната в райска градина, това не важи.", "date": "2018.08.10", "title": "Градски рейс стана като райска градина (СНИМКИ)"}
{"url": "https://www.blitz.bg/obshtestvo/izvnredna-situatsiya-na-magistrala-maritsa-video_news619433.html", "text": "Тир се запали в движение на автомагистрала „Марица”.  ​От областната противопожарна служба потвърдиха за инцидента и допълниха, че той е станал след пътен възел „Димитровград” в посока Пловдив.  От Пътна полиция допълниха, че при пожара няма пострадали.  Магистралата в участъка ще остане затворена до потушаването на пожара.  Източник: Нова телевизия ", "date": "2018.08.10", "title": "Извънредна ситуация на магистрала \"Марица\" (ВИДЕО)"}
{"url": "https://www.blitz.bg/intsidenti/bezumie-roditeli-kachikha-8-godishen-polyak-na-trikolka-a-toy-s-byasna-skorost_news619443.html", "text": "8-годишно поляче пострада при пътен инцидент, предизвикан от самия него. Родителите на детето са го качили на ел.триколка вечерта на централната алея в Слънчев бряг, пише \"Флагман\".  Момчето буквално хвърчало с бясна скорост, в един момент обаче е загубило управление над возилото и се забило във файтон, управляван от 30-годишен мъж.  При зверския удар детето получило сериозни наранявания. То е настанено в бургаската болница „Лайф Хоспитал“ с контузни рани по главата и тялото.  Цяло чудо е, че няма и други пострадали, предвид човекопотока по това време на годината в Слънчев бряг. Централната алея е пълна с туристи. Особено вечер гостите на курортния комплекс едва се разминават.  ", "date": "2018.08.10", "title": "Безумие! Родители качиха 8-годишен поляк на триколка, а той с бясна скорост..."}
{"url": "https://www.blitz.bg/intsidenti/tri-detsa-otidokha-na-baseyn-v-sandanski-i-zavrshikha-v-speshnoto_news619447.html", "text": "Три деца са приети за един ден в Спешна помощ в Сандански с порезни рани на краката, получени при къпане в малкия басейн в Спортния интернат в курортния град. За това сигнализира баща на едно от пострадалите деца, Петър.   5-годишният му син си срязал крака от счупените плочки в басейна почти веднага след като влязъл във водата, уточнява struma.bg.  Когато го завел в лекарския кабинет бил посрещнат с думите: „И вие ли? За днес сте третите, които идват с порезна рана”.   Дежурните обработили раната на малчугана и го освободили за домашно лечение. Това се случило в неделя.  Веднага след този инцидент детският басейн е източен. Счупените плочки са отстранени и опасната зона отремонтирана. Два дни басейнът за деца е бил затворен, а от вчера отново работи.   Стана известно, че още на касата, докато купували билети за басейна, родителите са предупреждавани от спасителите, че има счупени плочки, и децата трябва да внимават да не стъпват върху тях.  През летните месеци юли и август и двата басейна в Спортния интернат в Сандански – голям и детски, работят като платен градски басейн и се ползват от местните жители и туристите.    ", "date": "2018.08.10", "title": "Три деца отидоха на басейн в Сандански и завършиха в Спешното"}
{"url": "https://www.blitz.bg/obshtestvo/zrelishchna-demonstratsiya-eto-kak-da-spasite-choveshki-zhivot-pri-intsident-v-moreto-snimkivideo_news619487.html", "text": "Демонстрация за оказването на първа помощ при изваждането на удавник на брега, бе направена днес на плажа в Крайморие. Инициативата е на Българския червен кръст, съобщава \"Флагман\".  Специалисти от БЧК показаха на летуващи какво трябва да направят в случай на инцидент в морето.  Демонстрира се и каква помощ да бъде оказана при катастрофи, а в учението се включиха и спасителите от плажа, които имат отлична подготовка в тази област.  ", "date": "2018.08.10", "title": "Зрелищна демонстрация: Ето как да спасите човешки живот при инцидент в морето (СНИМКИ/ВИДЕО)"}
{"url": "https://www.blitz.bg/obshtestvo/stolitsa/stolichna-shoforka-spretna-brutalno-otmshchenie-na-taksimetrov-shofor-kachi-se-v-kolata-natisna-gazta-i-stana-strashno-snimkivideo_news619485.html", "text": "Бясна шофьорка си отмъсти по брутален начин на таксиметров шофьор, който я е блъснал на пътя. Зрелището се разигра днес по обед в района на Окръжна болница, а видео, запечатало действията й, се появи във фейсбук групата \"Видяно в София\". \"5 пъти се засили и го удари нарочно... ужас\", пише авторката на клипа.  На кадрите ясно се вижда как колата, управлявана от пострадалата шофьорка, започва да се движи на заден ход и се забива в жълтия автомобил.  \"Аз нямам думи, нямам думи\", коментира авторката на видеото. А зад кадър се чуват крясъци \"Ти луда ли си, ма?\".  В крайна сметка гневната дама е задържана от полицаи, извикани от таксиметровия шофьор.  Видео от отмъщението й може да видите ", "date": "2018.08.10", "title": "Столична шофьорка спретна брутално отмъщение на таксиметров шофьор! Качи се в колата, натисна газта и стана страшно (СНИМКИ/ВИДЕО)"}
{"url": "https://www.blitz.bg/kriminalni/prestplenie/do-15-godini-zatvor-grozyat-turskiya-tiradzhiya-zaradi-katastrofata-s-reys-kray-selo-lozen_news619495.html", "text": "Софийска градска прокуратура (СГП) внесе в Софийски градски съд (СГС) обвинителен акт срещу водача на турския товарен автомобил, предизвикал тежката катастрофа на автомагистрала „Тракия“ в района на село Лозен. Гьокхан К. е предаден на съда, затова, че на 23 май тази година около 07. 10 часа в района между 3-ти и 4-ти километър на магистрала „Тракия“ при управление на товарен автомобил, по непредпазливост е причинил смъртта на едно лице и средни телесни повреди на още шест лица. Пътнотранспортното произшествие настъпило след като водачът на камиона не спазил правилата за съобразяване на скоростта и спазване на дистанция и ударил в задната част, движещ се пред него автобус. От удара автобусът напуснал пътното платно и се преобърнал в канавката.  При инцидента седем от пътниците в него претърпяха различни травматични увреждания по телата и крайниците.  Най-тежко пострадалият от тях получил тежка съчетана черепно-мозъчна и гръдна травма, и въпреки усилията на лекарите, починал в болнично заведение на 20.06.2018 г .  Ако бъде признат за виновен Гьокхан К. може да получи наказание „лишаване от свобода“ от 3 до 15 години.  Разследването по делото е проведено изключително интензивно и е приключило за по-малко от три месеца от настъпване на произшествието, съобщиха от прокуратурата. ", "date": "2018.08.10", "title": "До 15 години затвор грозят турския тираджия заради катастрофата с рейс край село Лозен"}
{"url": "https://www.blitz.bg/intsidenti/katastrofi/eto-kakvi-porazii-napravi-tiradzhiyata-koyto-katastrofira-kray-glbovo-snimki_news619494.html", "text": "ТИР се удари в естакада на \"Брикел\" край Гълъбово. Бетонното съоръжение, по което преминават въглищата за работата на Брикетната фабрика в Гълъбово, е почти разрушено.   Заради катастрофа се въвежда временна организация на движението по международния път Русе - Свиленград, в района на Гълъбово, пише БГНЕС. До възстановяването на съоръжението движението по пътя ще става в една лента. Произшествието е станало малко след 5 часа.  При произшествието е пострадал водачът на камиона. Мъжът има рани по лицето. Най-вероятната причина за произшествието е, че  шофьорът на тира е заспал зад волана. Инцидентът няма да доведе до спиране на работата на фабриакта , съобщават от ръководството на \"Брикел\". Щетите са сериозни и са в процес на изясняване.", "date": "2018.08.10", "title": "Ето какви поразии направи тираджията, който катастрофира край Гълъбово (СНИМКИ)"}
{"url": "https://www.blitz.bg/stsena/zevzek-se-izgavri-s-dzhenifr-lopes-snimki_news619410.html", "text": " Източник: Канал 3 ", "date": "2018.08.10", "title": "Зевзек се изгаври с Дженифър Лопес (СНИМКИ)"}
{"url": "https://www.blitz.bg/svyat/prosyatsi-shche-poluchavat-milostinya-po-elektronen-pt_news619477.html", "text": "Нов проект за социална иновация във Великобритания, наречен \"По-голяма промяна\", ще дава на бездомните хора QR код, подобен на този, издаден за онлайн билети, предаде БГНЕС.   QR код (съкращение от Quick Response) е специфичен матричен баркод, разпознаваем от специални QR четци за баркодове или камери на мобилни телефони. Баркодът се състои от черни модули, подредени в квадратен шаблон върху бял фон. Често фирми ги използват като лесен начин да отведат потребителите си на определен интернет адрес. Минувачите, които искат да помогнат на бездомника, но нямат никакви пари кеш в джоба си, могат да сканират кода чрез своя смартфон и да дарят определена сума на съответното лице чрез онлайн плащане. Дарението влиза в сметка, която се управлява от служител, гарантиращ, че парите ще отидат по направление в съответствие с договорена цел, като например спестяване на депозит за наем или нов паспорт. \"Проблемът, който се опитваме да разрешим е, че живеем в едно все по-безотговорно общество и трябва да облекчим притесненията на хората относно това, за какво могат да бъдат изразходвани тези пари\", каза Алекс Маккалиън, основател на \"По-голяма промяна\" пред Би Би Си. \"Решението, което сме взели, е механизъм за предоставяне на пари чрез вашия интелигентен телефон с ограничителен фонд“, добави той. Проектът, разработен в Оксфорд, е с подкрепата на „Oxford University Innovation“ и „Oxford’s Said Business School“. \"Необходимостта отново се превърна в майка на изобретенията и сега има приложение, което да помогне да се създадат повече обществени дарения за бездомни хора\", заяви Нийл Койл, заместник-председател на Парламентарната група за закриване на бездомността. Той добави, че кризата с хората без подслон ескалира през последните години и приложението няма да помогне да се решат проблемни въпроси като липсата на програми за предотвратяване на употребата на наркотици и алкохол, жилища на достъпни цени и грижи за психичното здраве. \"Окуражително е да се види, че хората искат да помогнат на нуждаещите се от подслон, но по-глобалният проблем е, че нито бездомниците, нито каквато и да била форма на лишение днес не би трябвало да е кризисна тема във Великобритания\", каза Джон Спаркс, главен изпълнителен директор на списание \"Кризис\".", "date": "2018.08.10", "title": "Просяци ще получават милостиня по... електронен път"}
{"url": "https://www.blitz.bg/lyubopitno/noviyat-prezident-na-kolumbiya-ocharova-sveta-s-prekrasnoto-si-semeystvo-i-neveroyatnata-mu-istoriya-s-mariya-snimki_news619409.html", "text": "Новият президент на Колумбия очарова света с прекрасното си семейство. 42-годишният Иван Дуке позира за официални портрети със съпругата си Мария Хулиана и трите си деца.     Първата дама впечатли със семпъл тоалет в бежови нюанси. В светлата гама бяха и кокетните рокли на дъщерите им, а другият мъж в семейството – малкият Матиас, бе в официален костюм като баща си. Президентът на Колумбия изрази желание да предпази децата си от прекалено обществено и медийно внимание. Той рядко се появява с тях на публични събития. Те обаче бяха до него в деня, когато положи клетва   като президент.  Иван Дуке и Мария Хулиана се срещнали на парти, когато били тийнейджъри. Още тогава той споделил на свой приятел, че   би се оженил за нея. Впоследствие изживяват трудни моменти, защото бъдещият президент учи във Вашингтон, а любимата му в Париж.  Съдбата обаче я изпраща на стаж в САЩ, когато той се решава да ѝ предложи брак. От този момент вече са изминали 15 години, а двамата се радват на хармония и три деца.  Като първа дама, Мария Хулиана има амбиции да работи по въпросите за равенство на половете, култура, образование и в полза на децата в Колумбия.  Източник: Дарик ", "date": "2018.08.10", "title": "Новият президент на Колумбия очарова света с прекрасното си семейство и невероятната му история с Мария (СНИМКИ)"}
{"url": "https://www.blitz.bg/obshtestvo/regioni/izostaven-romeo-opita-da-slozhi-kray-na-zhivota-si-i-sled-5-chasova-drama_news619475.html", "text": "44-годишен мъж направи опит да се самоубие, след като е бил зарязан от приятелката си, съобщава haskovo.net. Около 21:30 часа в четвъртък е подаден сигнал в полицията, че криминално проявеният от харманлийското село Българин се е качил на покрива на къщата си и иска да скача от там, защото приятелката му го е напуснала. На място са изпратени полицаи, психолог от областната дирекция на МВР-Хасково, екип на Центъра за спешна медицинска помощ и екип на пожарната. След водени преговори в продължение на около 5 часа, едва в 2:45 часа тази сутрин, мъжът е свален от покрива на къщата.  Задържан е до 24 часа в Районното управление в Харманли. ", "date": "2018.08.10", "title": "Изоставен Ромео опита да сложи край на живота си и след 5-часова драма..."}
{"url": "https://www.blitz.bg/obshtestvo/takova-chudo-samo-v-blagoevgrad-mozhe-da-se-vidi-snimka_news619506.html", "text": "Каруца, паркирана неправилно на улица в Благоевград, се сдоби със скоба. Снимка, запечатала санкционираното превозно средство, стана тотален хит в социалната мрежа, пише toppresa.bg. Благоевградчани също се надпреварваха да видят закопчаното превозно средство, теглено от кон.    ", "date": "2018.08.10", "title": "Такова чудо само в Благоевград може да се види! (СНИМКА)"}
{"url": "https://www.blitz.bg/obshtestvo/saytt-na-trgovskiya-registr-ne-raboti-desetki-chinovnitsi-se-okazakha-s-vrzani-rtse_news619507.html", "text": "През целия днешен ден няма достъп до сайта на Търговския регистър и регистъра на юридическите лица с нестопанска цел.     От Агенцията по вписванията съобщиха, че по проблема работели всички поддържащи фирми и експерти. Поради сериозността му обаче се очаквало сайтът да остане недостъпен минимум 8 часа. ", "date": "2018.08.10", "title": "Сайтът на търговския регистър не работи, десетки чиновници се оказаха с вързани ръце"}
{"url": "https://www.blitz.bg/lyubopitno/nauka-i-tekhnologii/kray-slnchevata-sistema-ima-ogromna-taynstvena-planeta_news619499.html", "text": "С помощта на радиотелескоп е била открита планета, над 12 пъти по-голяма от Юпитер, която се движи в самота в космоса на около 20 светлинни години от Земята.   Тайнственото космическо тяло не е свързано с нито една звезда и е първият обект от този вид, открит с помощта на радиотелескоп. Както масата, така и огромната сила на магнитното поле отправят предизвикателства към знанията за това, което учените знаят за разнообразието от астрономически обекти, открити в дълбините на космоса. \"Този обект е точно на границата между планета и кафяво джудже или \"неуспяла звезда\" и ни дава някои изненади, които потенциално могат да ни помогнат да разберем магнитните процеси както на звездите, така и на планетите\", посочва д-р Мелоди Као, астроном в университета в Аризона. Кафявите джуджета са трудни за категоризиране - те са твърде огромни, за да се считат за планети и не са достатъчно големи, за да бъдат считани за звезди. Много неща все още не са известни за тези астрономически тела – първото такова е забелязано едва през 1995 г. - и учените зад откритието се опитват да разберат повече за магнитните полета и радиочестотите на пет кафяви джуджета. Анализът на изследователския екип показа, че магнитното поле на планетата е невероятно силно, около 200 пъти по-силно от това на Юпитер.", "date": "2018.08.10", "title": "Край Слънчевата система има огромна тайнствена планета"}
{"url": "https://www.blitz.bg/ikonomika/mnogo-vazhen-den-za-ovtsevdi-i-kozevdi_news619369.html", "text": "Днес изтича последният срок за овцевъди и козевъди да кандидатстват за подпомагане по системата \"де минимис\", съобщава БНР.   17 милиона и 730 хиляди лева е финансовият ресурс отделен за подпомагане на фермери, които отглеждат овце и кози, като ставката е 15 лева за животно. Помощта ще бъде изплатена до 20 август. Възможно е някои от кандидате да получат парите си след този срок, ако се наложи адместративена проверка, дали са допустими за подпомагане по тази схема. Пари по  \"де минимис\" са предвидени за стопаните от Ямболско и Бургаско засегнати от чумата по дребните преживни животни. При тях са отделени близо 2 милиона и половина, като ставката за животно 55 лева. Фермерите в засегнатите от чума райони, могат да кандидатстват до 31 август.  ", "date": "2018.08.10", "title": "Много важен ден за овцевъди и козевъди"}
{"url": "https://www.blitz.bg/ikonomika/biser-petkov-s-vazhna-novina-za-vsichki-pensioneri_news619384.html", "text": "Работната група вчера представи как пенсиите от универсалните фондове ще бъдат изплащани. На база на съществуващото законодателство са разработени няколко възможности. Основният продукт, който ще предлагат универсалните фондове е пожизнена пенсия.   Това коментира в сутрешния блок на bTV социалният министър Бисер Петков. Запазва се възможността и по-рано да започне плащането - една година преди пенсиониране на лицето. Гарантира се минималният размер на пожизнената пенсия, това е новото в законопроекта, каза министърът.  По думите му предвидени са различни варианти на пожизнените пенсиите. Търсеше се конпромис по отношение на интересите на участниците в този процес, каза министърът.", "date": "2018.08.10", "title": "Бисер Петков с важна новина за всички пенсионери!"}
{"url": "https://www.blitz.bg/lyubopitno/otkrikha-nay-stariya-kashkaval-v-sveta-na-nad-3200-godini-snimki_news619470.html", "text": "Кашкавал на над 3200 години беше открит по време на разкопки в пирамидалния комплекс Сакара близо до Кайро, съобщават световните медии.  На вкаменените останки от хранителния продукт се натъкнаха италиански археолози в един от некрополите. По-нататъшните изследвания, проведени съвместно с експерти от Каирския университет, установиха, че при изготвянето на кашкавала е било използвано едновременно козе, овче и краве мляко. Продуктът беше датиран между 1290 и 1213 г. пр. Хр.     Откритият  кашкавал  е негоден за  консумация , тъй като в него имало бактерии, причиняващи средиземноморска треска. Присъствието на същите тези микроорганизми бe установено и в някои мумии от некропола в Сакара.  Италианските археолози отбелязват, че откритият от тях  кашкавал  може да се счита за най-старият в света. ", "date": "2018.08.10", "title": "Откриха най-стария кашкавал в света - на над 3200 години (СНИМКИ)"}
{"url": "https://www.blitz.bg/ikonomika/7000-detsa-v-blgariya-s-germanski-detski-nadbavki_news619365.html", "text": "На Сьорен Линк направо му кипва, когато минава покрай задръстените от смет предни дворове в няколко квартала на Дуисбург. „Тук живеят около 19 хиляди души от България и Румъния - синти и рома. През 2012 бяха само 6 хиляди\", казва социалдемократът, който е кмет на града в Рурската област. Той обяснява, че съседите все повече се оплакват от планините отпадъци, от шума и от нашествието на плъхове. Част от тези нови граждани на Дуисбург пристигат не защото градът кой знае колко ги привлича, а заради германските детски надбавки: по 194 евро за първите две деца, по 200 евро за третото дете, а за всяко следващо по 225 евро на месец, пише \"Дойче Веле\".   Гражданите на държави от ЕС имат право на детски надбавки в онази държава от ЕС, в която живеят и работят. Всички досегашни опити за реформа на този европейски регламент се провалиха. Получаването на детски надбавки в Германия става изключително лесно. Достатъчно е семейството да се регистрира адресно в страната. Тази регистрация автоматично се препраща към Семейната каса, там проверяват дали семейството действително има регистрирани деца и започват да изплащат надбавките. „Дали децата живеят в Германия, дали живеят в Румъния или България, дали изобщо съществуват, това вече е съвсем друг въпрос\", възмущава се кметът Линк. Федерацията на германските градове също констатира наличието на проблем. Изпълнителният ѝ директор Хелмут Деди обаче изрично подчертава: „Повечето хора от Югоизточна Европа са добре интегрирани.\" Има, примерно, отлично обучени болногледачи от Полша, без които в редица старчески домове би настъпила криза. Стряскащи цифри И все пак, оповестеният сега ръст на изплатените детски надбавки в Германия е стряскащ. „През юни 2018 г. детски надбавки са били изплатени на 268 336 деца, които живеят извън Германия – в държави от ЕС или от Европейското икономическо пространство\", обяснява говорител на германския финансов министър Олаф Шолц. Ръстът е над 10 процента в сравнение с края на миналата година. Най-много германски детски надбавки се насочват към Полша, следвана от Чехия, Хърватия и Румъния. Годишно германската Семейна каса превежда 600 милиона евро детски надбавки на семейства, които не са германски граждани, 343 милиона отиват по сметки извън Германия. Откакто влезе в сила свободата на придвижване за източноевропейците, рязко се повиши и броят на децата в чужбина, които получават германски детски надбавки. В края на юни 2018 година германски детски надбавки получават 18 850 деца в Румъния и около 7000 деца в България. Много трудно е да се докаже дали в някои случаи не става дума и за измами. Кметът на Дуисбург Сьорен Линк и общинските власти са изработили специална схема срещу злоупотребите. „Трябва да пресушим престъпното блато на трафикантите, които подмамват хора от България и Румъния и ги настаняват тук в западнали жилища, в които никой германец не би искал да живее\", обяснява той. В много случаи наемодателят се явява в двойна роля: и като работодател, реален или фиктивен. „Открили са пазарна ниша: срещу главозамайващи наеми дават съвършено запуснати жилища, които всъщност вече са необитаеми, а после общината изплаща на наемателите детски надбавки и други социални помощи.\" В Дуисбург масово се нанасят ромски семейства от България и Румъния Напълно неясно е колко пари в крайна сметка остават за организираните бандити. Детските надбавки се изплащат централно от германските власти, но общинските власти трябва да доплащат за жилищните разноски. А най-големият проблем е застрашеният социален мир – този проблем само налива вода в мелницата на дяснопопулистката партия „Алтернатива за Германия”. Преди време медиите информираха за един скандал в Бремерхафен, където са били изплащани социални помощи въз основа на фиктивни трудови договори, представени най-вече от български граждани. Щетите, нанесени на социалните каси там, възлизаха на 5,5 милиона евро. В отговор на запитване на „Алтернатива за Германия” германското правителство съобщи, че няма статистика за измамите с детски надбавки в цялата страна. Специалистите обаче твърдят, че в общините непрекъснато се представят фалшифицирани актове за раждане на несъществуващи деца, както и училищни уверения за деца, които изобщо не живеят в Германия. Финансовото министерство признава, че в тези случаи изобщо не е ясно в коя държава живеят децата, получаващи надбавките. Натиск за реформи Сегашната лидерка на ГСДП Андреа Налес добре познава проблема още от времената, когато беше министърка на труда и социалното дело. Тя смята, че едно от възможните решения е така наречената „индексация\", тоест – детските надбавки да се приведат в съзвучие с равнището на детските надбавки и на разноските за живот в съответната държава. Годишно това ще спестява на Германия стотици милиони евро. Кметовете на няколко общини обаче нямат повече търпение и увеличават натиска. Заедно с кмета на Фюрт Томас Юнг, дуисбургският кмет Сьорен Линк призовава управляващата коалиция и канцлерката Ангела Меркел да вземат мерки, включително и в рамките на ЕС. „На карта е заложено доверието на хората по места, които всекидневно се сблъскват с проблема\", казва Линк и уточнява, че тази тенденция противоречи изцяло на идеята за свободата на придвижване. Защото свободата на придвижване означава да си търсиш работа и в други държави от ЕС, а не да се внедряваш в социалната система и източваш държави пари.", "date": "2018.08.10", "title": "7000 деца в България – с германски детски надбавки"}
{"url": "https://www.blitz.bg/svyat/senzatsionni-razkritiya-za-razsledvane-na-otravyaneto-s-novichok_news619363.html", "text": "Разходите за разследване на инциденти в градовете Еймсбъри и Солсбъри надхвърлиха 10 милиона паунда (12,8 милиона долара). Това съобщи в. \"Гардиън\".  Разходите за привличане на служители от правоохранителните органи от други структури ще възлизат на повече от 7 милиона лири (9 милиона долара).  Други разходи в размер на £ 347 000. ($ 446 000.) ще се използват за унищожаване и подмяна на редица полицейски коли, които могат да бъдат замърсени с опасни вещества за човешкия живот.  В публикацията се отбелязва, че горепосочените разходи не отчитат разходите по разследването в Шотландия.  За опита за отравяне на руския агент Сергей Скрипал и неговата дъщеря Лондон и Вашингтон втвърдиха тона срещу Москва.  САЩ дори наложи нови санкции на Кремъл.    ", "date": "2018.08.10", "title": "Сензационни разкрития за разследване на отравянето с \"Новичок\""}
{"url": "https://www.blitz.bg/ikonomika/shchatskiyat-lek-surov-petrol-poevtinya-s-02-do-6667-dolara-za-barel_news619390.html", "text": "Азиатските борсови индекси записаха понижения днес - на фона на нарасналото напрежение около световната търговия, докато валутните пазари бяха разлюлени от разпродажбите при рублата, след като САЩ наложи нови санкции на Русия, а икономическите опасения доведоха до ново обезценяване на турската лира.   От Вашингтон обявиха, че ще наложат нови санкции, защото са определили, че Москва е използвала нервно паралитично вещество срещу бивш руски агент и неговата дъщеря във Великобритания, което Кремъл отрича. Вчера рублата падна до най-ниското си ниво от края на 2016 г., достигайки 66.7099 рубли за долар. В същото време турската лира се обезцени до най-ниското си ниво спрямо долара, след като на срещата между турската делегация и представители на администрацията на Доналд Тръмп не бе разрешен дипломатическия спор около задържането в Турция на американски пастор. Лирата се разменяше на ниво от 5.5700 спрямо долара, след като преди това падна до рекордно дъно. Днес турският финансов министър Берат Албайрак се очаква да представи най-новия план за икономиката на страната. Проблемите при валутите на развиващите се държави и напрежението около световната търговия подкрепиха долара вчера, но днес той остава почти без промяна. Доларът се търгува без изменение спрямо еврото, докато доларовият индекс, който следи представянето на долара спрямо кошница от шест други основни валути, нараства с 0.1%, до 95.613 пункта. Лихвите по щатските държавни облигации също се понижиха. Лихвата по 10-годишните книжа бе на ниво от 2.9276%, след като вчера затвори на 2.935%. Азиатско-тихоокеанският борсов индекс на MSCI губи 0.3% днес. Японският Nikkei падна с 0.5%, въпреки изнесените данни, че икономиката на страната отчита по-голям ръст от очаквания в размер на 1.9% за второто тримесечие. Вчера Уолстрийт не успя да зададе посоката на азиатските пазари за днес, след като Dow Jones се понижи с 0.29%, S&P 500 изгуби 0.14%, а Nasdaq Composite добави минималните 0.04%. При суровините щатският лек суров петрол поевтиня с 0.2%, до 66.67 долара за барел, докато петролът от сорта брент губи 0.3%, до 71.88 долара за барел. Златото поскъпна, като спот цената на метала нарасна с 0.1%, до 1 212.96 долара за тройунция. ", "date": "2018.08.10", "title": "Щатският лек суров петрол поевтиня с 0.2%, до 66.67 долара за барел"}
{"url": "https://www.blitz.bg/ikonomika/vazhna-finansova-novina-za-pensionerite-pari-shche-ima-no-30-000-zheni-sa-super-pretsakani_news619383.html", "text": "Поне 30 000 жени горят с втората пенсия. Причината за това е, че първите, които ще имат право да се възползват от преференциите на частните фондове през 2021 г. ще бъдат от нежния пол, пише  .  Средно годишно у нас се пенсионират по 90 000 души, като половината са жени. Тези от тях обаче, които са се осигурявали на средния доход в индивидуалната си партида ще имат натрупани 7874,42 лв., става ясно от изчисленията на социалното министерство. Сумата ще бъде по-малка, от необходимата за получаване на пожизнена втора пенсия, защото периодът на внасяне във фонда е бил по-кратък.   „Това е така, защото месечният размер на сумата, на която имат право, ще бъде по-малка от 20% от минималния размер на пенсията. Вместо това ако натрупаната партида не позволява изплащането на този размер, ще има възможност да се сключи договор за разсрочено плащане за период от 5, 10 или 15 години“, обясни социалният министър Бисер Петков.   При него месечната вноска може да е между 20 и 100 % от размера на минималната пенсия. Това означава, че тези, които изберат да получават втората си пенсия разсрочено в рамките на 10г. месечно ще вземат по 76,93 лв. Ако по време на разсроченото плащане човекът умре, наследниците му получават остатъка. Тези пък, чиято партида не надхвърля трикратния размер на минималната пенсия ще могат да я получат накуп. Чак през 2024 г. новите пенсионери ще могат да получават втора пожизнена пенсия в размер на 60.60 лв.  При тях натрупаният капитал в индивидуалната им партида ще бъде 10 810,92 лв. Промените в Кодекса са социално осигуряване, които предлага министър Бисер Петков пък предвиждат пенсионните дружества да бъдат задължени да гарантират минимален размер на допълнителната пенсия, който ще се изчислява на базата на реално събраните осигуровки по партидата.   „Ако доходността е положителна, размерът щял да бъде по-голям“, допълни ресорният министър. За целта ще се подписва пенсионен договор с фонда, в който ще се определя начинът на плащане и гарантираната минимална сума. С измененията се предвижда да имаме право да получим сумата от частните фондове 1г. преди навършване на пенсионна възраст, а не както беше до сега 5 години по-рано.    ", "date": "2018.08.10", "title": "Важна финансова новина за пенсионерите: Пари ще има, но 30 000 жени са супер прецакани!"}
{"url": "https://www.blitz.bg/ikonomika/v-grtsiya-nakazvat-ss-zatvor-za-palatka-na-plazha-a-v-blgariya-vseki-si-ya-razpva-kdeto-mu-khrumne-dokoga_news619406.html", "text": "Защо България да бъде страната, в която всеки да разпъва палатката си, където пожелае-върху дюни, върху пясъка на плажа? Нали все сравняваме българските плажове с гръцките. Добре, тогава нека си припомним, че в родината на Зевс произволното къмпингуване е забранено и глобите започват от 150 евро и стигат до затвор. Крайно време е и в България да се създаде регулация. Имайки предвид, че сме страна - членка на ЕС, и имаме претенциите за цивилизована държава, би било нормално да се съобразяваме с някои обществени норми - като например да не постиламе палатката си върху дюни или ей така на плажа под дървото.  Както има санкции, когато някой влиза в частна собственост, така е необходимо да има и законови разпоредби, които да санкционират хора, избрали да къмпингуват в „дома“ на всички българи - в изключителна държавна собственост.   Ако някой „природолюбител“ сметне, че градинката пред Народния театър е много красива и реши там да паркира кемпера си,  няма ли да бъде санкциониран? Защо, когато това трябва да важи и за територията на морските плажове, се надига страшен ропот?    За всички е ясно, че каравани, кемпери и палатки  върху дюните разрушават природното богатство. Затова категорично е необходимо да има правила. А те, доказано е вече у нас, че се спазват, ако има глоби.  В противен случай отново ще демонстрираме, че България е страната на неограничените възможности, но далеч не в положителния смисъл на думата.   Нека отново не подвием глава заради интересите на шепа гръмогласни псевдоеколози. Хайде този път да защитим стотиците хиляди хора, които искат да се запази природата на България поне за децата им. А може би и за внуците… ", "date": "2018.08.10", "title": "В Гърция наказват със затвор за палатка на плажа, а в  България всеки си я разпъва, където му хрумне. Докога?!"}
{"url": "https://www.blitz.bg/ikonomika/grtsiya-obmislya-da-nalozhi-dvumesechna-tsenova-granitsa-za-gorivata_news619407.html", "text": "В Гърция обмислят въвеждането на двумесечна ценова граница за горивата.  Причините са, че на места цените на бензина надхвърлят 2 евро. Например, шофьорите на Сикинос плащат цени от 2.045 евро за литър, докато на други острови, като Андрос, Милос и Наксос, цените вече са от 2 евро на литър, съобщава Bulgaria on air.  Въпреки че на световните пазари цените на петрола падат, в Гърция те остават високи заради повишеното търсене.  В село Фурни на Икария безоловен бензин се продава на 2.035 евро на литър. В Икария цените на горивата средно са много високи. Цената в префектура Самос е достигнала 1.815 евро на литър.  Цените на петрола са намалели до 73 долара за барел, най-малко 5 долара от най-високия преди около месец. ", "date": "2018.08.10", "title": "Гърция обмисля да наложи двумесечна ценова граница за горивата"}
{"url": "https://www.blitz.bg/ikonomika/borisov-proveri-nay-golemiya-infrastrukturen-proekt-vv-varna-snimki_news619419.html", "text": "Министър-председателят Бойко Борисов инспектира строителните и ремонтни работи на бул. \"Васил Левски\" във Варна, съобщиха от правителствената пресслужба.   Това е най-големият инфраструктурен проект в града, като за изграждането на новото трасе от ул. \"Подвис\" до ул. \"Девня\" правителството отпусна 80,5 млн. лв. Други 4,5 млн. лв., осигурени от държавата, са за пробива на бул. \"Сливница\", като с реализирането на проекта ще бъде осигурен бърз достъп до автомагистрала \"Хемус\". Ремонтът на съществуващата част от булеварда се финансира по ОП \"Региони в растеж\".  След завършване на булевард \"Васил Левски\" ефектът ще бъде облекчаване на движението в града, намаляване на задръстванията, извеждане на трафика извън централната градска зона, както и бърза връзка от летището към курортите. Премиерът Борисов ще посети и района на \"Аспарухово\", където са завършени ремонтът и разширението на ул. \"Мара Тасева\", а в момента се ремонтира бул. \"Народни будители\".", "date": "2018.08.10", "title": "Борисов провери най-големия инфраструктурен проект във Варна (СНИМКИ)"}
{"url": "https://www.blitz.bg/lyubopitno/dzhadzhi/a1-startira-predvaritelna-prodazhba-na-noviya-samsung-galaxy-note9-snimki_news619498.html", "text": " стартира предварителна продажба на новия флагман на Samsung – Galaxy Note9. Клиентите могат да заявяват желаните устройства до 23:59 часа на 23 август на  , а официалният старт на продажбите започва на 24 август.     По време на предварителната продажба клиентите на А1 ще могат да се сдобият с новия Galaxy  Note9 на специална цена от 37,99 лева на месец или 749,99 лева в брой с план  , ако върнат стар модел от Note серията на Samsung. Срещу какъвто и да било модел смартфон потребителите ще могат да ползват 200 лева отстъпка при покупка в брой – в този случай цената на Galaxy Note9 ще бъде 949,99 лева с мобилен план A1 ONE Unlimited 5XL.     След промоционалния период устройството ще се предлага от А1 за 53,99 лева на месец или за 1 149,99 лева в брой с абонаментен план A1 ONE Unlimited 5XL.     Новият модел на Samsung е с най-големия екран на Note устройство до момента, като това не се отразява на удобството при ползване с една ръка. 6.4-инчовият Quad HD+ Super AMOLED инфинити дисплей е с резолюция 2 960 х 1 440.     Устройството разполага с двойна супербърза основна камера с двойна бленда 12 MP (F1.5+F2.4) и 12 MP телефото с 2x оптично увеличение и Live Focus. Предната камера е 8 MP с автоматичен фокус и отвор на блендата F1.7.     Традиционният S Pen вече се свързва с телефона чрез Bluetooth за лесно управление на презентации и по-бърза работа с камерата и с асистента Bixby.     Флагманът идва с осемядрен процесор 4 х 2.7GHz + 4 x 1.7GHz, задвижван от последно поколение чипсет  Exynos 9810. Оперативната памет на Galaxy Note9 е 6GB, а тази за съхранение – 128 GB, като има и опция за допълнителна microSD карта в размер на 512 GB. Galaxy Note9 има 4000mAh батерия, най-голямата до този момент, която гарантира активно ползване на смартфона през целия ден.     Очаквано, Samsung Galaxy Note9 разпoлага още със сензор за пръстови отпечатъци, сканиране на ириса, система за сигурност Samsung Knox и сертификат за водо- и прахоустойчивост IP68, и се предлага в три цвята – среднощно черно, лилаво и морско синьо с жълт S Pen.       ", "date": "2018.08.10", "title": "А1 стартира предварителна продажба на новия Samsung Galaxy Note9 (СНИМКИ)"}
{"url": "https://www.blitz.bg/obshtestvo/televiziya-alfa-pita-zashcho-simeonov-khvali-obvineniya-v-ukrivatelstvo-bencho-benchev_news619514.html", "text": "Бенчо Бенчев е обвинен за лично укривателство на Димитър Желязков – Митьо Очите. По закон Бенчев има тридневен срок, в който да си наеме адвокат и да се яви пред следователя, за да си вземе обвинението.Според призовката денят е понеделник, 13 август. Тогава ще бъде решено и каква мярка за неотклонение да му бъде взета. Ако престъплението се докаже, общинският съветник от гражданската квота на БСП е заплашен от затвор до 5 години. Три дни преди да разбере мярката си за неотклонение Бенчев получи неочаквана подкрепа. Вицепремиерът Валери Симеонов пред сайта  на 10 август 2018 г. заявява „Познавам Бенчо Бенчев. Той е бизнесмен от региона и се ползва с добро име.“ Тук е мястото да припомним, че Бенчо Бенчев, известен с прозвището \"Зърнен бос\", обработва 32 000 декара земя, предимно край родното си село Крумово градище, Карнобатско.  Паралелно се занимава и със строителство. През 2003 година влиза в Общинския съвет на Бургас от Сдружението на бизнеса, към този момент отново е общински съветник, но вече от групата на БСП. През септември м.г. Бенчев, който е зам.-председател на Общинския съвет в Бургас, си купи луксозен \"Ролс-Ройс\" за 200 000 евро и се появи с него на честванията на деня на Съединението. Това предизвика гнева на лидера на левицата Корнелия Нинова. Бенчев обаче отвърна невъзмутимо, че също се разграничава от Нинова и подчерта, че няма нужда от партията, но тя от него да, защото ѝ е помагал много финансово. В началото на тази година името на Бенчев отново влезе в медиите около прокурорските проверки на собствениците на луксозни коли и скъпи имоти. Бенчо Бенчев е сред съдружниците в охранителната фирма \"Аркус-Сигурност\", където Димитър Желязков или Митьо Очите е казвал в интервюта, че работи като консултант.  По неофициални данни, бизнесменът е помагал нееднократно на Желязков след стрелбата в Слънчев бряг чрез осигуряване на специализиран транспорт, който бе нужен на простреляния бос многократно при пътуванията му до Турция, Германия и Австрия - за лечение. Само преди дни при обиск в дома на наречения от Симеонов почтен бизнесмен, полицията откри голямо количество огнестрелно оръжие и боеприпаси, както и немалка сума валута. Какво ли иска да каже Валери Симеонов с похвалите си към обвинения вече Бенчо Бенчев? Какво цели вицепремиера с полицейските си акции срещу строго определени заведения по българското Черноморие?  Има ли политически лобизъм в сенчестия бизнес у нас. Надяваме се историята скоро да ни покаже.      ", "date": "2018.08.10", "title": "Телевизия “Алфа” пита: Защо Симеонов хвали обвинения в укривателство Бенчо Бенчев?"}
{"url": "https://www.blitz.bg/politika/stenogramata-ot-ms-razkri-kakvo-e-naredil-borisov-da-se-sluchi-do-nova-godina_news619439.html", "text": "„До Нова година трябва да има информационен регистър електронен“ (на хората с увреждания, бел. ред.). Това заръчва премиерът Бойко Борисов в края на правителственото заседание в сряда по време на обсъждането на доклад за одобряване на План за изпълнение на интегрирано решение за административно и социално обслужване на хората с увреждания и свързаните с тях административни услуги чрез създаване и управление на профил на хората с увреждане. Това показва стенограмата от заседанието на кабинета, публикувана днес.  БЛИЦ припомня, че  .  „Планът се предвижда да се изпълни в рамките на два етапа, в доклада и в проекта на решение те са посочени, като окончателно на 31 декември трябва да бъде изградена тази система. За нейното изграждане няма да се искат допълнителни средства, те ще бъдат осигурени в рамките на бюджетите на първостепенните разпоредители с бюджет, които участват в изпълнението на този план“, обяснява здравният министър Кирил Ананиев.  „Понеже казусът е междуведомствен – Националната здравноосигурителна каса, Агенция за хора с увреждания, Агенция за социално подпомагане, две, три други ведомства, практиката показва, че един проблем, ако се намира в гранична територия между няколко министерства, той много трудно се решава. Още един проблем типичен, надхвърляйки конкретния казус. Иначе поздравления за колегите! Тук това, което е необходимо е зловеща мобилизация да се направи само за четири месеца“, казва вицепремиерът Томислав Дончев.     БОЙКО БОРИСОВ: Добър ден!  Дневен ред за заседание на Министерския съвет.    Доклад за одобряване на План за изпълнение на интегрирано решение за административно и социално обслужване на хората с увреждания и свързаните с тях административни услуги чрез създаване и управление на профил на хората с увреждане.    БОЙКО БОРИСОВ:  Ананиев. КИРИЛ АНАНИЕВ:  Благодаря, господин премиер.  Уважаеми колеги, с министър Петков и с огромната помощ на вицепремиера Дончев предлагаме на вашето внимание да бъде приет проект на протоколно решение за одобряване на План за интегрирано управление на административните и социалните услуги, които се предоставят на хората с увреждане на базата на информацията от останалите административни органи, които събират и обработват информация, свързана с хората с увреждания. С други думи – с плана предвиждаме на 1 януари 2019 година да имаме нов регистър за хората с увреждания, който да отчита индивидуалните потребности на всеки един от хората с увреждания.  Какви специфични цели си поставяме? На първо място създаване на профила на хората с увреждания на базата на информацията и данните от различни административни единици. На второ място предвиждаме надграждане на информационната система на Агенцията за хората с увреждания. На трето място си поставяме за цел надграждане на единната информационна система за медицинската експертиза, която е към НЕЛК. Не на последно място проследяване и контрол чрез извършване на статистически анализи за формиране на хоризонталната държавна политика за хората с увреждания.  Какви са очакваните резултати от изпълнението на този план? На първо място изграждане на регистър за решенията на ТЕЛК и на НЕЛК, което оформя интеграционната система. На второ място регистър на хората с увреждания, което пък ще ни даде възможност да изградим профила на хората с увреждания. На трето място, което е много важно – създаване на оптимизирани работни процеси между двете системи на хората с увреждания, на агенцията и на ТЕЛК и НЕЛК, на единната информационна система на медицинската експертиза с всички останали администрации, които обработват определена информация за хората с увреждания. Това са системата на Министерството на здравеопазването, на Националната здравноосигурителна каса, на Агенцията за социално подпомагане, на Агенцията за заетостта, на общините, на Министерството на вътрешните работи, на Главна дирекция „ГРАО“ и още няколко институции, на Министерство на образованието и науката, което също има отношение по този въпрос.  Следващата стъпка, която искаме да постигнем, е автоматизация на процеса на предоставяне на медицинските и другите документи, на базата на които се определя степента на увреждане и на неработоспособност на хората с увреждания. На следващо място – оторизиран достъп до данни на регистъра, както от страна на институциите, така и от страна на гражданите, на хората с увреждания. На последно място – изградена система за събиране, интеграция и анализ на информацията, която събира тази информационна система.  Планът се предвижда да се изпълни в рамките на два етапа,  в доклада и в проекта на решение те са посочени, като окончателно на 31 декември трябва да бъде изградена тази система. За нейното изграждане няма да се искат допълнителни средства, те ще бъдат осигурени в рамките на бюджетите на първостепенните разпоредители с бюджет, които участват в изпълнението на този план.  Завърших. БОЙКО БОРИСОВ:  Дончев. ТОМИСЛАВ ДОНЧЕВ:  Първо, Министерство на здравеопазването, Министерство на труда и социалната политика и Държавна агенция „Електронно управление“ за една седмица свършиха много работа – от идентифицирането на проблема до конкретно решение на Министерския съвет, който го решава. Същественият въпрос е защо сега на вниманието на политическото ръководство на държавата се появява въпроса защо няма такъв регистър. Той, регистърът, е не само информационна система. Ако имахме такъв регистър щеше да е много лесно да бюджетираме (колегата Ананиев ще ме разбере по-добре от всеки друг) всяка една нова мярка. Регистър, който да има информация, не само личните данни на лицето, характера на увреждането, индивидуална оценка за проблема, получени помощи средства, получени социални плащания, пълен профил на лицето, което да подпомага и индивидуалното диагностициране, обща картина. Само че по-същественият въпрос е друг и това е типично проявление на една ситуация, с която често се сблъсквам. Главен секретар, кабинети, директори, експерти, всички ни обясняват как всичко е наред, как проблем няма. Само че се оказа, че проблем има. Трябва да се видим с този, който ползва услугата, той да ни каже какво не достига в цялата система, че политическото ръководство да вземе мерки. И това, което ме притеснява е, че тази констатация е валидна не само за тази система. Така че, уважаеми колеги, колкото по-често си намирате повод да се виждате с тези, които ползват услугите на вашите администрации, толкова по-добре. Сигурен съм, че проблемите могат да бъдат решени.  Има едно друго нещо типично в този проблем. Понеже казусът е междуведомствен – Националната здравноосигурителна каса, Агенция за хора с увреждания, Агенция за социално подпомагане, две-три други ведомства, практиката показва, че един проблем, ако се намира в гранична територия между няколко министерства, той много трудно се решава. Още един проблем типичен, надхвърляйки конкретния казус.  Иначе поздравления за колегите! Тук това, което е необходимо е зловеща мобилизация да се направи само за четири месеца.  КИРИЛ АНАНИЕВ: Ако позволите, господин премиер, само да допълня, то не е свързано с този план, но ние поехме ангажимент и създадохме работна група, която до края на месец септември трябва да разработи механизъм за разплащане, оценка на качеството и контрол върху пуснатите медицински изделия на хората с увреждания точно на базата на индивидуалната оценка за потребностите, които имат хората с увреждания. БОЙКО БОРИСОВ:  До Нова година трябва да има информационен регистър електронен. КИРИЛ АНАНИЕВ:  Това е целта.   ", "date": "2018.08.10", "title": "СТЕНОГРАМАТА от МС разкри какво е наредил Борисов да се случи до Нова година"}
{"url": "https://www.blitz.bg/obshtestvo/kak-mozhe-da-pechelish-s-lichniya-si-avtomobil-v-sofiya_news614737.html", "text": "„Максим“ е един от лидерите на световния пазар в сферата на транспортните поръчки. Службата се развива активно в България и търси нови партньори в столицата на страната. Нека обясним защо това е изгодно и как може да си осигуриш доходи над средната работна заплата в София. 3 причини да избереш „Максим“  1. Службата „Максим“ предлага удобни условия за сътрудничество: свободен график без норматив за броя изпълнявани поръчки. Можеш да превозваш пътници в удобно за теб време и при необходимост да съчетаваш това с основната си работа. При което по-голямата част от спечелените пари са твой личен доход. За услугите на службата се плащат само 5% от стойността на изпълнената поръчка.  2. Работите чрез удобно мобилно приложение Taxsee Driver. Приложението изчислява предварително стойността и определя маршрута на пътуването, показва най-близките поръчки, спомага за намаляване на празния пробег, спестява време и гориво. В приложението има много функции, които позволяват да извършваш всички необходими действия без участието на оператор и посещение на офиса. Всичко това значително улеснява работата.  3. Важен фактор са също надеждността и престижът на нашата компания. „Максим“ е международна служба за поръчки, която освен в България работи в още 10 страни. Клиентите я ползват с желание, затова поръчките са много. А колкото повече са поръчките, толкова е по-голям доходът.  Можеш да изчислиш дохода си с помощта на сайта калкулатор  .  За целта се избира градът, класът на автомобила, разходът на гориво и продължителността на работа. Пак на този сайт може да се провери колко поръчки ще са достатъчни, за да спечелиш сумата, която ти е нужна. 3 съвета за по-ефективна печалба от поръчките  „Максим“ има интерес неговите партньори да печелят добре, затова сме подготвили няколко прости съвета за начинаещи водачи. Те могат да направят работата ти по-ефективна.  1. Поемай най-близките поръчки, за да намалиш празния пробег.  „Максим“ предлага онези поръчки, които са най-близо да местонахождението на водача. В настройките на приложението Taxsee Driver можеш да активираш автоматично задаване на такива поръчки. Като резултат, всеки следващ клиент ще се намира близо до крайния адрес на предната поръчка. По този начин няма да губиш време за търсене на поръчки и ще пестиш гориво.  2. Не отказвай поръчки за къси разстояния.  Една от най-честите грешки е да се игнорират евтините поръчки за разстояние от два-три квартала. Водачите смятат, че печелят малко от такива пътувания и стоят без работа в очакване на по-изгодни поръчки. Всъщност по този начин те губят времето си напразно. Няколко кратки пътувания могат да ти донесат повече печалба, отколкото едно продължително.  3. Работи, когато има много поръчки.  Търсенето на таксиметрови услуги зависи от часа, деня от седмицата, атмосферните условия. В пиковите часове хората отиват на работа и се връщат вкъщи, в почивните и празнични дни се отправят на почивка, в дъждовно време не желаят да вървят пеша или да ползват обществен транспорт. Броят поръчки в службата „Максим“ през тези периоди се увеличава няколкократно. Остава ти само да ги изпълняваш една след друга. А колкото повече са изпълнените поръчки, толкова е по-голям доходът ти. Как да станеш партньор  За да започнеш сътрудничество със службата „Максим“, попълни анкетата в раздела „За шофьорите“ на сайта  .  С теб ще се свърже мениджър от офиса, за да обсъдите условията за работа. Това е отлична възможност да промениш живота си и да се развиваш с една компания от световно равнище. Тръгваме! ", "date": "2018.08.10", "title": "Как може да печелиш с личния си автомобил в София?"}
{"url": "https://www.blitz.bg/zdrave/lekari-shokirat-pri-vzpaleno-grlo-lyatoto-yazhte_news619116.html", "text": "Едно от най-неприятните неща, които може да ви застигне лятото, е да се разболеете. Така в горещите дни, докато другите са по къси гащи и тениска, на вас ви е лошо, отпаднало, имате висока температура, течащ нос и ви боли гърлото.   В такива случаи лекарите съветват да се пие топъл чай, който да облекчи непоносимата болка. Но как да консумирате гореща напитка, когато градусите навън надвишават 35? Противно на досегашното мнение, учени дават надежда как да се справим с болното гърло и при тези температури.", "date": "2018.08.10", "title": "Лекари шокират: При възпалено гърло лятото яжте..."}
{"url": "https://www.blitz.bg/zdrave/uchenite-posochikha-produkta-koyto-udlzhava-zhivota-i-ni-podmladyava_news619123.html", "text": "Италиански изследователи са установили, че яденето на един продукт може да забави процеса на стареене и да увеличи средната продължителност на живота ни.   Според учените хората, в чиято диета присъства постоянно тази храна, са по-малко податливи на редица животозастрашаващи хронични заболявания, като хипертония и сърдечно-съдови заболявания.   Първоначално изследователите провели експеримент върху лабораторни мишки, като редовно давали на гризачите веществото полиамин.", "date": "2018.08.10", "title": "Учените посочиха ​​продукта, който удължава живота и ни подмладява"}
{"url": "https://www.blitz.bg/zdrave/d-r-vesela-mikhneva-obyasni-kakva-strashna-bolest-se-krie-zad-birenoto-koremche_news619275.html", "text": "През лятото все повече обръщаме внимание на наднорменото тегло и повишената обиколка на талията. Често те могат да  се дължат на метаболитния синдром - заболяване, което протича скрито и повечето от хората не предполагат, че съществува.   През изминалата седмица специалистите от Клиниката по ендокринология и болести на обмяната на Военномедицинска академия-София прегледаха безплатно 40 души в рамките на кампанията “Заедно срещу метаболитния синдром”. Стремежът на специалистите е хората да обръщат внимание на наднорменото тегло, което впоследствие се превръща в затлъстяване, артериална хипертония, диабет тип две и нарушена липидна обмяна.", "date": "2018.08.10", "title": "Д-р Весела Михнева обясни каква страшна болест се крие зад „биреното коремче”"}
{"url": "https://www.blitz.bg/layfstayl/za-damite/algebra-na-zachevaneto_news619416.html", "text": "Понякога, за да могат един мъж и жена да станат мама и татко е необходимо единствено любов, желание и малко късмет. Да, но за съжаление понякога има и проблеми.  Планирането и съобразяване с определени физиологични фактори могат да способстват за по-скорошното постигане на мечтаната бременност.  ", "date": "2018.08.10", "title": "Алгебра на зачеването"}
{"url": "https://www.blitz.bg/obshtestvo/eto-kakvo-vreme-ni-ochakva-prez-uikenda-i-v-nachaloto-na-sledvashchata-sedmitsa_news619448.html", "text": "Днес ще бъде слънчево, след обяд над източната половина от страната с временни увеличения на облачността. Атмосферното налягане ще се понижи, но ще се задържи малко по-високо от средното за месеца. През нощта ще бъде ясно и вятърът ще отслабне, в повечето райони временно ще стихне.   Ще духа слаб до умерен изток-североизточен вятър. Максималните температури ще са между 29 и 34 градуса, в София - около 29 градуса, съобщават от НИМХ - БАН.  Над Черноморието ще бъде слънчево.  След обяд ще има временни увеличения на облачността, но валежи не се очакват. Ще духа умерен вятър от изток-североизток. Максималните температури ще са 27 - 29 градуса. Температурата на морската вода е 26 - 28 градуса. Вълнението на морето ще е 3 - 4 бала.  Над планините ще бъде слънчево. След обяд над масивите в Източна България ще има временни увеличения на облачността. Ще духа слаб до умерен вятър от изток. Максималната температура на височина 1200 метра ще е около 23 градуса, на 2000 метра - около 15 градуса.  В неделя и понеделник ще бъде слънчево. През първия ден в следобедните часове ще има купеста облачност над планините, без валеж. Вятърът ще е слаб, в Дунавската равнина и източните райони до умерен, в неделя временно от запад-северозапад, през новата седмица - отново с източна компонента. Дневните температури в понеделник ще достигнат 30 - 35 градуса.", "date": "2018.08.10", "title": "Ето какво време ни очаква през уикенда и в началото на следващата седмица"}
{"url": "https://www.blitz.bg/obshtestvo/brutalna-voyna-mezhdu-dve-kebapchiynitsi-v-burgas-vizhte-do-kakvo-stignakha-snimkivideo_news619374.html", "text": "Две кебапчийници, намиращи се в непосредствена близост една до друга на бул.\"Одрин\" в Бургас, са влезли в люта война. Това предаде \"Флагман\".  Преди няколко дни гражданин, представил се за Янко Тупарев, подал сигнал до медиите. В оплакването му се съобщава, че обект за бързо хранене работи незаконно и няма течаща вода. Започната е проверка на случая и е подаден сигнал на Областната дирекция по безопасност на храните в Бургас, откъдето са разпоредили инспекция.      Тази сутрин екип на ОДБХ Бургас посети обекта на бул.\"Одрин\" 90, за да се увери дали собственикът погазва грубо закона, както се твърди в сигнала. Проверката продължи над час, но се оказа, че всичко е изрядно.  В обекта има течаща вода – топла и студена, има бойлер, прокарани от ВиК нови тръби с водомер. Налице е и разрешително от Общината за наем на петното –  всички необходими за функционирането на обекта изисквания.  Заведението е на това място от повече от 5 години, досега е работило без проблеми, до съвсем скоро, след това започва истински кошмар. Основната причина е друго заведение, отворило врати на 20 метра по-надолу по улицата.  „От един месец насам, откакто „колегата“ получи разрешително за бизнес започнаха проблемите ни. Проблемът явно идва от това, че неговият е по-далеч от моя по протежението на „Одрин“, а шофьорите се спират при първия видян ресторант, ако са гладни. Той си е поставил за цел да ни съсипе. Спряха ни водата умишлено – ние затворихме доброволно и търпим загуби. Тогава дойде и първата проверка, изпратена по сигнал от същия с цел да ни злепостави. Е да, но ние си бяхме затворени още от сутринта, защото няма как да работим без вода“, разказа собственикът на заведението за бързо хранене, което търпи атаки от „нелоялната конкуренция“ от близо месец.  Той уточни още, че е получавал и лични заплахи от управителя  на съседния му обект и поясни, че в МВР и прокуратурата вече са подадени жалби.  Проверка установи, че действително такава жалба е подадена във Второ РУП-Бургас.  „Служителите ми ги беше страх да идват на работа. Въпросният господин заплашваше, че ще ме съсипе, намесваше семейството ми в цялата ситуация. Въобще – живеем в идилия от 3-4 седмици...“, жалва се още Иванов.  Наложило се обектът да бъде затворен за 2 седмици, тъй като водата, която взимали от съседното място, била спряна. Собственикът Янко Иванов твърди, че тръбите са били прерязани и умишлено повредени. „Аварията“ налага от ВиК да изградят нова връзка към кебапчийницата. Такава в момента съществува, въпреки че се намира над земята. Тя е одобрена от дружеството и сега остава само да бъде закопана, за да се избегнат други „своеволия“.     ", "date": "2018.08.10", "title": "Брутална война между две кебапчийници в Бургас, вижте до какво стигнаха (СНИМКИ/ВИДЕО)"}
{"url": "https://www.blitz.bg/obshtestvo/aktort-diyan-machev-na-63-g-mechtaya-si-za-dve-roli-na-shveyk-i-na-kral-lir_news619454.html", "text": "Актьорът Диян (Дидо) Мачев е роден на 4 юли 1955 г. в София. Завършва театралната академия “Кр. Сарафов” в класа на проф. Атанас Михайлов. Точно 18 години от актьорската му кариера преминават в Хасковския театър “Иван Димов”, след което играе в Сатиричния театър. Името му доби популярност, когато стана водещ в телевизионните предавания “Семейни войни” и “Големият въпрос”, а също и след участията в сериалите “Стъклен дом” и “Морска сол”. Дидо Мачев е изпълнил над 70 театрални роли и се е снимал в над 15 филма, сред които “Иван и Александра”, “След края на света”, “Пътуване към Ерусалим”. Актьорът, известен като българския Дани де Вито, беше много успешен и в здравното риалити “Влез във форма с нас” по БНТ. Дидо Мачев е женен, има дъщеря и две внучета. - Хей, човече, как си, ходиш по ул. “Раковски” и се усмихваш? А намекваш ли нещо?   - Аз, както е всеизвестно, хапчета не пия, така че... Просто си спомних, че бях първият водещ на празника на троянската сливовица. Организаторите сложиха казаните с ракия точно в центъра на Троян. И всеки, който иска, идваше с чашка и си наточваше от вълшебното питие. Тогава казах на домакините - дайте да посадим една слива - символ на честванията. Дръвчето и до днес си е живо и здраво, расте, е, казват, че не раждало много, но пък всички, които се женят, отиват да се снимат под сливата, моето дръвченце, което се е превърнало вече в уникален символ на града. Изведнъж ми изникна този спомен. - В какъв период си сега, че го удряш на спомени?  - Много съм си добре. В период малко на хаос, както обичам, защото благодарение на Господ играя в четири представления, като се почне от моноспектакъла ми - “Речта на селския крал”, така го кръсти Елин Рахнев. Сигурно знаеш, че започнахме една програма, такава - просто да отидем в най-малките села и паланки с това представление. Ходихме вече в село Руня, не си го чувала, нали? То е с 35 жители, намира се в Дряновския балкан. Събраха се обаче много хора и от други места. И какво се оказва, че в тези, малките наши родни селца много от живеещите там не са виждали жив професионален актьор. Нямаш представа какво е - с ококорени очи те гледат, как така жив актьор им е кацнал там и играе за тях... Страхотно е. Щастлив съм, че мога да го правя това нещо, не заради самолюбието си, а да им дам нещо, което не им се е случвало. Аз знам какво е празното място, какъв е животът на село сега. Другото, което продължава да е интересно, е представлението “Маршрутката”, което го въртим от 2007 година, няма празно. Където сме отишли, успехът е наличен. Ето, последно играхме в Царево, върви жестоко този спектакъл. Имахме представление в Добрич и там пък Веско Маринов имаше концерт, при нас пълно и при него пълно. И 15 минути поклони. Знаеш, това е злободневна сатира и забавлението е неописуемо. Общо. Леле! Чисто, истинско! Много хубаво! А пък с “Да убием хлапето” се изявявам в “Сълза и смях”, и тук е добре. И пиесата “Невъзможна любов” предстои, ама ще бъде в Габровския театър. И там ще ме има. - Защо не се прикрепиш към някой театър?  - Иска ми се, да.  - Ваканцията как си я организирал?  - Преди всичко ще мине в подготовка на нещо, което няма да кажа, защото съм суеверен. Такъв съм си, зодия Рак. - Имаш участие в прекрасни филми, очертава ли се нова роля в киното?  - С режисьора Иван Ничев, когото визираш, имам 4 филма. Уникални са и филмите на Рангел Вълчанов, в които се появява и моя милост. Във филма “Фатална нежност” той написа ролята специално за мен. Не знам дали зрителите си го спомнят. Имам много участия в чужди ленти, над 14 са в италианските само. Ама да не ги изреждам. Но рекламата на “Кока-кола” няма да я пропусна. Добре ми дойде. Имам и много други. - Ти си комедиен актьор, а казват, че си много притеснителен. Вярно ли е и пречи ли ти това?  - Притеснителен съм от малък. Даже се срамувам от това. Нали всички казват, че съм копие на Дани де Вито. Но като изляза на сцената, се забравям. Хвърлям се изцяло. И това ме спасява. Ама почнат ли пък след спектакъла да ме поздравяват, пак се сковавам. Чувствам се неудобно. - А си роден в софийския квартал, който навремето се казваше “Коньовица” и имаше доста лоша слава, нали?  - Ха-ха! Кварталът на бандитите, ама аз не съм от тях, како Сийке! Никога не съм се бил с децата, пък и не съм ял бой, макар че около мене бяха разбойник до разбойник. Имах навремето едно гадже волейболистка, с 20 сантиметра по-висока от мен и биеше всички, които ми посягаха, нали съм дребен, само 155 см. С нея се запознах през 1979 г., що народ е набила, щом ми кажеха “дребен”, и им се случваше случка.  - Знам, че обичаш високите жени, а твоята съпруга Надежда колко е висока?  - Доста по-стройна е от мен и забрави да ходи на токчета. Чувства се добре. Тя е била администратор цял живот. Става. Виж, дъщеря ми, моята гордост, завърши в Мюнхен социология, психология и педагогика, един вид 3 в 1. Ама тук имаше проблеми с признаването на дипломата. А сега се занимава с проекти в Европейския съюз. Владее 5 езика. Доволна е. И забележи - живее в Хасково, там се роди и там си остана.  - Подсещаш ме, че и ти работеше в Хасковския театър “Иван Димов”?  - Да, да. Цели 18 години. Много играх в този театър. Изиграх на 33 години Клавдий в пиесата “Хамлет”. Жестоко! Режисьорът Иван Добчев дойде там и ме извади от детските спектакли, в които бях “затънал”, нали съм ситен, много ситен. Какво да се прави. Първата роля, която ми даде, беше на Мунчо Лудия, с една-единствена реплика, но ме запомниха. Искам да припомня, че този театър е изграден със средства на гражданите на Хасково още през 1922 г. Прекрасен е. Австрийци са го строили, реставриран е и през него са минали най-големите артисти на България. Нека се знае.  - Свързан си с Хасково, посещаваш често този наш град. Следиш ли изявите на най-добрия ни тенисист Григор Димитров?  - Не познавам лично Гришо, за мене той е гордост за България, прекланям се пред него и родителите му, които са продали каквото може, само и само синът им да играе на световно ниво. Това да се чува, добър пример. - Какво мислиш за сегашното издание на “Семейни войни” като бивш негов водещ?  - Срещна ме един непознат мъж и ми каза: Ей, твоят син много добре води “Семейни войни“... Само че настоящият водещ Цецо, който не ми е син, естествено, е висок 154 см и аз го превъзхождам - с цял един сантиметър, аз съм 155 см! Много е важно! Това е то! Предаването е позитивно и това е линията, която според мен трябва да се поддържа - без чалга. Аз се запознавах предварително със семействата, с които работех, важното за мен беше те да са спокойни и да знаят, че аз поемам инициативата и отговорността. Аз бях удовлетворен навремето, хората го гледаха и твърдяха, че се справям. Предполагам, че и сега е така. - А за другите ти участия в реклами?  - Много са. То е “Ариана”, “Каменица”, не ги помня, а ме съветват приятели да си записвам, ама нямам този навик. Питат ме редовно и за парите, които съм спечелил, и аз съм откровен. Оцелявам. Хубавото е, че ще имам и нови участия в реклами. Минах два кастинга, май бяха успешни, но не издавам.  - В кухнята обаче чувам, че няма тайни за тебе. Любими рецепти?  - О-хо! Много рецепти мога да ти предложа. Готвя у дома не всеки ден, но често все пак. Измислям си. Аз съм си кулинар по принцип, идва от баба ми Цана, беше велика готвачка и е готвила едва ли не на половин Европа. Имам една страхотна рецепта, която май никой не я изпълнява. За телешки пържоли в херметическа тенджера. Ядеш и плачеш. Аз обаче си умирам за сарми и бяло вино. Простичък вкус. А най мразя грис-халвата. - Хайде към края да те върна към сцената. Говорих с Георги Мамалев и той ми сподели, че най му се иска да изиграе Големанов, а ти за коя роля си мечтаеш от години?  - За Швейк. Всъщност те са две - Швейк, което едва ли ще се случи, и крал Лир. Възрастта ми напредва и не знам дали ще имам това огромно щастие, но пък какво ми пречи да си бленувам ей така, на чаша бяло винце, нали? Мисля си, че мога да изиграя болката на крал Лир в цялата й дълбочина. В позиция съм.  - Имаш внуци - момче на 14 и момиче на 10 г. Как са те?  - Ще бъда винаги до тях, даже и да ритна камбаната, макар че майка ми бе дълголетница, почина на 95 г. Така им казвам. Ще им бъда опора - всякаква. Аз сега съм на 63, но мозъкът ми е на 20. Важното е дух да имаш. Казвам си, че ако ти блокираш на тема възраст, си загубен, бе. Какво значи смърт и какво се усеща? Нищо, видиш ли? От какво се страхуваме тогава. Аз не се страхувам и искам да играя, да играя, все едно къде и как! И да си гледам кактусите. Моят апартамент в Павлово май позволява само това. Красиви са. Вълнуват ме, но не живеят дълго, какво им става? Елена КОЦЕВА  /вестник \"Над 55\"/", "date": "2018.08.10", "title": "Актьорът Диян Мачев на 63 г.: Мечтая си за две роли - на Швейк и на крал Лир"}
{"url": "https://www.blitz.bg/zdrave/19-stranni-rentgenovi-snimki-za-tezi-koito-mislyat-che-sa-videli-vsichko_news619126.html", "text": "Рентгеновите снимки са едно от великите изобретения на човечеството и в някои случаи са наистина много важни и животоспасяващи.   Особено, когато децата поглъщат предмети, които не са храна. Да не говорим за кучета, които дъвчат и понякога поглъщат всичко. Радиолозите са толкова свикнали да виждат странни неща на рентгеновите изображения, че сме сигурни, че някои от тях дори не ги изненадват. ", "date": "2018.08.10", "title": "19 странни рентгенови СНИМКИ за тези, които мислят, че са видели всичко"}
{"url": "https://www.blitz.bg/obshtestvo/prvite-tsirkadzhiyki-vzmutili-zritelite-s-goli-klki_news619457.html", "text": "Някога в София, обикновено по Великден, на голямото, голо и неравно поле, почти веднага след новата Централна гара, изниквали множество шатри и бараки. Циркът! Освен обичайните циркови номера се предлагали и други любопитни спектакли и гледки като: паноптикум, феномени, “говорящата глава или глава без тяло”, менажерия, жената, която гледа на карти или на боб, цирк на бълхи, овцата с пет крака, морското чудовище и прочее атракции. Не минавало без кебапчета, пуканки, захарен памук, стрелбища, бозаджии, певачки и дим от огньовете, на които се пекат разни лакомства... Казано най-общо за всичко това,   циркът траел обикновено десетина дни, а след  това на това място   пасели стада овце   Първата професионална акробатическа трупа, която пристига в София, е японска, годината е 1886-а. Не се задържа задълго, явно интересът не е голям. Българинът все още гледа на зрелищата като на нещо излишно (харчат се пари!), опасно за бъдещето на подрастващите (току-виж са хукнали да стават и те циркаджии!) и не на последно място, след появата и на жени на арената - срамно, развращаващо, неприлично.   Две години по-късно идва трупата на Анжело Пизи,  която включва “разни трикове с дресиран кон и други животни”.  Дълги години тази трупа играе в т.нар. цирк-театър “Анжело  Пизи” - дървена барака на ъгъла на “Мария Луиза” и “Цар Симеон”. Там в един и същи спектакъл се редуват и сценки, и кратки пиеси, и музикални изпълнения, и циркови номера.   Хумористичен коментар на този театър ни е оставил в своите спомени Георги Каназирски-Верин:  “Най-често... в дъсчения театър Анжело Пизи играеха двама Ибиш Ага (комедиен персонаж, подобен на Хитър Петър - б.а.) - арменецът Белиян и гъркът Атанас Вая. По едно време в трупата на Вая се подвизаваше красивата българка Ирина, която пееше български и турски песни с много приятен глас. Тя привличаше голям брой офицери, особено от кавалерията. Освен турските фарсове с вечния герой Ибиш, който се прави на абдал, а надлъгва всичките, и единствената турска оперетка “Леблебеджи Хорхор Ага”, Ибишовци играеха от време на време Шекспировата “Отело” на турски език. От трагедия това Шекспирово произведение се превръщаше в най-смешния фарс, особено когато турският Отело се провикваше: “Дездемона, хей гьонлюм Дездемона, Бана хер шей сьойле иопса сени богаръм бойле, бойле, динини скитим!”. А тя му отговаря: “Вай, Отело керата! Не пис бу миллет кабахат бенде йоктур, хей йолдаш”. А когато Отело се самоубива и крещи “Иоли йорум ей джиджи кузум!”,  публиката   умираше от смях   На тия ибишовски представления присъстваха много чужденци, а един от редовните посетители беше нашият народен поет Иван Вазов”.  Тогава българите навярно за първи път виждат и “циркаджийка”, това е дъщерята на Пизи, която танцува върху опъната тел.   В същия цирк вземат за помагач едно 14-годишно момче, Петър Панайотов. Готов е да върши всичко, само и само да бъде в цирка. А когато е свободен, се опитва да изпълни някои от номерата на артистите. Млад, силен, упорит - нищо чудно, че собственикът на цирка го насърчава и дори започва да го посвещава в тайните на занаята. Дъщерята на Пизи също харесва българчето.   Отначало Петър Панайотов е включен в комична сценка. Скоро започва да изпълнява и акробатична фигура заедно с връстника си Коста Шалганов. Публиката ги посреща със спонтанна радост и ръкопляскания. А Пизи дори му дава по 50 стотинки за всеки номер, долу-горе колкото самун хляб, плюс една супа...  Когато италианецът решава да напусне България поради материални затруднения (за последно дава спектакли през 1892-ра по време на Първото българско земеделско-промишлено изложение), той предлага съдружие на младия Панайотов. Май че го е харесал за зет, но способният юноша отказва и никога по-късно не съжалява.  През пролетта на 1897 г. Великденският панаир срещу Централната гара в София идва с нещо ново: откриването на първия български цирк. Името му е дълго: “Първа българска гимнастическа, акробатическа и комична трупа “Българско знаме”. Между двете мачти на цирка наистина се развява българският трибагреник. В определения час откъм града се стичат тълпи. По това време прочутият Лазар Добрич, който години след това ще има своя трупа и свой цирк, е 16-годишен. Той разказва, че очакването е за “нещо необикновено”. Ето че най-после гръмва маршова музика. Иззад червената завеса излизат един по един артистите. Облечени са в блестящи и разноцветни “премени” и се нареждат на високата външна естрада. Мъжете са в тънки гимнастически трика.  Но има и жени, полуразголени!   Пресата на другия ден се надпреварва да описва външността и екипите им: “Облеклото на жените артистки беше още по-интересно. Блузи от копринен плат, с широко (но не дълбоко) деколте почти до края на раменете, без ръкави, със съвършено голи ръце, с къси копринени панталонки, пристегнати с ластик над коленете, а надолу само едни чорапи покриват голите им крака”. В това описание, между редовете, се усеща възмутеният обществен морализатор, който не може да понесе гледката на голи женски колена. Всъщност такава е и реакцията на публиката: “Някои жени от публиката стеснително извръщаха погледи...”. Не е превземане, такова е времето, и мъжете не са по-различни. Когато на сцената на някогашната “Славянска беседа” гостувала трупата “Глоб Тротер” с френска пиеса и се налагало артистът и артистката да легнат в едно легло, от залата се чул възмутен глас: Срам! Позор! Вие кощунствате!  Вие позорите храма на нашето изкуство!   Оказало се, че това е актьорът Матей Икономов, който не можал да понесе тази “извратеност” на сцената. В залата бил градоначалникът Басмаджиев. И за негов хатър изхвърлили актьора - блюстител на морала, с помощта на стражари. Но да се върнем към откриването на първия български цирк.  Пред впечатляващата редица от стройни тела излиза млад гимнастик, който любезно съобщава на навалицата, че който иска да гледа представлението - да побърза да си купи билет от касите. Това е Петър Панайотов, някогашното слугуващо момче при Пизи. Той всъщност е собственик и директор на първия български цирк. Гръмва музика - маршът се изпълнява от духовия оркестър, съставен от неколцина лясковски цигани. Артистите, махайки за поздрав, слизат от естрадата. Публиката се юрва към касите. За кратко време всички места се разпродават. Оркестърът също се прибира вътре. След малко оттам долитат звуците на “Шуми Марица”. Трупата има огромен успех.   Петър Панайотов   основава и своя школа, първата у нас,   там израстват няколко поколения бъдещи циркови знаменитости.   Тепърва ще имаме световноизвестни трупи и циркови артисти, които ще обират овации и награди, тепърва ще се появят цирк “Левски”, цирк “Европа”, цирк “Роял-Добрич”, цирк “Балкански”, цирк “Родина”... Но в нашия езиков фонд трайно ще остане изразът “Този (тази) прави едни циркове...”, което значи - държи се глупаво, демонстративно, евтино, неприлично...  Петя АЛЕКСАНДРОВА  /вестник \"Над 55\"/", "date": "2018.08.10", "title": "Първите циркаджийки възмутили зрителите с голи кълки"}
{"url": "https://www.blitz.bg/obshtestvo/vremeto-na-zlatotrsachite-s-drvenite-gavanki-ne-e-otminalo_news619459.html", "text": "Преди година над 300 златотърсачи се събраха на национален събор край поречието на река Арда, за да участват в състезанието за търсене на късчета благороден метал. Всеки от участниците носи в ръцете си т. нар. капани на драгите, благодарение на които сред пясъка и камъните могат да се открият от самородните късчета на ценния метал. И при най-големия късмет обаче при тези условия могат да се добият не повече от 15 грама злато. А за онова, което се говори за тоновете злато, които се криели някъде тук, разказва един от местните хора - Генчо Вълчев. Преди повече от 50 години тук, из селата край Арда, обикалят няколко американци и вдъхновено разправят на местните хора за тези тонове със злато, като заявили, че само те можели да предложат необходимата техника за откриването на тези златни жили. Преди това обаче хитрите американци разпръснали златни късчета из пясъка и местните хора се връзват на въдицата за несметните количества жълт метал. Заявяват техника за около 50 милиона, като на американците дават парите предварително. И до днес чакат доставката за модерното американско оборудване, което да ги направи богати чрез добива на самородно злато. А иначе  легендите за тонове злато се преплитат с обикновените човешки истории на днешните златотърсачи,   които продължават да пресяват пясъка и камъните по поречието на Арда. Вече няколко години из Южна България се носи слухът, че най-върлият златотърсач - Страхил Шуманов, за кратко време събрал една торбичка златен пясък по течението на река Арда. Говори се още, че някои от иманярите наемат жилища в Маджарово или направо ги купуват на смешни цени, за да са по-близо до т. нар. златни находища. Преди двайсетина години малкото градче Маджарово изведнъж опустя, защото закриха рудника и хората просто нямаше къде да си вадят хляба. Тук е едно от малкото места, където се въдят прословутите царски орли, но това не носи никакви облаги за местните жители. За съжаление, от Маджарово изчезнаха не само хората, но и прословутите царски орли, които бяха причина в България да дойдат един куп пари от Белгийското кралско дружество за защитата на редките птици. Но един Господ знае къде отидоха тези пари и защо останаха толкова малко двойките царски орли.  За разлика от птиците обаче днес хората започнаха да се връщат в този край. Някои от тях заради приказката, че златотърсачи пълнят шепите си със златен пясък по долината на Арда. Тук, с тайната надежда да намерят по-големи късове от благородния метал, идват и много чужденци.  Преди месец тръгна слухът, че  германец попаднал на самородна златна жила и веднага след това изчезнал   Никой не знае къде е отишъл и колко злато е отнесъл със себе си. Само се знае, че германецът доста време се въртял около местния златотърсач бай Страхил Шуманов, докато научи занаята. Нашенецът взел, че му показал къде се намира река Кутжилишка, най-златоносната река в България. Преди години бай Страхил е вадил от пясъка на тази река по 40-50 грама злато за кратко време. Попадал е и на по-едри късчета. Днес обаче всичко наоколо е опоскано от пишман златари. Носят се слухове, че двама чужденци отмъкнали цели торби със златни късчета, събирани по поречието на златоносните реки в местностите “Глухите камъни” и “Окопа”. И докато български и чужди златотърсачи с пот на челото събират песъчинка по песъчинка от благородния метал, друг вид “златотърсачи” вече трета година ровичкат по нощите в древния гранитен комплекс “Мечи чал” край Тополовград. Въоръжени със стотици килограми взрив, уреди за нощно виждане и необходимата техника, те вече са успели да изтърбушат хиляди тонове скална маса. Легендите, които се носят за несметните златни съкровища, заровени някъде в Сакар планина, карат иманярите да копаят всяко по-изпъкнало място. Още повече че на прословутия димитровградски битак може да се купи и иманярска карта за заритите съкровища в Сакар планина, уж рисувана още при царуването на цар Иван Александър.   Тук са върлували и четите на Индже войвода и Кара Колю, а кой не знае легендите за тях. Те нападали цели кервани със злато и закопавали плячката нейде из Сакар на труднодостъпни места. Благодарение и на фалшивите карти, които имитират истинска кожа отпреди векове и се продават само срещу 5 хиляди лева на димитровградския пазар, тракийското светилище “Палео Кастро” е обърнато цялото камъче по камъче.  /вестник \"Над 55\"/ ", "date": "2018.08.10", "title": "Времето на златотърсачите с дървените гаванки не е отминало"}
{"url": "https://www.blitz.bg/obshtestvo/prvo-v-blits-chengeto-ot-sdvr-prekarvalo-bezhantsi-u-nas-obzhalva-prisdata-si-v-sda-snimki_news619460.html", "text": "Полицаят от СДВР Владимир Стоянов, който бе хванат да прекарва бежанци от Афганистан, обжалва ареста си в съда в Карлово. Това предаде репортер на БЛИЦ. Прокуратурата обаче иска ченгето да остане зад решетките.        Както БЛИЦ съобщи, полицаят от СДВР Владимир Стоянов и шестима афганистанци са били арестувани след бясно преследване. На 5 август вечерта група мъже и 29-годишен мъж от района на Бургас-полицаят Владимир Стоянов, започват превозването на бежанците към София. Част от лицата са стигнали столицата в ранните часове на 6-и август. Един от шофьорите се връща за останалата част от групата бежанци. Натоварва 6-а афганистанци и потегля към столицата. Цялата група чужденци преди това е влязла от Турция през Бургас, а крайната й цел е страна в Западна Европа.  Кристина ИВАНОВА, БЛИЦ    ", "date": "2018.08.10", "title": "Първо в БЛИЦ: Ченгето от СДВР, прекарвало бежанци у нас, обжалва присъдата си в съда (СНИМКИ)"}
{"url": "https://www.blitz.bg/obshtestvo/regioni/zhena-ot-lom-si-porcha-tsatsa-v-bistro-ribkata-a-tova-koeto-y-servirakha-e-poveche-ot-gnusno-snimki_news619387.html", "text": "Жена от Лом се зарича, че спира цацата, след като попадна на отвратителна находка в порцията си в кръчма в крайдунавското градче. В чинията изпод рибките се показал… паниран кичур коса.  Гнусната случка се е разиграла вчера в бистро „Рибката“ в Крайдунавския парк в градчето. Местна жителка решила да си поръча порция хрупкава цаца и студена бира в горещия летен ден. Към храната обаче дошъл и ужасяващ бонус.   Изпод рибките се показал дебел кичур черна коса. „Деликатесът“ бил замаскиран с панировка и е цяло чудо, че жената го видяла, преди той да се озове в устата й.  Отвратената клиентка незабавно споделила снимки на гнусотията в социалните мрежи, за да предупреди съгражданите си за качеството на храната във вървежното заведение. Постът й предизвика множество гневни коментари от ломчаните. Оказва се, че много от хората в крайдунавския град избягват да сядат в бистрото, тъй като са им сервирали подобни гадории. Въпреки това ниските цени и прохладният ветрец откъм реката продължават да примамват по-непретенциозни клиенти.  Затова ломчани призовават отговорните институции да извършат проверка на хигиенните условия в заведението, защото е възможно да се стигне до неприятни за здравето последици.  Източник: BulNews.bg    ", "date": "2018.08.10", "title": "Жена от Лом си поръча цаца в бистро „Рибката“, а това, което й сервираха е повече от гнусно (СНИМКИ)"}
{"url": "https://www.blitz.bg/zdrave/konsultatsiya-koy-tryabva-da-izdade-bolnichen-za-gledane-na-rodnina-vkshchi_news619277.html", "text": "Наскоро баща ми беше опериран за отстраняване на тумор на дебелото черво. Живее сам и ще има нужда от помощ и грижи след изписването му от болницата. Кой личен лекар трябва да ми издаде болничен лист за гледане на болен човек вкъщи - моят или на баща ми?  Гергана Крумова, гр. Пловдив  Въпросите, свързани с условията и реда за издаване на болнични листове, не са от компетенциите на Националната здравноосигурителна каса.", "date": "2018.08.10", "title": "Консултация: Кой трябва да издаде болничен за гледане на роднина вкъщи?"}
{"url": "https://www.blitz.bg/zdrave/d-r-aneliya-boteva-obyasni-kakvo-mozhe-da-ni-prichinyat-zhegite_news619278.html", "text": "Д-р Анелия Ботева е специалист оториноларинголог в УНГ отделението на известна частна болница в Стара Загора. Завършва медицина в Тракийския университет в града на липите през 1996 г. През 2007 г. придобива специалност по оториноларингология. ", "date": "2018.08.10", "title": "Д-р Анелия Ботева обясни какво може да ни причинят жегите"}
{"url": "https://www.blitz.bg/zdrave/senzatsionno-v-blizko-bdeshche-e-vzmozhno-doktorite-da-sprat-da-vi-predpisvat-khapcheta-za-visoko-krvno-nalyagane_news619445.html", "text": "Наближава денят, когато хипертониците ще могат да помахат за сбогом на камарата хапчета за високо кръвно. И всичко това благодарение на революционно откритие в Амазонската джунгла, което ще промени всичко, което знаем за лечението на хипертонията, пише obekti.bg.   Край на ежемесечните изследвания при доктора и шепата хапчета. Склонни ли сте да замените всичко това с вкусна натурална диета, която би могла да се справи с проблема с високото кръвно за 17 дни? Господин Дейвид Райли в опита си да се спаси от 12-годишно робство на хапчетата за високо кръвно и повтарящи се микроинсулти попада на  потулено изследване  за изолираното, недокоснато от цивилизацията, бразилско племе (познато като индианците яномами). В племето има точно 0 случая на хипертония. Въпреки трудностите той успява да намери един от докторите, участвал в изследването, но недаващ никаква гласност на случая, за да не навреди на семейството си. Затова и името му не е споменато никъде. С помощта на този доктор Дейвид успява да стигне до оригиналните резултати, включително рецепти и храни, които са поддържали кръвното налягане на хората в племето в норма и които консумират от десетилетия. Пълната документация по проучванията обаче не може да се открие никъде. Когато прилага методите върху себе си, Дейвид установява, че до 17-ия ден кръвното му налягане спада драстично от плашещите 220/140 до 113/70 и оттогава е нормализирано. Оказва се, че рецептата на едно племе за 17 дни е много по-надеждна в борбата с хипертонията, отколкото шепите лекарства, приемани в продължение на 12 години. Със сигурност в момента си задавате въпроса защо никога не сте чували за този метод. Отговорът е съвсем прост – Нейно Величество Фармацевтичната индустрия. Хипертонията носи милиони долари печалба, трудно би се позволило някакъв си природен метод да хвърли в кошчето милионите рецепти за хапчета за високо кръвно, които докторите изписват всеки месец на пациентите по цял свят. Всичко се крие в начина на хранене – не само в малко количество сол, но във високопротеинова диета, в редовната консумация на някои риби като сьомга, приемът на определени семена и ядки. В основата на всичко е Коензим Q10, който намалява систоличното кръвно налягане.   Въпреки че господин Райли вероятно поема голям риск, е създал собствен сайт, където можете да видите неговата презентация и да научите повече по тази тема (английски).  Вижте видеото ", "date": "2018.08.10", "title": "Сензационно! В близко бъдеще е възможно докторите да спрат да ви предписват хапчета за високо кръвно налягане"}
{"url": "https://www.blitz.bg/zdrave/nikoga-ne-kombinirate-tezi-khrani-s-alkokhol-ili-lekarstva_news619280.html", "text": "Живеем в свят, в който изкуственото преобладава. Онова, което консумираме обаче, дори когато спазваме здравословен хранителен режим, невинаги се оказва полезно за нас. Освен че ни бърка в джоба, често ни бърка и в здравето! Днес обръщаме специално внимание на някои опасни комбинации, за които със сигурност не сте се замисляли. Липсата на достатъчна информираност обаче често излиза солено! Затова прочетете внимателно следващите редове и се замислете за рисковите фактори за здравето си, които може да предотвратите, стига да сте достатъчно съобразителни.   Вероятно ще се учудите да разберете, че наглед безобидни плодове или зеленчуци могат да ви навлекат доста главоболия, в случай че ги комбинирате погрешно. Едва ли ще ви хрумне например, че грейпфрутът може да е опасен за организма?! Но само при определени условия.", "date": "2018.08.10", "title": "Никога не комбинирате тези храни с алкохол или лекарства"}
{"url": "https://www.blitz.bg/obshtestvo/zaplatite-na-vlastta-pak-trgnakha-nagore_news619543.html", "text": "Нов ръст бележат заплатите на властта. Причината е, че те се изчисляват на база възнагражденията в обществения сектор, които също са се увеличили, показва националната статистика.   Заплатите в обществения сектор за второто тримесечие нарастват с два процента и половина. Тоест - от 1115 лева средното възнаграждение за този сегмент се е увеличило на 1143 лева. Така депутатите вече ще се разписват срещу 84 лева повече или 3429 лв., изчислява БТВ. Министрите ще взимат със 109 лева отгоре или 4457 лв. Най-голямото увеличение е за премиера и президента. Първият вече ще получава 5300 лв., а вторият – 6858 лв. Според управляващите, проблемът не е в размера на дохода, а в това, че хората остават с грешни впечатления за труда им.", "date": "2018.08.10", "title": "Заплатите на властта пак тръгнаха нагоре"}
{"url": "https://www.blitz.bg/svyat/shche-ti-prerezhem-grloto-kholandska-deputatka-se-samoubi-sled-kato-be-iznasilena-zverski-ot-osvirepeli-bezhantsi-video_news619535.html", "text": "Холандската депутатка от ултрадясната \"Партия на свободата\" Вили Диле се самоуби само ден, след като публикува видео, в което разказа за това как е била изнасилена.  53-годишната жена признава в предсмъртното си послание, че иска светът да узнае истината за това какво се е случило.   Вили Диле разказва, че на 15 март миналата година е била похитена от няколко мюсюлмани, които я изнасилили зверски. Това станало в деня на парламентарните избори и по думите на Диле, престъпниците направили това, за да може тя да си мълчи в хагския градски съвет.  Тя е убедена, че самото престъпление е организирано от Арнуд ван Дорн от \"Партията на единството\". По думите й Дорн я ненавиждал и бил ужасен човек.   \"Ще ти прережем гърлото и ще направим така, че кръвта ти да изтече\", цитира Вили Диле смразяващите заплахи на изнасилвамчите си, които я заплашвали да си мълчи за случилото се.   Депутатката е намерена ден след видеообръщението си мъртва в дома си. Дорн отрича обвинанията си и ги нарича клевета.  Превод БЛИЦ", "date": "2018.08.10", "title": "Ще ти прережем гърлото! Холандска депутатка се самоуби, след като бе изнасилена зверски от освирепели бежанци (ВИДЕО)"}
{"url": "https://www.blitz.bg/daydzhest/biznes-insaydr-s-cherna-prognoza-za-blgariya-do-2050-g-blgarite-shche_news619421.html", "text": "Американското издание „Бизнес инсайдър“ публикува материал, посветен на десет държави със сериозни демографски проблеми. Специално място в материала е отделено и на демографската криза у нас.   Според изданието България, най-бедната страна членка на Европейския съюз, е страната с най-бързо топящо се население и съвсем скоро българите ще бъдем колкото след края на опустошителната Втора световна война.  Очаква се през 2050 г. българите да са едва 5,4 милиона, като за това е виновен не само ниският коефициент на плодовитост от 1,46 деца на жена, но и високата емиграция.     Особено любопитно е, че десетте държави с най-бързо изчезващо население в света се намират в Европа, като повечето са членки на ЕС. В тази негативна класация, след България се нареждат Латвия, Украйна, Хърватия, Румъния, Молдова, Литва, Полша, Сърбия и Унгария.  Изненадващо обаче със сериозни демографски проблеми са и едни от най-населените държави в света. Проблеми с ниската раждаемост имат дори САЩ, Япония, Южна Корея, Испания, Италия, Обединеното кралство. Повечето от тези страни обаче успяват да компенсират спада на раждаемостта с прием на имигранти.  Китай, с население от над един милиард души, също е изправен пред тиктакаща „демографска бомба“. Експерти предричат, че през 2030 г. 25% от населението на страната ще бъде над 60 години.     Властите срещат сериозни трудности да увеличат раждаемостта, след като продължение на десетилетия на китайските семейства не се разрешаваше по повече от едно дете.   Източник: БГНЕС    ", "date": "2018.08.10", "title": "„Бизнес инсайдър“ с черна прогноза за България: До 2050 г. българите ще..."}
{"url": "https://www.blitz.bg/svyat/v-bukureshch-e-strashno-khilyadi-gnevni-rumntsi-izlyazokha-na-ulitsata-stigna-se-do-sblstsi-s-politsiyata-snimkivideo_news619544.html", "text": "Хиляди румънци, живеещи в чужбина, се събраха в Букурещ, за да протестират срещу лявото правителство, управляващо страната, като настояват за предсрочни избори, предаде БГНЕС.Протестиращите се сблъскаха с полицията, когато се опитаха да пробият полицейските заграждения през сградата на правителството.   Поне двама човека бяха арестувани. Членовете на румънската диаспора, които са пристигнали в столицата на Румъния от няколко европейски държави, за да присъстват на демонстрациите, са ядосани от начина, по който се управлява родната им страна.  Протестиращите носят знамена на Румъния и ЕС и скандират „Справедливост, а не корупция.”       ", "date": "2018.08.10", "title": "В Букурещ е страшно! Хиляди гневни румънци излязоха на улицата, стигна се до сблъсъци с полицията (СНИМКИ/ВИДЕО)"}
{"url": "https://www.blitz.bg/obshtestvo/regioni/dve-sestri-ot-selo-slokoshchitsa-nasledikha-kshcha-ot-pokoynata-si-mayka-i-se-sluchi-priroden-fenomen-koyto-shashna-vsichki-snimka_news619274.html", "text": "Череша цъфна посред лято в кюстендилското село Слокощица. Овощното дръвче се намира в двора на наследствената къща на сестрите Сийка Пешева и Снежана.  „Това е нещо необичайно и смятам, че е природен феномен, за който само учените могат да кажат. Лично аз нямам обяснение. Тримата – аз, сестра ми и моят съпруг, който по професия е ветеринарен лекар, направо бяхме изумени”, споделя Сийка Пешева, цитирана от struma.bg.  Тя обяснява, че е на 66 години и вече е пенсионерка, а по професия е детска учителка, и добавя: „Наистина да си учител е призвание. Кой каквото ще да казва”.   Дълги години Сийка възпитава деца в 12-а детска градина в Кюстендил.  Къщата, където се намира уникалното дърво, е наследство от майка й, вече покойница.   „Черешата заедно с още няколко дръвчета в двора е засадена преди 7 години. Искахме да имаме овошки пред дома, сортът е „Козерска”. През пролетта набрахме много, плодовете бяха изключително сладки. Даже сега се шегуваме, че наесен ще берем втора реколта”, споделя стопанката на къщата.  Основно за дърветата се грижи нейният съпруг. Той ги пръска, окроява и окопава.   „Интересува се много, чете специализирана литература и прилага наученото на практика. В градината дори имаме и годжи бери, даже и арония. Плодовете на годжи берито са много вкусни. Трябва да се ядат по 30-40 плодчета на ден, тъй като помагат на имунната система и дори срещу ракови заболявания”, споделя бившата детска учителка.  Двете сестри са превърнали двора на къщата в истинска ботаническа градина.   „Решихме да наблегнем по-малко на зеленчуците, но цветята са ни хоби и на двете. Като че ли го наследихме от нашата майка. Полагаме непрекъснати грижи. Като започнем работа в 16 часа следобед, та до 19 часа, и то това е всеки ден. Иначе няма как да отгледаш хубави цветя. Всичко трябва да се прави с любов, иначе не се получава”, добавя кюстендилката.  В двора дори отглеждат алпийска роза, а сестра й Снежка преди време засадила и индийски люляк, специално фирма от София й го доставила. Розите и далиите цъфтят в различни цветове. На входа на къщата пък се вижда огромен розов храст – гюл.   „От тази роза се прави розовото масло, ухае невероятно”, твърди Сийка Пешева.  Нейната сестра Снежка пък толкова се впечатлила от цъфналата череша, че направила снимки и разпратила фотосите на роднини извън страната, на други континенти. Там също се запитали дали е възможно черешата отново да даде плодове.  Тротоарът пред къщата на двете жени също е добре поддържан. Преди години, за да засадят цветята отпред, сестрите изкарали от мястото десетки строителни колички с пясък. Получило се, а калдъръмчетата отпред грабват окото. И всичко е естествено, тъй като Снежка не обичала цветята да се пръскат с химически вещества. Специално място в градината е отделено и на водните лилии. Те вече прецъфтяват, а точно до тях има малък храст лавандула. ", "date": "2018.08.10", "title": "Две сестри от село Слокощица наследиха къща от покойната си майка и се случи природен феномен, който шашна всички (СНИМКА)"}
{"url": "https://www.blitz.bg/lyubopitno/dosietata-kh-ima-li-izvnzemen-kod-v-choveshkite-geni-video_news619295.html", "text": "Хипотезата, че животът на Земята е създаден от космическото пространство не е нова. Дали сме сами във Вселената или има и други биологични същества? Отговорът може да се крие в нашата ДНК.  Някои учени смятат, че математически код стои в основата на човешката ДНК и това не може да се обясни единствено с еволюцията.  Нови изследвания са показали, че молекулата на ДНК съдържа необичайни кодирани текстове. Тя е подредена много прецизно и разкрива набор от аритметика и структурен символичен език.  Вариантът, в нашите гени да е кодиран и извънземен код, е, ако аминокиселините и белтъците в човешката ДНК проявяват гъвкавост при различните хора, като тази гъвкавост би била идеална предпоставка за различни модификации на кодовете, но от разстояние. Тези идеи не се приети в традиционната научна общност. Въпреки това много учени продължават да вярват в тази хипотеза и да търсят доказателства за нея.", "date": "2018.08.10", "title": "Досиетата Х: Има ли извънземен код в човешките гени? (ВИДЕО)"}
{"url": "https://www.blitz.bg/obshtestvo/pandizchiya-izpadna-v-depresiya-v-zatvora-i-iska-50-bona-obezshchetenie_news619423.html", "text": "Настъпването на август нажежи претенциите на лишените от свобода в Бобовдолския затвор. В Административен съд – Кюстендил постъпи втора искова молба за нанесени неимуществени вреди. Този път стойността е завидна и е общо за 50 000 лв. Това предаде   Парите поиска затворникът Кирил Димитров за това, че принудително е бил спрян от работа на 17 януари 2018 г. и към настоящия момент не му се разрешава да работи, като това го е довело до „адаптивна криза“ и депресия. Той настоя от съда да му се зачетат като работни всички пропуснати дни, в които не е бил на работа, както и да бъде компенсиран изцяло за пропуснатия период.  От Главна дирекция /ГД/ „Изпълнение на наказанията” – София в писмено становище настояват да се отхвърли исковата молба като неоснователна. От държавното обвинение също бяха категорични, че исковата молба е неоснователна, като се счита, че искът е недоказан и следва да се отхвърли. Затворникът Кирил Димитров изтърпява присъда „лишаване от свобода” за срок от 16 г. и 9 месеца. Според него е проявено виновно действие на затворническата администрация, което е довело до нанесени му неимуществени вреди в размер на 50 000 лева.  С разпоредбата на текст от Закона за изпълнение на наказанията и задържането под стража /ЗИНЗС/ се предвижда, че участието на лишените от свобода в трудова дейност има за цел тяхната ресоциализация, а работата, която трябва да изпълнява лишеният от свобода, се определя от администрацията съобразно съществуващите възможности, като се вземат предвид възрастта, полът, здравословното му състояние и работоспособност, изискванията на сигурността, професионалната квалификация и предпочитанията му. Изрично обаче се посочва, че с предимство се приемат заявленията за работа на лишени от свобода, които спазват реда и дисциплината и са с доказани трудови качества.  Кирил Димитров обаче е бил уволнен правомерно от компетентния за това орган, а именно от ръководителя на фонд „Затворно дело“ – ТП Бобов дол, след като е допуснал производството на 800 бройки брак от изработваните от него подаръчни торбички.  В случая затворникът не доказа в съдебното производство, че с оглед влошеното му здравословно състояние – респираторно заболяване, не е могъл да работи в периода 11-17.01.2018 г. В свидетелските си показания се казва, че същият не е имал определена норма или определен период за изработването на подаръчните торбички. Заготовките са били при него в килията му с оглед на това, че той изтърпява наказанието си на специален режим и тя се намира в зона с повишена сигурност и охрана, и ако не се е чувствал работоспособен, не е било необходимо да ги изработва, тъй като не е имало спешна производствена необходимост.  Относно поисканото от ищеца „зачитане на работните му дни след 17.01.2018 г. до приключване на делото“, както и искането му да се ползва от всички права като работещо лице, съдът указва, че такава законова възможност е налице единствено по отношение на лишени от свобода, които не работят, поради трудова злополука или професионално заболяване.  Така съдия Иван Демиревски отхвърли предявения от затворника иск срещу ГД „Изпълнение на наказанията” – София за заплащане на сумата от 50 000 лева, претърпени неимуществени вреди, вследствие на незаконосъобразни действия и бездействия на затворническата администрация на затвора в Бобов дол, за периода от 17.01.2018 г. до настоящия момент, ведно със законната лихва върху главницата, считано от датата на подаване на исковата молба до окончателното изплащане на сумата, като недоказан и неоснователен. Освен това затворникът ще трябва да плати и 100 лева като юрисконсултско възнаграждение на Главна дирекция „Изпълнение на наказанията“.  Решението може да се обжалва в 14-дневен срок пред Върховния административен съд на Република България. ", "date": "2018.08.10", "title": "Пандизчия изпадна в депресия в затвора и иска 50 бона обезщетение"}
{"url": "https://www.blitz.bg/obshtestvo/golyam-problem-spryakha-dostpa-do-trgovskiya-registr_news619428.html", "text": "Достъпът до информационната система на Търговския регистър и регистър на юридическите лица с нестопанска цел беше временно преустановен в петък.  Причината е технически проблем. Това съобщи Агенцията по вписванията.  Оттам увериха, че са ангажирани всички поддържащи фирми, както и IT експерти, за да работят по отстраняване на проблема.   Предупреждават обаче, че регистърът няма да е достъпен най-малко 8 часа (до около 18.00 ч.).    ", "date": "2018.08.10", "title": "Голям проблем – спряха достъпа до Търговския регистър"}
{"url": "https://www.blitz.bg/obshtestvo/zdraveopazvane/fondt-za-lechenie-na-detsa-s-nov-direktor_news619437.html", "text": "Д-р Георги Деянов е новият директор на Център \"Фонд за лечение на деца\". Това съобщиха от пресцентъра на Министерството на здравеопазването. След предварителни разговори, че желае да напусне поста по лични причини, министър Ананиев освободи по взаимно съгласие д-р Мариета Райкова от длъжността директор на Център \"Фонд за лечение на деца\" (ЦФЛД), считано от 20 август 2018 г.   За да не се допусне забавяне в работата на администрацията и за да се осигури приемственост в ръководството на Фонда, министърът назначи на длъжността директор на ЦФЛД д-р Георги Деянов, считано от 20 август 2018 г. До месец май 2017 г. д-р Деянов е работил като главен експерт в Център \"Фонд за лечение на деца\". Фондът продължава своята дейност и организация на работа, като следващото заседание на Обществения съвет е насрочено за 15 август 2018 г.", "date": "2018.08.10", "title": "Фондът за лечение на деца с нов директор"}
{"url": "https://www.blitz.bg/obshtestvo/maykite-na-detsa-s-uvrezhdaniya-otpravikha-nova-zaplakha_news619418.html", "text": "Започна последното обсъждане на законопроекта за хората с увреждания. Срещата се провежда в Министерство на труда и социалната политика. В разговорите участват ресорният министър Бисер Петков, омбудсманът Мая Манолова, протестиращи майки и национално-представителни организации, предаде Novini.bg.   Пред журналисти майките на деца с увреждания заплашиха, че ако подготвеният законопроект не се промени, те ще опънат палатка и пред сградата на МТСП. Те настояха и за оставките на Минчо Коралски и Адриана Стоименова. Недоволството си от законопроекта изрази отново и Мая Манолова. „Това не е реформа. Преписан е старият закон“, каза пак тя. „Не разбирам защо е тази съпротива срещу политиките за хората с увреждания“, заяви омбудсманът.", "date": "2018.08.10", "title": "Майките на деца с увреждания отправиха нова заплаха"}
{"url": "https://www.blitz.bg/obshtestvo/nikoy-ne-sledi-za-atv-ta-na-pyaska-a-prichinata-bila-mnogo-prosta_news619400.html", "text": "Никой не следи за АТВ-та по пясъчните ивици у нас. Това показала проверка на  . Причината е проста - мощните машини се карат най-често по неохраняемите плажове, защото концесионерите не ги допускат на техните ивици под наем.   Управителите на плажовете предпочитат да сложат колкото се може повече чадъри и шезлонги, коментираха те пред „Монитор“. За АТВ-тата отговарят областните управители и МВР. В параграф 22 попадат и инцидентите с ПТП-та на плажните ивици. Ако се случи автомобил или АТВ да навлезе върху пясъчната ивица и блъсне човек, то В подобни случаи униформените прилагат Закона за движение по пътищата. Трябва обаче някой да ги повика и да посочи нарушителя, защото на плажа пътища няма, респективно КАТ няма ангажимент да бди за спазване на пътните правила по тези места. Още по-заплетен е казусът с АТВ-та. При инциденти с подобни офроуд машини, полицията може да вземе мерки, но само ако те са надлежно регистрирани. Много от АТВ-тата обаче не подлежат на задължителна регистрация, защото техническите им характеристики и мощността не отговарят на приетите у нас норми и изисквания. признават контролните органи. Ако пък има случай на неправилно паркиране на автомобил, в забранена зона - директно върху пясъка, то КАТ няма правомощия да налага санкции по Закона за движение по пътищата. В такива случаи се прилага само общинската наредба за опазване на обществения ред, а съответната община е компетентният орган, който може да наложи санкции. Концесионерите, макар и да отговарят за стопанисваните ивици, нямат нито правомощия, нито задължения да осигуряват реда на плажните ивици. В случай на неправилно паркиране, катастрофа или друг инцидент те могат единствено да наберат спешния телефон и да подадат сигнал.", "date": "2018.08.10", "title": "Никой не следи за АТВ-та на пясъка, а причината била много проста"}
{"url": "https://www.blitz.bg/layfstayl/ptuvane/shestminutna-infarktna-situatsiya-na-magistrala-khemus-snimkivideo_news619366.html", "text": "Александър Бучков засне доста притеснително видео на магистрала \"Хемус\". От кадрите се виждат два камиона, който с висока скорост се изпреварват на аутобана.  \"Здравейте! Пращам ви клип на два тира, които се изпреварваха на АМ \"Хемус\" повече от 6 минути, с което направиха огромна тапа. След като изпреварващият тир не успя да направи маневрата за около 6 минути (а вторият не му направи място), се отказа и се прибра\", споделя Александър.     \"Това костваше много нерви на всички участници в движението, които образуваха колона отзад. Не смятам, че това поведение е разумно от страна и на двамата шофьори\", споделя още Бучков.   От кадрите на мъжа, изпратени до Нова телевизия, се вижда и скоростта с която той шофира зад тировете, а именни 90 км/ч. Как точно се е разиграла ситуацията може да видите във видеото:", "date": "2018.08.10", "title": "Шестминутна инфарктна ситуация на магистрала \"Хемус\" (СНИМКИ/ВИДЕО)"}
{"url": "https://www.blitz.bg/obshtestvo/boris-se-obrna-za-pomoshch-km-vsichki-blgari-do-predi-mesets-byakh-rabotokholik-a-sega-ne-znam-dali-shche-posreshchna-izgreva-snimki_news619415.html", "text": "Здравейте, казвам се Борис Димитров на 63 години и съм тук да ви помоля за помощ...  За себе си мога да кажа, че съм работохолик! Или поне бях до преди месец, когато внезапни остри болки ме отведоха в лекарския кабинет. При рутинен преглед от гастроентеролог и направени изследвания, ми бе поставена диагнозата \"Рак на жлъчен мехур\". Всеки ден се боря за живота си.  Медикаментозното лечение не е оптимистично, предстои оперативно. Много тъжно е да не знаеш дали ще посрещнеш изгрева, поради липса на финансови средства за лечението си. Нужната сума за моето лечение е непосилна за моето семейство. Искам да живея и да съм полезен на всички около мен, както досега, да съм сред близките си хора и приятелите. Обръщам се към хората с огромни сърца - помогнете! Лечението ми е възможно, мечтаното ми завръщане към нормален живот също. От него ме дели тази непреодолима за мен и близките ми сума. Разчитам на вас и силно вярвам в доброто! Благодаря на всеки, който ще ми подаде ръка и няма да остане безучастен! До момента са събрани само 55 евро, а са необходими €49 230  Източник: ", "date": "2018.08.10", "title": "Борис се обърна за помощ към всички българи: До преди месец бях работохолик, а сега не знам дали ще посрещна изгрева (СНИМКИ)"}
{"url": "https://www.blitz.bg/obshtestvo/takova-chudo-ne-be-praveno-v-blgariya-khelikopter-shche-krzhi-nad-ptishchata-a-na-dzhigitite-losho-im-se-pishe_news619397.html", "text": "Гранична полиция се включва в следенето на трафика към морето. Машината ще облита магистрали, натоварени пътища и ще следи за агресивни шофьори на пътя, за такива, които се движат в пакет и за онези, които използват аварийната лента за придвижване, предаде БГНЕС.  Хеликоптерът е снабден с камера, която има възможност да приближи регистрационния номер на автомобила, нарушител на правилата на движение, и да предаде информация от въздух на патрулите по магистралите и натоварените пътища.   „Включването на летателната машина е част от специализираните акции, които МВР провежда, за да осигури превантивната дейност и да доведе до намаляване на пътните инциденти по пътищата в страната“, съобщи тази сутрин главен инспектор Росен Рапчев от Пътна полиция.   Той допълни, че служители от служба „Контрол на обществените средства“ (КОС) се включват в контрола по пътищата и ще проверяват шофьорите за оръжия и боеприпаси.   „Полицейските екипи ще са оборудвани с камера с много висока разделителна способност, която ще им предава сигнали за водачи, които се движат агресивно, на близка дистанция или използват лентата за принудително спиране на автомагистралите. След като бъдат спрени автомобилите, освен всички традиционни проверки и тестове за алкохол или наркотици ще се извършва проверка и от служителите на КОС за наличие на оръжия или боеприпаси и документите, които трябва да ги съпътстват. Смятам, че тези операции ще имат много сериозен превантивен ефект, за да могат гражданите да се движат нормално“, обясни гл. инспектор Рапчев.   По думите му полицейските екипи днес ще бъдат разположени на основните пътни направления в посока черноморието.   БЛИЦ припомня, че  . Днес пък стана ясно, че  .", "date": "2018.08.10", "title": "Такова чудо не бе правено в България! Хеликоптер ще кръжи над пътищата, а на джигитите лошо им се пише"}
{"url": "https://www.blitz.bg/obshtestvo/samo-v-blits-potresavashchi-snimki-pokazakha-kakvo-debne-plazhuvashchite-na-kmping-gradina_news619393.html", "text": "Само преди два дни стана ясно, че  . Гражданите тогава изтръпнаха от ужас за здравето си.  Вчера пък  .  Днес обаче читателка на БЛИЦ се свърза с медията ни, за да разкрие, че гнусните сцени се разиграват и във водите край друг морски курорт – този на къмпинг \"Градина\".  „Гнусно е. Опасно е. Възмущаващо е!“, с тези думи читателката ни споделя, че във водата край къмпинга има толкова много мазут, че веднъж полепне ли по тялото на човек е невъзможно да бъде отмито.  „Не се вижда какво има във водата, докато не влезеш. Явно има изтичане от някъде, но никой не ни предупреди“, споделя още тя.  По думите й колкото и да се опитват да измият мръсните петна те остават.  „Това е мазут! Опасно е! Не е нормално да се случва подобно гнусно нещо“, възмущава се читателката ни, която изпрати и снимки от последиците, които я застигнали след ден на плажа в къмпинг \"Градина\".     На  БЛИЦ очаква новини, снимки и видео от своите читатели в цяла България и по света    ", "date": "2018.08.10", "title": "Само в БЛИЦ! Потресаващи СНИМКИ показаха какво дебне плажуващите на къмпинг \"Градина\""}
{"url": "https://www.blitz.bg/obshtestvo/intervyu/mikhaela-marinova-pred-shou-za-aferata-si-s-futbolist-lyubovta-ot-prv-pogled-e-sladka_news617745.html", "text": "Михаела Маринова е родена на 7 май 1998 г. в град София. Започва да пее в детска вокална школа 4-годишна, а на 6-годишна възраст родителите ѝ я записват и на уроци по пиано и цигулка. Печели конкурси за млади таланти в България и чужбина. Завършва средното си образование с профил „Поп и джаз пеене“ в НМУ „Любомир Пипков“, а от 2017 г. следва „Музикално-сценична режисура“ в НМА „Проф. Панчо Владигеров“.През 2011 година е бек вокал на българската песен на Детски песенен конкурс „Евровизия”. Добива популярност по време на участието си в третия сезон на „X Factor”. Побеждава в 5-ия сезон на друг риалити формат на Нова телевизия – „Като две капки вода”. Последната й песен „Очи в очи” се прие изключително добре от нейните фенове, но породи спекулации, че е написана по повод раздялата с гаджето й – колегата й Иво. Отскоро пък стана ясно, че му е намерила заместител – в лицето на футболиста Александър Дюлгеров. Футболистът от ЦСКА потвърди новината, след като поздрави половинката си за новата ѝ песен. Той публикува песента в личния си профил във Facebook и не скри любовта си. \"Стил и изящество в едно – моята Михаела! Жесток проект, успех\", написа той, а към надписа добави и сърце. Наш репортер говори с Михаела за новостите при нея в личен и професионален план. Ето какво сподели тя за читателите на „ШОУ”.   - Михаела, в новата ти песен „Очи в очи” те виждаме в нова светлина – и откъм пеене, и откъм визия и поведение. Как се стигна до това парче?  - Проектът “Очи в очи” е един от любимите ми. Любим е с това, че поставя нов етап в живота ми. В момента съм в период, в който се усещам една идея по-зряла. Отново работих с Павел Николов от дуото Pavell & Venci Venc’. С него създадохме заедно и текста, и музиката, като смело бих заявила, че вече взимам доста сериозно участие в правенето на проектите си. Виждайки успех при всяка следваща песен, набирам сила и увереност за идеите си. Концепцията на “Очи в очи“ да звучи и изглежда така различно не е гонена цел, напротив - получи се много естествено, защото дойде и от самата мен. - Интересни случки по време на заснемането на видеото? Разбрах, че се е наложило да стоиш доста часове в леден басейн…?  - Снимките към песента бяха много дълги и изморителни. Факт е, че към края вече нямах търпение да си легна.   Една от най-трудните за мен сцени, откъм издръжливост, бе сцената в басейна. Наложи се да ме снимат доста време в него и от толкова много стоене в един момент водата наистина бе ледена. Но… хората са го казали - трай бабо за хубост (смее се). В крайна сметка - всичко се получи точно както си го представяхме!  - Изправяш ли се „очи в очи“ с проблемите? С какво те е страх да се сблъскаш от толкова близко?  - Не напразно съм избрала послание на текста като това. Никога няма да си позволя да изпея нещо, което не мисля наистина.   Готова съм да приема истината в очите, да застана “очи в очи” с най-големия си враг или най-голямата трудност, която животът ще ми поднесе. Така се става истински боец!  - Преди си споделяла, че си обект на завист от съучениците ти и познати. Предполагам след всеки следващ успех нещата се засилват?  - Вече съм студентка и нещата стоят по малко по-различен начин. Хората от университета не приемат с лошо моите успехи, напротив - често срещам поздравления! - Как се предпазваш от интригите, от зли очи, от уроки? Въобще вярваш ли в такива неща?  - Не вярвам в такива суеверия. Смятам, че колкото по-малко се вълнува човек от подобни неща, толкова по-голям е шансът да се абстрахира и да не се вълнува от подобни неща, и шансът „злите очи“ да го застигнат е минимален. - Да не би последната ти песен да е автобиографична, засягаща края на връзката ти с твоя колега Иво?  - Последната ми песен не е насочена към конкретен човек в живота ми. Темата е общочовешка, обхваща цялата палитра от емоции, които всеки човек в своя живот и ежедневие изпитва.  - Разкажи ни как се запозна с новия ти приятел? Вярваш ли в любовта от пръв поглед и случвало ли ти се е?  - С приятеля ми се запознахме случайно покрай близки познати. Мина време и нещата се случиха естествено.  Любовта от пръв поглед е сладка, важното е да се задържи до края. - Певица-футболист, не стои ли изтъркано вече? Имаше ли някакви предразсъдъци за спортистите, предвид славата им на женкари?  - Не робувам на подобен тип стереотипни образи.  Докосне ли някой душата ми, покаже ли същността си, добре дошъл е в живота ми. Нямам предразсъдъци, не мога да определя даден човек, преди дори да го познавам. - Още си малка, но не може, като всяко момиче, да не си представяш сватбения ден, първото дете….?  - В момента съм на такъв етап от живота си, в който съм по-съсредоточена върху кариерата си, тоест музика и само музика. Щастлива съм в личен план и всичко останало - с времето си. - Би ли жертвала кариерата си в името на любовта?  - Този въпрос е доста неприемлив за мен. Това са две неща, без които не мога.  Никога не бих ги съпоставила. Емоциите, които носят и кариерата, и любовта са сходни, но си ги искам и двете. (смее се) - А да станеш държанка на някого, който да те подсигури материално, но да искаш разрешение за всяка крачка?  - Не съм човек за подкуп. Отказвам да практикувам този начин на живот.   - Пробвали ли са се подобни господа при теб?  - Нямам такива хора в обкръжението си. И не обръщам внимание на подобни личности. - Държи ли те още еуфорията от участието ти в „Като две капки вода“ и гледа ли последния сезон? Имаше ли си фаворит? В какво ново риалити би се включила?  - Пазя толкова много спомени от това предаване. За мен беше голям залък и огромна отговорност. Ще го помня, разбира се! Положеният труд там си остава запечатан. Гледах този сезон, имах фаворит и той спечели! С удоволствие бих участвала в подобрен тип риалити, в което да се трудя, боря и доказвам!    Интервю на Красимир КРАСИМИРОВ, в. \"ШОУ\"       ", "date": "2018.08.10", "title": "Михаела Маринова пред \"ШОУ\" за аферата си с футболист: Любовта от пръв поглед е сладка"}
{"url": "https://www.blitz.bg/obshtestvo/sinoptitsite-napravikha-bezumno-goreshcha-prognoza-za-posledniya-raboten-den_news619313.html", "text": "През нощта времето бе предимно ясно, а днес ще е  слънчево. Ще духа слаб, в Дунавската равнина и източните райони до умерен вятър от изток-североизток.     Максималните температури ще са между 29 и 34 градуса, в София - около 29 градуса. Атмосферното налягане е малко по-високо от средното за август и ще се задържи без съществена промяна. В планините  ще преобладава слънчево време, с временни увеличения на облачността. Ще духа до умерен вятър от изток-североизток. Максималната температура на височина 1200 м ще е около 23 градуса, на 2000 м - около 15 градуса. По Черноморието  ще е слънчево с до умерен североизточен вятър. Максималните температури на въздуха ще са до 28-30, температурата на морската вода е 27-28 градуса. Вълнението на морето ще бъде 2-3 бала. През почивните дни и през първата половина от следващата седмица  ще бъде слънчево. Вятърът ще е слаб, в Дунавската равнина и източните райони до умерен, с източна компонента. В събота дневните температури ще са с градус-два по-ниски, а от неделя отново ще се повишават и максималните в средата на седмицата ще са между 32 и 37 градуса.    ", "date": "2018.08.10", "title": "Синоптиците направиха безумно гореща прогноза за последния работен ден"}
{"url": "https://www.blitz.bg/obshtestvo/regioni/bremenna-tiyneydzhrka-ot-plovdiv-pipna-sifilis_news619371.html", "text": "Бременно момиче на 14 години се разболя от сифилис. Тревожната новина съобщиха от Кожния диспансер в Пловдив, където детето е прието на лечение. То е от малцинствен произход. От здравното заведение увериха, че бременното момиче ще бъде излекувано напълно от болестта, като няма опасност за плода, който носи, пише \"Марица\".  Това е вторият подобен случай през тази година на толкова млад пациент в Кожния диспансер, след като преди месец там бе приет за лечение осмокласник, заболял от сифилис.   През 2018 г. се наблюдава известно увеличение на заразените от тази венерическа болест, които са над 30. В никакъв случай обаче не може да се говори за драстичен скок на този етап, уточниха от Кожния диспансер. ", "date": "2018.08.10", "title": "Бременна тийнейджърка от Пловдив пипна сифилис"}
