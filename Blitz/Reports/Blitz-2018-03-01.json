{"url": "https://www.blitz.bg/politika/temenuzhka-petkova-szdaloto-se-naprezhenie-okolo-sdelkata-s-chez-e-izkustveno-akumulirano_news582938.html", "text": "Никой от правителството не знаеше изхода по сделката за продажбата на ЧЕЗ. Това заяви министърът на енергетиката в оставка Теменужка Петкова на съвместното заседание на комисиите по енергетика и контрол над службите, предаде БГНЕС.Ние не продаваме нищо, продава чешката страна. Тя продава активи на територията на България, които са стратегически за България. Българското правителство не е могло да има никаква роля в тази сделка. Тази сделка ескалира много напрежение, което е преувеличено, според мен, заяви Петкова.   Напрежението, което ескалира придобива застрашителни размери и премиерът Борисов нямаше друг ход, освен да проведе разговори, за това да се обсъди българската държава да има контролно участие по отношение на активите на ЧЕЗ, каза министърът в оставка. Според Теменужка Петкова създалото се напрежението е било изкуствено акумулирано. „Почтен човек съм. През целия си живот съм работила за това да се спазват интересите на държавата и да се спазват законите. Мое задължение беше да кажа, че познавам тези хора, когато стана ясно кой е купувачът. Представям си какъв щеше да бъде потокът от упреци към мен и правителството за оказване на натиск, ако не я бях подала“, заяви още Теменужка Петкова. От своя страна Гинка Върбакова заяви, че не й е известно съпругът й да познава премиера Бойко Борисов и да се е срещал с него. Не съм искала и не искам да познавам политици. Затова не ме познавате и затова никой не е знаел за мен до този момент, заяви още Върбакова.", "date": "2018.03.01", "title": "Теменужка Петкова: Създалото се напрежение около сделката с ЧЕЗ е изкуствено акумулирано"}
{"url": "https://www.blitz.bg/analizi-i-komentari/delyan-dobrev-sobshchi-mnogo-vazhna-novina-za-sdelkata-s-chez_news582951.html", "text": "Акционерното участие за купуването на ЧЕЗ ще бъде между 20 и 30%, но това все още се уточнява. Кредитните средства между 70 и 80%. Това са съобщили от екипа на представителя на купувача Гинка Върбакова по време на заседанието на енергийната комисия в парламента, каза шефът на енергийната комисия, бивш енергиен министър и депутат от ГЕРБ Делян Добрев в предаването \"Лице в лице\" по bTV.Той уточни, че тези кредити не са на ЧЕЗ, на компанията, която управлява мрежата в България, а са кредити на компанията, която купува, на друго юридическо лице и то ще отговаря за изплащането на тези задължения.  \"Ако моделът за финансиране на цялата сделка е 30% собствени средства и 70% заемни средства, и двамата акционери, ако се включи държавата, ще бъдат в отношение  30% собствени средства и 70% привлечени. Тоест, ако са съдружници 50 на 50 и са двамата, акционерното участие ще е по равно, като собствен капитал и като компания със собствен капитал, разделена по равно, ще изтегли 70-те процента кредит. Но това 50 на 50 е пример, не е заявка, не знам как са минали преговорите\", допълни Делян Добрев. Първоначалната оценка на активите е била 240 млн., каза Делян Добрев. По думите му, в последствие заради множеството кандидати цената е достигнала над 300 млн. Коя обаче е била офертата, която е надула цената, не можем да кажем, каза той.  Част от институциите, които имат отношение по сделката вече работят, каза той.  \"КЕВР, КЗК и Комисията за защита на конкуренцията все още очакват заявление от страна на купувача, за да могат да разгледат неговите планове и да могат да вземат решенията. Първи може би ще е КЗК, тъй като първо там ще се внесат документи за концентрация. Ако КЗК каже ок, ще се внесат съответно в КЕВР.  Част от институциите тепърва ще започнат работа. ДАНС и ДАР са следили процеса в последната една година, знаят кои са участниците. Те имаха информация за конкретните оферти на участниците, дори не окончателните, а по време на самия процес на даване\". ДАНС са дали общо 4 справки в различните ведомства, но днес е готова конкретната справка, свързана със задачите, които е възложил премиерът, и все още не са му я представили, информира бившият енергиен министър. Върбакова е казала на заседанието, че са обсъждали вариант за включване и на държавата в сделката. На този етап това не е сигурно, защото първо трябва да бъде консултирано с продавача – с чешката страна, допълни Добрев. Комисията по финансов надзор също ще има отношение към сделката, защото при промяна на собствеността, ако тя се случи, без значение от кого ще бъде придобита компанията, купувачът ще трябва да отправи търгово предложение за две от компаниите на ЧЕЗ, тъй като те са публични компании и 33% от техните акции се търгуват на Българска фондова борса, съобщи Делян Добрев. „Основните акционери в тези 33% са пенсионните фондове в България. Купувачът ще е задължен да отправи оферта да купи и техните дялове, но това е Това е стъпка която ще бъде след като бъде финализирана покупката на 67-те процента”. Българската банка за развитие няма никакво отношение към сделката за ЧЕЗ, не е давала гаранции или кредит или друг документ, който да е ангажирал банката, категоричен беше Добрев. Има международен консорциум от банки, с които се комуникира сделката, затова не може да се каже колко ще е процентът на собствено участие на собственика, но ще е между 20 и 30%, уточни той. Имената на банките все още не се знаят. Преди няколко месеца е имало стандартно запитване от фирмата купувач към Българската банка за развитие дали при определени условия биха се интересували от отпускане на кредит и е отговорено с бланкетно писмо, че банката по принцип дава кредити и се интересува от всяка възможност да даде кредит, но в това писмо ясно е уточнено, че това не е никакъв правен ангажимент или финансов ангажимент от страна на банката за развитие, поясни шефът на енергийната комисия. От службите потвърдиха, че офертата е сериозна и по нея е работено в последната година и половина и в момента има много повече информация. До момента на обявяване на компанията, която е спечелила търга, нямахме никаква информация, каза Добрев. Във връзка с оставката на енергийния министър Теменужка Петкова, Делян Добрев каза, че не мисли, че предстои непосредствено гласуване на оставката, защото следващата седмица тя тепърва ще бъде разгледана на коалиционен съвет и, ако бъде приета, ще бъде внесена в НС заедно с евентуална номинация на нов министър. Този въпрос не е обсъждан и не е решен в рамките на коалиционния съвет, уточни той. На въпроса какво би посъветвал Теменужка Петкова, Добрев каза, че оставката е личен акт и не иска да се меси на никой в едно такова решение.  \"Знаете, че аз самия под напрежение си подадох оставката в тази кампания, която проведе Елена Йончева срещу мен. Знам колко е тежко в някои моменти и не искам да се бъркам на никой в решенията по този въпрос\". ", "date": "2018.03.01", "title": "Делян Добрев съобщи много важна новина за сделката с ЧЕЗ"}
{"url": "https://www.blitz.bg/obshtestvo/iskren-veselinov-nadzorniyat-svet-na-chez-mozhe-bi-klati-cheshkoto-pravitelstvo_news582950.html", "text": "По всичко изглежда, че ЧЕЗ са готови да продадат българския си бизнес на фирма, която не може да докаже, че има парите за енергото на цяла Западна България. Това коментира Искрен Веселинов от „Обединени патриоти” в студиото на „Лице в лице” по bTV. Той преповтори идеята на националистите да се улесни придобиването на енергийна инфраструктура от държавата.„Нещо се случва в Надзорния съвет на ЧЕЗ, което изобщо не е нормално – представя се (като банкова гаранция – б.р.) писмо от Българската банка за развитие, в което се казва изрично, че не е поемане на финансов ангажимент. (…) Може би си клатят собственото правителство, едни вътрешни процеси на безтегловност се отразяват на определени органи”, коментира той.  По думите му влизането на държавата в сделката за ЧЕЗ-България не е нещо, което ще навреди на националните интереси. Веселинов допълни, че в момента се продават 67% от бизнеса на енергийното дружество и ако държавата вземе 34% Гинка Върбакова и нейната „Инерком” ще е „малкият партньор”.  Според националиста дружеството е надценено – службите оценили активите в началото на 225 млн. евро, чехите искали 240, а сега се говори за 340 млн. евро. Затова и той коментира, че би желал нова процедура с директно участие на държавата.  По тази линия са и законови промени, предлагани от ОП – при продажба на стратегическа инфраструктура, тя да се предлага първо на държавата, а ако все пак отиде в частни ръце, то това да става чак след разрешение от КЕВР. Веселинов подчерта, че целта не е Гинка Върбакова да бъде отказана от купуването на ЧЕЗ, а да е сигурно, че може да управлява компанията. ", "date": "2018.03.01", "title": "Искрен Веселинов: Надзорният съвет на ЧЕЗ може би клати чешкото правителство"}
{"url": "https://www.blitz.bg/svyat/izraelskiyat-voenen-ekspert-ukraintsite-shche-byagat-chak-do-lvov-pred-dve-tankovi-divizii-na-oplchentsite_news582918.html", "text": "Бившият шеф на израелската секретна служба „Натив” и военен експерт Яков Кедми в интервю за информационната агенция ledokol-ledokol.livejournal.com заявил, че към украинската армия е невъзможно сериозно отношение. Кедми много скептично оценил възможностите на украинската армия да тръгне в настъпление против Русия. Според него, украинската армия може да се опита да направи нещо само против корпусите на Донецк и Луганск. УВС не могат да устоят против руската армия. Според Кедми, към украинската армия сериозното отношение е невъзможно, независимо че има в редовете си 180 хил войници и още милион резервисти.     Военният експерт заявил, че живее в страна, която била обкръжена от още по-многочислени армии с много танкове и друга техника. Численият състав са голи цифри на хартия. Кедми заявил, че сериозно се съмнява във възможностите на ВСУ да отбие удара на две танкови дивизии. За Русия изобщо не става дума.     Кедми счита, че за украинските, които сега се намират на разграничителната линия, ще е голям късмет, ако успеят да избягат в Лвов от танковите дивизии на опълченците в Донбас в случай на атака. В такава ситуация да се разчита на силов сценарий за завършване на конфликта с ЛДНР е голяма грешка за Киев, обобщил политологът.    Превод и редакция: БЛИЦ    ", "date": "2018.03.01", "title": "Израелският военен експерт: Украинците ще бягат чак до Лвов пред две танкови дивизии на опълченците"}
{"url": "https://www.blitz.bg/svyat/maloletna-otlichnichka-se-samoubi-po-zapoved-na-siniya-kit-snimki_news582960.html", "text": "12-годишната Анастасия К. от Хмелницка област на Украйна бе намерена мъртва в собствения си дом. По информация на в. \"Дейли Мейл\", момичето е извършило самоубийството по заповед на местната \"група на смъртта\". Преди смъртта си момичето е гледало видеоинструкции за самоубийство в мрежата.12-годишна ученичка от Украйна се самоуби, участвайки в смъртоносната игра \"Син кит\". Тялото на момичето бе намерено в дома ѝ от нейния дядо и баба. Майката на Настя по това време била в Полша, където изкарвала пари, за да може момичето да учи в престижно училище.    Говорителят на местната полиция Ина Глега разказа за местните медии, че час преди смъртта си ученичката е гледала в мрежата видео за самоубийци. Тя също разкри, че момичето е членувало в местната \"група на смъртта\" на \"Синия кит\". Участниците в групата в течение на петдесет дни изпълняват задачи на администраторите. Като последна задача администраторите заповядват на тийнейджърите да се самоубият.   Учителите и роднините описват Анастасия като ярко и умно момиче, което обича да се учи и винаги е било в добро настроение. Ученичката е учила няколко езика едновременно, мечтала е да стане преводач, а само след месец е трябвало да отиде на гости при майка си в Полша.  Не е известно какво е подтикнало детето към участието в \"групата на смъртта\". Приятели разказват, че в навечерието на самоубийството Настя е уточнявала какви домашни трябва да бъдат написани и не е проявявала никакви признаци на безпокойство.   По случая е започнато разследване.   Превод и редакция: БЛИЦ", "date": "2018.03.01", "title": "Малолетна отличничка се самоуби по заповед на \"Синия кит\" (СНИМКИ)"}
{"url": "https://www.blitz.bg/svyat/toni-bler-ss-senzatsionno-izkazvane-za-brekzit-velikobritaniya-mozhe-da-ostane-ako_news582917.html", "text": "Бившият британски премиер Тони Блеър призова Европейския съюз да реформира имиграционната си политика, за да накара Обединеното кралство да си промени позицията за Brexit, информира \"Франс прес\", цитирана от БГНЕС. Той каза, че все още има време напускането на общността, което ще донесе вреди, да бъде избегнато.Блеър е водеща фигура против решението на Великобритания да напусне ЕС. Според него страната му може да бъде убедена да остане, ако опасенията й относно миграцията и други въпроси изчезнат и призова европейските лидери да поемат инициативата и „да ни изведат от задънената улица на Brexit”.  Той е вторият бивш британски премиер, заявил позиция след тази на Джон Мейджър, който каза, че британците трябва да получат втора възможност да гласуват за членството в ЕС, защото първия път са били подведени. Блеър също подкрепи призива за второ гласуване и каза, че Великобритания трябва „да има последната дума, независимо каква сделка бъде договорена”. Според Блеър европейските лидери може да променят решението на британците. „Европа е наясно, че се нуждае от реформи. Реформите в Европа са ключови, за да накарат британците да променят решението си”, каза Блеър в реч в Брюксел. Тони Блеър беше министър-председател от 1997 до 2007. Той каза, че „всеобхватен план за имиграционен контрол” ще подпомогне промяната на общественото мнение за Брекзит и може също да обърне вълната на популизъм и недоволство, наблюдавана в Европа през последните години. ", "date": "2018.03.01", "title": "Тони Блеър със сензационно изказване за Брекзит: Великобритания може да остане, ако ..."}
{"url": "https://www.blitz.bg/svyat/v-rusiya-publichno-shche-izbirat-imenata-na-novite-orzhiya_news582936.html", "text": "В близко време руското Министерство на отбраната ще проведе гласуване за избор на имена на новите оръжия, съобщи politexpert.net. Гласуването ще стане на официалния сайт на Министерството на отбраната. Това съобщение е публикувано на страницата на ведомството в Twitter. БЛИЦ припомня, че днес, 1 март, по време на посланието си към Федералното събрание Владимир Путин разказал за новите образци въоръжения в РФ, включително за „Авангард” и „Сармат”.      Лично президентът обърнал внимание, че някои видове оръжия нямат имена и предложил на руснаците да участват в избора.     В хода на Путин има доза популизъм, но е точно примерен и цели да съкращава дистанцията между народа и армията.    ", "date": "2018.03.01", "title": "В Русия публично ще избират имената на новите оръжия"}
{"url": "https://www.blitz.bg/politika/izvnredno-ginka-vrbakova-progovori-za-razgovora-s-premiera-i-speshno-trgna-km-chekhiya-ochertava-se-obrat_news582802.html", "text": "Запознахме се с премиера Бойко Борисов по време на срещата. Обсъдихме обстановката, която се създаде, и притесненията, които изразяват всички. Водихме разговори, че той желае да има пълен контрол върху сделката и върху компанията, която ще придобием. Това заяви след срещата си с министър-председателя купувачката на ЧЕЗ Гинка Върбакова. „Заминавам за Чехия като представител на моите компании, за да запозная продавача със създалата се обстановка и  да водим преговори”, каза още Върбакова.  Тя бе категорична, че няма участие на български банки във финансирането.  „Склонна съм държавата да има участие в сделката и да прехвърля договора, който имам, стига продавачът да бъде съгласен\".  \"Заявихме ясно воля, че искаме да участваме в сделката, ако чешката страна се съгласи, държавата има възможността да влезе в подобна сделка\", поясни от своя страна финансовият министър Владислав Горанов.    ", "date": "2018.03.01", "title": "Извънредно! Гинка Върбакова проговори за разговора с премиера и спешно тръгна към Чехия. Очертава се обрат!"}
{"url": "https://www.blitz.bg/obshtestvo/triumf-za-blgarsko-vino-na-svetoven-konkurs-v-germaniya_news582638.html", "text": "Българско вино от немски сорт спечели златен медал от едно от най-престижните винени състезания в света – Mundus Vini. Резултатите бяха обявени във вторник вечерта. Виното е New Bloom от Регент и се произвежда от избата в град Съединение New Bloom Winery.  Интересна подробност е, че това е дебют за този продукт на международен конкурс. „Щастливи сме, че успяхме да покажем силата на българския тероар. Тракийската низина, където са лозовите ни масиви, дават възможност на консервативните \"Дорнфелдер\" и \"Регент\" да разкрият потенциала си в едни запомнящи се вина“, коментираха от екипа на родната винарна. И си мечтаят един ден така както светът говори за новозеландския \"Совиньон блан\" или чилийското \"Каберне\", винените критици да разпознават и българския \"Дорнфелдер\" или \"Регент\" от Тракия.  Освен златното отличие те спечелиха и други четири сребърни медала – за New Bloom от \"Дорнфелдер\", за  F2F (Совиньон блан), за F2F \"Каберне Совиньон\" и \"Сира\" и за розе F2F от \"Каберне Совиньон\" и \"Марселан\". Последното спечели само преди дни \"Златен ритон\" на \"Винария\" за най-добро розе от тазгодишна реколта. „Те са много интересни като аромати и вкус, малко по-различни от класическите \"Каберне Совиньон\" и \"Каберне фран\". При нас тези сортове направо полудяха“, разказват технолозите на избата по повод \"Дорнфелдер\" и \"Регент\".  И сравняват новите за България сортове с \"Пино ноар\" като аромат и мекота, а като обагреност - с \"Каберне Совиньон\" и \"Сира\".  В журито на конкурса Mundus Vini участваха 270 международни винени експерти от 44 страни. За шест дни те оцениха 6770 проби от 150 винени дестинации. Бяха раздадени 33 големи златни медала, 1102 получиха златни отличия, други 1575 – сребърни. Mundus Vini е създаден преди 17 години и оттогава досега е един от най-важните винени конкурси в света. Оценяването се прави на база 100-точковата система на Международната организация по лозата и виното (OIV).  В последните пет години New Bloom Winery е напълно реконструирана, като към нея е изградена нова лаборатория за проследяване и замерване на всички производствени процеси. Използват се бъчви от френски дъб, модерни ферментационни съдове и специална технология за микровинификация, която позволява бутилирането на бутикови серии вина. Масивите на New Bloom Winery са разположени в най-слънчевата част на Тракия - землищата на селата Найден Герово, Правище и Драгомир.    ", "date": "2018.03.01", "title": "Триумф за българско вино на световен конкурс в Германия"}
{"url": "https://www.blitz.bg/politika/finansoviyat-ministr-obyavi-kakv-dyal-iska-drzhavata-v-sdelkata-za-chez_news582806.html", "text": "Заявихме ясна воля, че искаме да участваме в тази сделка по един или друг начин. Ако чешката страна, продавачите, се съгласят, държавата има възможността през една или друга форма – било през средства от бюджета или частно придобиване - през някоя от енергийните компании, да влезе подобна сделка. Това заяви финансовият министър Владислав Горанов след края на срещата между премиера Бойко Борисов и собственичката на „Инерком България“ Гинка Върбакова във връзка със сделката за продажбата на активите на ЧЕЗ. „Говорим за една сделка, готвена извън държавата, с повече от година и половина история между частни субекти. Включваме се на етап, в който има подписан договор за покупко-продажба. Сами разбирате, че сме в деликатна ситуация да зависим от волята на две независими от влиянието на държавата частни субекти – в случая чешка компания и българска частна компания, която е извървявала своя път за сключване на подобна сделка. Виждаме добрата воля от страна българското дружество да допусне държавата под една или друга форма в сделката. Уверявам ви, че в момента, в който имаме позицията на чешката страна веднага ще бъдете осведомени“, заяви Горанов. Попитан какъв дял може да има държавата, министър Горанов заяви: „Най-малко контролен дял“.", "date": "2018.03.01", "title": "Финансовият министър обяви какъв дял иска държавата в сделката за ЧЕЗ"}
{"url": "https://www.blitz.bg/ikonomika/volen-siderov-obyasni-kak-tochno-drzhavata-mozhe-da-slozhi-rka-vrkhu-sdelkata-s-chez_news582826.html", "text": "Държавата трябва да има поне блокираща квота, за да може да контролира ЕРП-тата. Това каза председателят на ПГ на „Обединени патриоти“ Волен Сидеров пред журналисти в Народното събрание „Добре е да има блокираща квота, как да стане трябва да кажат управляващите. Аз съм скромен парламентарист и давам идеи“, коментира Сидеров. Според него така ще има гаранция, че потребителят ще бъде защитен. Във връзка с идеята на премиера Бойко Борисов държавата да си върне ЧЕЗ изцяло, Волен Сидеров коментира, че ако той е стигнал до тази идея, може само да го поздрави.  По думите му БСП е яхнала тази тема. „Водил съм тази битка за отвоюване на ЕРП-тата, БСП ги нямаше“, допълни Сидеров.", "date": "2018.03.01", "title": "Волен Сидеров обясни как точно държавата може да сложи ръка върху сделката с ЧЕЗ"}
{"url": "https://www.blitz.bg/politika/dragomir-stoynev-za-zakona-s-kasovite-aparati-nepriyatno-i-skandalno-snimki_news582827.html", "text": "За съжаление поводът е неприятен и скандален. Не е нормално управляващи под натиск да прокарват поредния лобистки, даже корупционен закон. Изменят 7 закона за митниците на едно четене. Това показва техният начин на работа - на тъмно. Това заяви депутатът от БСП Драгомир Стойнев от трибуна в парламента по повод закона, който цели да бъдат сменени касовите апарати във всички предприятия, като те ще бъдат за лична сметка. \"Истината е една - с тези промени, вкарани на тъмно, ще рекетират малкия и средния бизнес, който е гръбнак на икономиката. Това са обещанията на ГЕРБ, с които спечелиха изборите. Те искат да намалят административната тежест, но малките предприятия и личните ви доктори трябва да променят устройствата си и да ги заплатят за тяхна сметка. Вече се знаят и фирмите, които ще произвеждат тези апарати и ще ги предлагат. Това нагло поведение на ГЕРБ е недопустимо. Лишиха ни от законодателна инициатива и прекъснаха дебата, за да не се изкажем. Това е корупционен скандален закон. Напуснахме залата, защото ни се отне гласът. Тъй като скоро ще има предсрочни избори, могат да си направят сметката как да действат\", каза още народният представител. Никол ИВАНОВА, БЛИЦ  Снимки: Георги КОЛЕВ, БЛИЦ    ", "date": "2018.03.01", "title": "Драгомир Стойнев за закона с касовите апарати: Неприятно и скандално! (СНИМКИ)"}
{"url": "https://www.blitz.bg/politika/menda-stoyanova-edin-kasov-aparat-struva-100-150-leva-bsp-govorekha-za-200-miliona_news582835.html", "text": "Един касов апарат струва между 100 и 150 лева. Технологиите вървят напред. Един апарат с фискалната си памет от 2011 година трябва да бъде ъпдейтнат. Ако пък е много стар, трябва да се закупи нов. Това заяви председателят на бюджетната комисия Менда Стоянова пред журналисти в НС. \"Тези, които са нови, ще бъдат само ъпдейтнати с нов софтуер. Няма да подлежат на промяна всички касови апарати, а само старите модели. Повтарям, че такъв тип касов апарат струва не повече от 150 лева. БСП говореха за 120, 180, 200 милиона, а после станаха повече. Не знам какво са казали пред вас, но така стоят нещата\", добави Стоянова. Никол ИВАНОВА, БЛИЦ", "date": "2018.03.01", "title": "Менда Стоянова: Един касов апарат струва 100-150 лева! БСП говореха за 200 милиона!"}
{"url": "https://www.blitz.bg/svyat/blumbrg-trmp-mozhe-bi-e-gotov-da-nalozhi-oshche-dnes-mita-za-vnosa-na-stomana-i-na-aluminiy_news582825.html", "text": "Президентът на САЩ Доналд Тръмп вероятно ще обяви в четвъртък, че ще бъдат наложени сериозни мита за внос на стомана и алуминий, съобщава „Блумбърг“, цитирайки лица, запознати с въпроса. Според неназованите източници на агенцията, Доналд Тръмп е заявил пред съветниците си, че иска да наложи митнически тарифи от 25% за вноса на стомана и от 10% за вноса на алуминий от всички страни. Едно от цитираните лица е посочило, че  подробностите за предстоящото решение все още могат да претърпят промени и е възможно някои от страните да бъдат освободени от тези нови мита.     Американският президент започна да обмисля редица варианти за ограничаване на вноса на стомана и алуминий, след като преди време Търговският департамент направи заключението, че външните доставки на двата метала вредят на националната сигурност на САЩ. В отговор на това заключение, Тръмп е посочил пред негови доверени хора, че е склонен да въведе 24- процентна митническа ставка за вноса на стомана - най-суровата от алтернативите, които са му били предоставени от Департамента по търговия.     \"Блумбърг\" отбелязва, че подобен ход от американската администрация може да предизвика ответни мерки от страна на Китай - най-големият производител на стомана и алуминий в света. Едно такова важно решение идва в момент, когато Лиу Хи, който е най-висшият икономически съветник на китайския президент Си Цзинпин, е изпратен в САЩ в опит да разсее напрежението.     Макар и непотвърдена, информацията, че до края на деня Доналд Тръмп ще наложи подобни мита, доведе до солиден спад на акциите на азиатските стоманодобивни компании. Срив на борсата в Токио претърпяха акциите на японските компании Nippon Steel & Sumitomo Metal Corp. и JFE Holdings Inc., акциите на китайската Baoshan Iron & Steel Co. се понижиха на борсата в Шанхай, на друга китайска компания - Hesteel Co. на борсата в Шенжен, а акциите на BlueScope Steel Ltd. отбелязаха спад на борсата в Сидни, Австралия.     Междувременно \"Уолстрийт джърнъл\" съобщи, че администрацията на Тръмп е привикала ръководителите на американските стоманодобивни и компании за производство на алуминий на среща в Белия дом в четвъртък, като са ги информирали, че може би ще бъде направено важно съобщение за дългоочакваното ограничаване на вноса на стомана и алуминий в името на защита на националната сигурност.     Източниците на \"Уолстрийт джърнъл\" споделиха, че ръководители на фирми от двете индустрии са били поканени в Белия дом за днешна среща с президента Доналд Тръмп и че  г-н Тръмп и някои от неговите съветници се надяват да използват това събитие, за да обявят въвеждането на високи митнически тарифи за вноса на стомана и на алуминий.     Според други лица, участващи в тези дискусии обаче, новите политики все още не са били окончателно завършени в сряда вечерта и че днешната среща може просто да се превърне в събитие, на което да се обсъдят възможните алтернативи. Агенцията отбелязва, че в официалната програма на Белия дом за четвъртък, която беше оповестена късно снощи, не се споменава за подобна среща, или за предстоящо важно съобщение от Белия дом.    ", "date": "2018.03.01", "title": "\"Блумбърг\": Тръмп може би е готов да наложи още днес мита за вноса на стомана и на алуминий"}
{"url": "https://www.blitz.bg/politika/prezidentt-radev-komentira-sreshchata-na-ginka-vrbakova-s-premiera-i-ne-spesti-kritikite-si-km-pravitelstvoto-i-spetssluzhbite_news582845.html", "text": "Хаотичните действия на правителството противоречат на собствените му декларации. За мен тревожното е, че службите не сработиха по този казус и вече витае съвсем закономерно въпросът дали те обслужват държавата или комфорта на управляващите. Тревожно е, че демократичните механизми за контрол също се оказват безсилни, заяви президентът Румен Радев днес пред журналисти. Държавният глава бе помолен да коментира заявеното от финансовия министър Владислав Горанов намерение държавата да придобие контролен дял от активите на ЧЕЗ, направено след среща при министър-председателя Бойко Борисов с вицепремиера Томислав Дончев и собственика на „Инерком България“ Гинка Върбакова.   Президентът отново подчерта, че очаква от правителството рационални решения в интерес на България, но това не отменя въпросите защо се стигна дотук в случая с обявената сделка за активите на ЧЕЗ в България.    ", "date": "2018.03.01", "title": "Президентът Радев коментира срещата на Гинка Върбакова с премиера и не спести критиките си към правителството и спецслужбите"}
{"url": "https://www.blitz.bg/obshtestvo/idvaneto-na-ginka-vrbakova-v-parlamenta-e-pod-vpros_news582847.html", "text": "Депутатите поканиха официално бизнесдамата Гинка Върбакова в парламента, за да обсъдят сделката за ЧЕЗ. Тя трябва да присъства на заседанията на комисията по енергетика и комисията за контрол над службите за сигурност, прилагането и използването на специалните разузнавателни служби. Припомянме, че днес в 08:30 ч. Върбакова проведе разговор с премиера Бойко Борисов в Министерския съвет и съобщи, че трябва да замине спешно за Чехия.  \"Заминавам за Чехия като представител на моите компании, за да запозная продавача със създалата се обстановка и да водим преговори\", обяви Върбакова без да дава подробности кога точно ще се случи това.  Присъствието й все още се очаква в Народното събрание, тъй като не е обявила официално, че ще пропусне разговорите с комисиите. Никол ИВАНОВА, БЛИЦ", "date": "2018.03.01", "title": "Идването на Гинка Върбакова в парламента е под въпрос"}
{"url": "https://www.blitz.bg/ikonomika/energien-ekspert-chez-mozhe-da-se-otkazhe-ot-sdelkata-s-ginka-vrbakova_news582870.html", "text": "Студът ни напомни, че за да тече животът ни нормално, е необходимо критичната енергийна инфраструктура да работи на едно много добро ниво. Това каза Антон Иванов от Българския енергиен и минен форум пред БНР. Той коментира, че сделката за ЧЕЗ е важна за енергетиката не само заради цената си, но и заради енергийната сигурност. „Говоря за енергийната част. Това, че има национална сигурност, че има финансов контрол, това го допускам, но, в крайна сметка, когато ви изгори бушона, едва ли викате от РПУ-то някой да го смени“, заяви той и изтъкна, че никой не е обявил публично намеренията за персонала, който в момента работи в ЧЕЗ.     „Не беше направен опит да се демонстрира, че вече има яснота по този въпрос, че има поети ангажименти и че няма да се изгубят хора. Двадесетина души да напуснат такова дружество и то после с години не може да възстанови нормалната си работа“, посочи Иванов.     Вероятно Върбакова и чешките ѝ партньори ще си говорят, че се е променила генерално обстановката, в която те са готвили сделката и процедурата трябва да се промени, допълни Иванов и поясни, че след сключването на сделката държавата има „изключително много инструменти“, с които да влияе на дейността на енергоразпределителното дружество, ако то не изпълнява задълженията си, включително отнемане на лиценза.     „Влизане на държавата в дружеството ще породи други и доста проблеми, по мое скромно мнение. От една страна, ще имаме проблем с европейското законодателство в областта на енергетиката, а от друга, ще извади отново на дневен ред текущи проблеми, които имаме, защото държавата вече е има доминация в енергетиката, а това, от гледна точка на европейското законодателство, не е добра практика, меко казано. Тоест, с придобиване на контролен дял, защото за такова нещо се говори, в едно дружество, което е разпределително дружество, държавата ще трябва да обяснява надълго и нашироко политиката си в Брюксел“, каза експертът.     В момента се продават около 67% от тези 7 дружества. Дори и организационно да се намери начин държавата да придобие дялове, въпросът е колко ще ни струва това участие, особено предвид, че  държавата управлява редица енергийни фирми в страната, а те имат от своя страна дефицити, коментира Иванов, според когото процедурата за продажба на ЧЕЗ трябва да се отвори отново и „да бъде избран купувач, който вдъхва доверие“. Много вероятно е ЧЕЗ да се откаже от сделката, тъй като \"едва ли която и да е от банките ще потвърди своите намерения за финансиране при тази ситуация\", допълни Иванов.    ", "date": "2018.03.01", "title": "Енергиен експерт: ЧЕЗ може да се откаже от сделката с Гинка Върбакова"}
{"url": "https://www.blitz.bg/politika/korneliya-ninova-vrchi-na-cheshkiya-poslanik-pismo-do-premiera-na-chekhiya-bsp-s-klyuchova-stpka-po-sdelkata-za-chez_news582848.html", "text": "Лидерът на БСП Корнелия Нинова се срещна с посланика на Чехия у нас и след това даде изявление пред медиите. Той я помолил да не преразказва публично за какво са си говорили, затова Нинова обясни какво ще предприеме оттук нататък БСП по казуса с ЧЕЗ. Социалистите връчват официално писмо до премиера на Чехия чрез посланика, в което изразяват позицията на БСП отсносно сделката с ЧЕЗ. „Ние сме за това българската държава да има контрол върху този сектор, тъй като той е важен за националната сигурност“, посочи Нинова.     „Задаваме въпроси към чешкото правителство“, каза тя и избори някои от тях: спазено ли е чешкото законодателство при сключването на сделката, какви гаранции са дадени, кои банки участват, има ли офшорни компании и т.н. и дали ЧЕЗ е изпълнила ангажимента си по договора да уведоми българското правителство.  „Освен това обаче отговорността за случилото се не е на правителството на Чехия, а на правителството на България и персонално на Бойко Борисов. Последните дни се оплетоха в лъжи, вчера премиерът беше изобличен в лъжа и от чешкия премиер. От чешка страна бе изобличена лъжата на ГЕРБ, че Българската банка за развитие няма отношение към сделката“, коментира Нинова. „Традиционно хвърли вината на друг и каза, че някакви гадове искат да го свалят от власт. Кого наричате гадове, г-н Борисов, защото 2013 г. ви свали българският народ с протести? Онези, които изгоряха като факли и те ли са гадове?“     Нинова призова премиера Бойко Борисов да се извини публично за израза „гадове“, употребен от него относно хора, които той вижда като умишлено клатещи властта. По думите ѝ, това е най-малкото, което той може да направи.     Лидерът на БСП подчерта, че е станало ясно, че премиерът е лъгал за това, че държавата няма участие в сделката.  Премиерът Бойко Борисов се докара дотам да се моли на Гинка да прехвърли акции на ЧЕЗ на държавата, в по-унизително положение не сме били, изтъкна още лидерът на БСП. Тя заяви, че премиерът Бойко Борисов търси спасение. „Разбираме, че енергийната ни сигурност и животът на 3 млн. българи са поставени на колене пред Гинка от Пазарджик. Самият Борисов се докара до там да се моли на Гинка да прехвърли на държавата акции на ЧЕЗ. В по-унизително положение не сме били“, коментира тя.  По думите й първият вариант, който се вижда, че се разиграва в Министерския съвет е ЧЕЗ и Гинка Върбакова по взаимно съгласие да развалят договора си, да стартира нова процедура и тогава държавата да се включи като един от евентуалните купувачи. Според нея вторият вариант е самата Гинка Върбакова да прехвърли част от акциите си на държавата. „В двата случая 3 млн. българи, националната и енергийната сигурност са поставени в зависимост от ЧЕЗ или от Гинка от Пазарджик“, допълни лидерът на БСП. Според нея българският народ не трябва да е пасивен наблюдател, а активен участник и именно за това работи БСП.      Освен това, БСП ще внесе колективен иск в съда – български или чешки ще се реши по-късно, с искане сделката да бъде спряна. Тя подчерта, че Комисията за защита на конкуренцията „се управлява от майка на депутат на ГЕРБ“, така че няма полза от сезирането ѝ.", "date": "2018.03.01", "title": "Корнелия Нинова връчи на чешкия посланик писмо до премиера на Чехия, БСП с ключова стъпка по сделката за ЧЕЗ"}
{"url": "https://www.blitz.bg/ikonomika/bezrabotitsata-u-nas-rekordno-niska-ot-9-godini-nasam_news582868.html", "text": "През февруари нивото на безработица в 28-те страни от Европейския съюз (ЕС) стабилизира за трети пореден месец в 10-годишно дъно от 7,3%, а безработицата в еврозоната остана за втори пореден месец в най-ниско ниво от края на 2008-а от 8,6%, като в същото време се понижи в България под нивото 6% за пръв път от февруари 2009-а, показват данни на Евростат. През януари тази година безработицата в ЕС остана за трети пореден месец на ниво от 7,3% (най-ниско ниво от октомври 2008 година) и далеч под нивото от 8,1%, достигнато преди година (през януари 2017-а). Безработицата в еврозоната пък стабилизира в декемврийското дъно от 8,6% (най-ниска безработица от декември 2008-а) и е с един процент под нейното ниво от 9,6% година по-рано.     Според европейската статистика общо 17,931 млн. европейци, от които 14,111 милиона от еврозоната, са били без работа през първия месец на миналата година, като спрямо декември 2017-а е отчетено понижение на безработните в ЕС с 19 хиляди, докато броят на безработните в еврозоната се понижи в рамките на месец с 10 хиляди. Спрямо януари 2017-а общият брой на безработните европейци е спаднал с 1,867 милиона, от които 1,429 милиона в рамките на единния валутен блок.     Най-ниска безработица през януари е регистрирана в Чешката република (безработица от едва 2,4%), следвана от Малта (3,5%) и Германия (3,6%), докато най-висока остана безработицата в Гърция (ниво от 20,9%, но според данни на Евростат за ноември 2017-а) и в Испания (16,3% през януари 2017-а).     В началото на годината общо 3,646 млн. младежи на възраст под 25 години са били без работа в ЕС (ниво на младежка безработица от 16,1%), като това представлява понижение на младежката безработица с 333 хиляди спрямо година по-рано, когато безработицата сред младите европейци беше на ниво от 17,6%.     Намаляващата безработица в еврозоната е добра новина за ЕЦБ и за нейното решение да ограничи от януари наполовина размера на ежемесечните покупки на еврооблигации до 30 млрд. евро (от 60 млрд. евро до края на 2017-а). В същото време обаче централните банкери продължават да се надяват, че добрият икономически растеж и намаляващата безработица ще доведат в крайна сметка до нарастване на инфлацията към целевото ниво от 2 на сто. На този етап обаче по-малкият брой на хората без работа в еврозоната все още не води до значително увеличаване на заплащането на труда и респективно до засилване на инфлацията. В потвърждение на това са и вчерашните предварителни данни на Евростат за забавяне на инфлацията в еврозоната през февруари до 14-месечно дъно от 1,2% спрямо 1,3% през януари - далеч под целевото ниво на ЕЦБ от малко под 2 на сто.     Междувременно Евростат представи и данни, според които безработицата в България през януари се понижи до 5,9% след нейната стабилизация на ниво от 6,1% през предходните три месеца и под ниво на безработица от 6,6%, отчетено точно преди година (през януари 2017-а). Това е най-ниската безработица в нашата страна от февруари 2009-а  насам, когато тя също беше на ниво от 5,9 на сто. По този показател нашата страна се нарежда на 12-о място сред членове на Европейския съюз с най-ниска безработица и е една от 17-те страни - членки с безработица, която е по-ниска от средноевропейската.     В началото на настоящата година общо 204 хиляди българи са били без работа спрямо 208 хиляди през декември 2017-а и 217 хиляди безработни точно преди година (през януари 2017-а), показват днешните данни на Евростат. Това е най-малкият брой на безработните българи от януари 2009-а насам, когато техният брой беше точно от 200 хиляди.     Нивото на младежката безработица в България се понижи през януари до 11,8% от 12,1% през предишния месец и спрямо 14,0% година по-рано, като за втори пореден месец общо 24 хиляди български младежи на възраст под 25 години са били без работа спрямо 22 хиляди безработни в началото на 2017-а.     Данните на Евростат също така показват, че безработицата сред жените в нашата страна се понижи през януари до 5,6% от 5,7% през декември и спрямо 6,6% година по-рано, докато безработицата сред мъжете се понижи до 6,2% от 6,3% в края на миналата година и спрямо 6,7% през януари 2017-а.    ", "date": "2018.03.01", "title": "Безработицата у нас рекордно ниска от 9 години насам"}
{"url": "https://www.blitz.bg/obshtestvo/ginka-vrbakova-s-izvnredno-izyavlenie-ot-parlamenta-videosnimki_news582872.html", "text": "Шефката на българската фирма \"Инерком\", която сключи сделка за придобиването на активите на ЧЕЗ, Гинка Върбакова пристигна в Народното събрание около 14:00 часа днес. Купувачката на ЧЕЗ дойде, за да разговаря с комисиите. Депутатите поканиха официално бизнесдамата, за да обсъдят сделката за ЧЕЗ.  В момента тя дава изявление. Снимки: Георги КОЛЕВ, БЛИЦ          ", "date": "2018.03.01", "title": "Гинка Върбакова с извънредно изявление от парламента (ВИДЕО/СНИМКИ)"}
{"url": "https://www.blitz.bg/obshtestvo/ginka-vrbakova-vnese-golyam-smut-v-parlamenta-ss-skandalen-vpros-koyto-zadade-na-zhivo_news582876.html", "text": "Купувачката на ЧЕЗ Гинка Върбакова зададе скандален въпрос по време на разговорите си с комисиите в Народното събрание. Тя предизвика смут в залата. \"От лидера на една политическа партия бе зададен въпросът как Гинка на 43 години от Пазарджик може да си купи ЧЕЗ. Мога ли да си върна въпроса - а как може млада дама от село Крушовица на 28 г. да си купи Техноимпекс. Не можем да си позволим да водим дискусия на подобно ниво\", заяви Върбакова.  Вземете се в ръце, иначе ще стане страхотен скандал, скочи след тези думи Румен Гечев в упрек към Делян Добрев.  Моля Ви да не влизате в разправии с народни представители, направи й забележка за обидата към Нинова председателят на енергийната комисия.     \"За последните 10 години Инерком се утвърди като уважавано дружество, коректен данъкоплатец. Ние сме едни от основните производители на енергия от слънчева енергия. За последните 5 години оборотът на дружествата ни се е увеличил снад 300%. Активите на компаниите ни са на стойност над 100 млн. лева. Ползваме модерни и конкурентни технологии\", добави тя.  През последните бяхме свидетели на безпрецедентна кампания срещу коректната компания \"Инерком\", посочи Върбакова. Свидетели сме на политически и икономически шантаж, който цели да осуети сделката. Ясното политизиране на сделката достигна до степен на сатанизиране, констатира Върбакова.  По думите й различни институции и партии видели единствено възможност за повишаване на политически рейтинги и раздухване на страхове. Няма да допуснем да ни превръщат в марионетка, да пускат слухове, че сме подставени лица. Който твърди подобни неща, ще трябва да ги доказва в съда, предупреди тя.  В отговор на заплахите депутати от БСП се разшумяха с възмущение, че това е българският парламент.  Бизнесдамата взриви мира по време на изслушван за втори път, като се опита тя да даде думата на изпълнителната директорка на фирмата си. В този момент соцдепутатът Славчо Велков протестира, че тя няма право да дава думата.  Ако искате да ставате депутат, кандидатирайте се следващия път, скастри той гостенката. Делян Добрев се намеси и потвърди, че думата дава само той като водещ заседанието.", "date": "2018.03.01", "title": "Гинка Върбакова внесе голям смут в парламента със скандален въпрос, който зададе (НА ЖИВО)"}
{"url": "https://www.blitz.bg/analizi-i-komentari/putin-za-voenniya-otgovor-na-rusiya-nikoy-ne-ni-slushashe-chuyte-ni-sega_news582863.html", "text": "Русия ще намери с какво да отговори на военните предизвикателства на Запада. Едновременните изпитания на няколко вида най-нови секретни оръжия завършиха успешно и сега се намират на въоръжение. Това заяви Владимир Путин по време на своето послание във Федералното събрание, цитиран от световните агенции. Президентът на Русия заяви, че всички предложения на РФ за съвместна работа относно ПРО са отклонени от САЩ. Затова Русия била принудена да направи стремителна крачка в създаването на нови стратегически оръжия, които могат да поразят всяка точка от земното кълбо.     Това се отнасяло до безпилотните подводни апарати за свръх големи дълбочини, неуязвима от ПРО и ПВО крилата ракета с малогабаритна свръхмощна ядрена установка, небалистични ракети, хиперзвуково и лазерно оръжие.  Според Путин небалистичните типове стратегическо оръжие правят системите за противоракетна отбрана безсмислени. „Започнахме разработката на такива нови видове балистично оръжие, които изобщо не използват балистична траектория на полета при движението към целта, а значи системите за ПРО в борбата срещу тях са безполезни и просто безсмислени“, заяви президентът.  По време на речта си той напомни, че всички страни с високо равнище на научен потенциал „активно разработват хиперзвуково оръжие“. „Русия вече има такова оръжие“, заяви президентът.      „Нас никой не ни чуваше. Чуйте ни сега! – обобщи президентът Путин. Призивът му бе посрещнат с бурни аплодисменти от депутатите на двете палати на парламента.     Той нарече създателите на новото руско стратегическо оръжие „герои на нашето време”. „Това най-ново оръжие рано или късно ще го получат и други страни, но ние вече го имаме” – заявил Путин.    Превод и редакция: БЛИЦ    ", "date": "2018.03.01", "title": "Путин за военния отговор на Русия: Никой не ни слушаше, чуйте ни сега!"}
{"url": "https://www.blitz.bg/svyat/nay-strannata-masova-svatba-bulki-s-koroni-i-avtomati-v-rtsete-video_news582875.html", "text": "Стотици вярващи с корони на главите, стискащи полуавтоматични карабини AR-15, пиха светено вино и се венчаха или подновиха брачните си клетви на церемония в църква в Пенсилвания. Ритуалът предизвика бурни дебати на фона на дискусиите за оръжието в САЩ, съобщава Си Би Ес. Странната масова сватба наложи близкото училище да отмени занятията си. Щатската полиция охраняваше събитието, а стотици протестиращи се събраха пред църквата, в която булки в бяло и младоженци в тъмни костюми бяха донесли десетки незаредени автомати в Убежището на световния мир и обединението (World Peace and Unification Sanctuary), както се нарича въпросната църква в Нюфаундланд.     Мнозина виждат в проявата реклама на Втората поправка на Конституцията на САЩ, касаеща правото на носене на оръжие.     Членовете на Убежището на световния мир и обединението вярват, че AR-15 символизира библейския „железен прът“ от „Откровение“.     Преподобният Шон Мун, който ръководи църквата, се помолил за „царство на мирна полиция, мирна милиция, където гражданите, чрез правата, дадени им от Всемогъщия Бог да държат и носят оръжие, ще бъдат способни да се защитят един друг и да пазят човешкия просперитет“.     Член на църквата е проверил всяко оръжие на вратата, за да се увери, че нито едно не е било заредено, и го е обезопасил със свинска опашка. Така странната церемония могла да започне безпроблемно.     Ръководителят на световните мисии на църквата Тим Елдър обяснил на вярващите, че церемонията е за благославяне на двойките, а не на неодушевени предмети, и нарекъл автоматите „религиозни атрибути“. Известно е, че църквата е провела най-малко още една церемония, включваща огнестрелно оръжие.     Събитието от сряда, обаче, се случва малко след масовата стрелба в Паркланд, Флорида, където загинаха 17 ученици и след която с пълна сила избухна дебатът за ограничаване на оръжията в страната.        „Това плаши хората в общността. Наясно ли сте?“, заяви протестиращ пред църквата. Други недоволни носеха плакати, наричащи групата „въоръжен религиозен култ“. Една от тях заяви гневно: „Притежавам оръжие, но не ми трябва проклето оръжие за нападение, за да се защитавам. Единственото, за което служат, е убиване. Точка. Всичките тези оръжия са добри само в това – масови убийства. А вие искате да ги благословите? Засрамете се!“.     41-годишната Шреймъм Оук, дошла на церемонията със съпруга си и с два автомата AR-15, заяви, че оръжието е полезно за защита на семейството от „болни типове и психопати“. „Хората имат право да носят оръжие и в Божието царство това трябва да се защитава. Трябва да сте защитени срещу злото“, каза тя. Превод и редакция: БЛИЦ     ", "date": "2018.03.01", "title": "Най-странната масова сватба: Булки с корони и автомати в ръцете (ВИДЕО)"}
{"url": "https://www.blitz.bg/svyat/barekov-sbra-nad-120-profesori-zhurnalisti-i-studenti-v-bryuksel-na-konferentsiya-za-koruptsiyata-i-genezisa-na-falshivite-novini_news582877.html", "text": "Над 120 български граждани, сред които европейски политици, професори, журналисти и студенти, обсъдиха темата за корупцията и генезиса на фалшивите новини по време на конференция в Брюксел, организирана от евродепутата Николай Бареков и Групата на Европейските консерватори и реформисти. Като гост-лектори участие в форума взеха зам.-председателят на Европейския парламент Ричард Чернецки, британският политик и зам.-председател на ЕКР Джефри ван Орден, европейският икономист и зам.-председател на ЕКР проф. Ханс-Олаф Хенкел и собственикът на една от най-известните европейски медии – EU Reporter Колин Стивънс. В дискусията се включиха и десетки общественици и авторитетни медии. Сред тях бяха Пламен Грозданов, изпълнителен директор на сдружение „Съюз Произведено в България”, Димитър Чобанов, преподавател в Катедра „Финанси“ в УНСС, Роман Василев, бивш прокурор, и други.     Фалшивите новини раждат корупция и корупцията ражда фалшиви новини, категоричен е евродепутатът Николай Бареков. По думите му голяма част от медиите са се превърнали в корупционен отряд. Като пример той посочи медийния кръг “Капитал”, където често се засягат теми, в които ясно прозират корпоративни интереси. В тази връзка евродепутатът отбеляза, че е поканил на форума техни представители, включително и съсобственика на „Икономедиа” Иво Прокопиев, но те не са пожелали да се включат в дебата.     Като основен проблем Бареков посочи наличието на “младо и неопитно” законодателство по тази тема и отбеляза, че всеки опит да се пише закон по темата среща корпоративен отпор. Той е категоричен, че освен предприетите законодателни мерки за осветляването финансирането на медиите, трябва да се работи в посока на “криминализация на фалшивите новини”.     Зам.-председателят на Европейския парламент Ричард Чернецки отбеляза, че това е един от най-важните семинари, провеждан в ЕП през последната година, тъй като фалшивите новини са едно от най-големите предизвикателства за гражданското общество и за демокрацията. „Това не е проблем само в Европа, но и в САЩ“, подчерта той.     По думите му проблемът с фалшивите новини е свързан с икономически интереси и с влиянието на олигарсите. Като пример той посочи  Джордж Сорос, който по думите му иска да променя политическата и икономическа реалност.  Чернецки е категоричен, че най-важното за политиците, журналистите и партийните лидери е да се ръководят от интереса на хората и гражданското общество, а не да ползват медиите като инструмент за манипулация. „Трябва да си сътрудничим, защото механизмите за манипулация са много сходни в нашите държави“, каза на финал полският евродепутат.     Зам.-председателят на ЕКР Джефри ван Орден смята, че няма необходимост от налагане на допълнителни ограничения на медиите. Британският политик е категоричен, че медиите сами трябва да налагат контрол върху себе си, а читателите сами да съумяват да разграничават истината от лъжата, четейки критично и аналитично.     Съдебната система и корупцията са основни пречки за развитието на България, посочи той. „Тези проблеми все още остават значими за страната ви, в последния доклад от ноември миналата година се подчертава, че корупцията държи високи нива“, подчерта Орден.     Фалшивите новини са в пряка връзка с корупцията, а това води след себе си и икономически интереси, смята европейският икономист и зам.-председател на ЕКР проф. Ханс-Олаф Хенкел. По думите му, поради тази причина има наличие на силно ограничаване на свободата на медиите. Проф. Хенкел разкри и, че немското правителство отказва да поеме отговорност по отношение на фалшивите новини. Според депутатите в Германия отговорността за фалшивите новини трябва да бъде на Гугъл и Фейсбук и те да дават становище фалшива или не е една новина, разказа немският евродепутат.     Като подчерта, че в Германия безпроблемно се изграждат лифтови съоръжения и визира скандала с  немския евродепутат Ска Келер, която  дойде в София и подкрепи протестите в защита на Пирин, Бареков се обърна към Хенкел, отправяйки му въпроса дали е нормално изграждането на един лифт да се превръща в национален проблем и в кауза на „Зелените”.     В отговор зам.-председателят на ЕКР отбеляза, че въпросната дама неслучайно не споменава, че в Германия има много лифтове. Причината според него се корени в това, че Германия винаги иска да бъде морален шампион на света и да бъде страната с най-добрата екологична политика. На финал проф. Хенкел пожела в България да бъдат пуснати много лифтове.     По време на изказването си европейският икономист отбеляза и, че организаторът на събитието евродепутатът Николай Бареков е „отличен представител на България не само в нашата политическа група /ЕКР/, но и в целия Европейския парламент”. „За мен е изключително удоволствие да работя с него”, подчерта той.       Собственикът на Eu Reporter Колин Стивънс пък е убеден, че именно фалшивите новини са повлияли на Брекзит. Той се обърна към журналистите, присъстващите в залата, и заяви, че самите те трябва да поемат отговорност и инициатива в отсяването на истинските от фалшивите новини.     Изпълнителният директор на сдружение „Съюз Произведено в България” Пламен Грозданов пък обяви, че преди месец екип от юристи са анализирали практиката в три европейски страни за възможностите бизнесът да защити дейността си в случай, че е предмет на недобросъвестна атака. Включените страни са били Германия, Франция и Великобритания. В резултат на това проучване става ясно, че съществуват механизми, с които компании, станали жертви на такива атака, могат да се защитят.     Според Грозданов наложеният стереотип в нашата законодателна практика следва да бъде променен съгласно международните тенденции и в българското законодателство изрично да бъде уреден общият въпрос юридически лица да могат да претърпяват неимуществени вреди и да получат съответното обезщетение.     Какви си икономическите ефекти от разпространението на фалшивите новини разкри преподавателят в Катедра „Финанси“ на УНСС Димитър Чобанов. Пред участниците в конференцията той представи презентация, от която стана ясно, че това са по-ниско потребление, по-ниски български и чуждестранни инвестиции, по-нисък кредитен рейтинг за държавата и по-ниско финансиране от чужбина.     Бившият прокурор Роман Василев разкри каква е връзката между политическата корупция и фалшивите новини. Той е категоричен, че има симбиоза между двете явления и, че медиите, които произвеждат фалшиви новини, се финансират с „мръсни пари“. Като причина за невъзможността държавата ни да се пребори с тези така обществено значими проблеми Василев също посочи липсата на адекватно законодателство в тази област.      Има наличие на симбиоза между корупцията и фалшивите новини, категоричен е собственикът на вестник „Телеграф“ Васил Захариев. Като пример той посочи двама издатели на територията на България, които са подсъдими. „Те са членове на Съюза на издателите у нас – господин Иво Прокопиев, съсобственик на „Икономедия“, който е със запор от КОНПИ в размер на 100 млн. евро, и господин Огнян Донев, собственик на интернет медията „Клуб Z”, който пък е подсъдим за укриване на данъци в размер на 31 млн. лв. По думите му, интересен феномен у нас е, че фалшиви новини се произвеждат и от агенти на ДС. „Съгласен съм с Бареков, че трябва да има нови правила за пресичане на фалшивите новини“, каза в заключение Захариев.     Според изпълнителния директор на „Канал 3“  Ива Стоянова медиите са „оръжие“ навсякъде по света. Като основен проблем тя посочи факта, че журналистите днес, създавайки новина, не излизат със собствените си имена и лица. Стоянова подкрепи тезата на Бареков и Захариев, че е недопустимо подсъдими и олигарси да бъдат издатели на онлайн и печатни издания.      Поради засиления интерес и множеството заявки за изказвания по темата, на финал евродепутатът Николай Бареков обяви, че форматът ще продължи в началото на лятото в Страсбург.       ", "date": "2018.03.01", "title": "Бареков събра над 120 професори, журналисти и студенти в Брюксел на конференция за корупцията и генезиса на фалшивите новини"}
{"url": "https://www.blitz.bg/svyat/izvnredno-dvigatel-na-samolet-s-96-ptnitsi-otkaza-v-nebeto_news582901.html", "text": "Истински кошмар се разигра над небето на Киргизстан. Двигателят на пътнически самолет на авиокомпания Tez Jet е отказал във въздуха, съобщиха местни медии. В този момент на борда на летателната машина са били 96 пътници. Пилотът е предприел извънредна маневра и е върнал самолета на летището в Бишкек.  „Самолетът кацна безопасно в 14,52 часа, нито един от 96-те пътници не е пострадал”, заяви прессекретарят на международното летище Манас Алия Курбанова.    ", "date": "2018.03.01", "title": "Извънредно: Двигател на самолет с 96 пътници отказа в небето"}
{"url": "https://www.blitz.bg/svyat/i-gradt-s-nay-mrsen-vzdukh-v-sveta-e_news582907.html", "text": "Косовската столица Прищина е на първо място в света по замърсеност на въздуха. Според измерванията на Индекса на качество на въздуха стойността на този индекс в Прищина е 221, което означава, че е \"много нездравословен\", съобщават местните медии.Според същия източник състоянието на въздуха не се е променило, въпреки че през последната седмица на януари столичната община и министерството на околната среда взеха решение няколко улици в столицата да бъдат затворени за движение като мярка против замърсяването на въздуха.  Тревожното ниво на замърсяване на въздуха в Прищина се запазва от няколко месеца. След Прищина в списъка за най-мръсен въздух се нареждат индийските градове Мумбай, Ню Делхи и Калкута.", "date": "2018.03.01", "title": "И градът с най-мръсен въздух в света е..."}
{"url": "https://www.blitz.bg/politika/dimitr-lazarov-prvo-shche-izslushame-institutsiite-sled-tova-ginka-vrbakova_news582791.html", "text": "Първо ще изслушаме представителите на институциите, едва след това Гинка Върбакова. Те трябва да представят своите проучвания. Това каза Димитър Лазаров, председател на Комисията за контрол над службите за сигурност в парламента, пред bTV. Той посочи какво ще бъде обсъждано по време на срещата в парламента. „Притеснително е, това, което излезе в медиите, че в сделката участват едни офшорни компании, които се свързват с руски капитали“, каза той. „Дали може да се спре сделката с ЧЕЗ е въпрос на дискусия“, допълни депутатът от ГЕРБ.     Друга тема е дали биха се получили съответните банкови плащания по сделката.     „Второто притеснително е, че тази сделка се използва за внушение от някои политически сили, че държавата стои зад тази сделка. Видно е, че не е така“, заяви Лазаров.     На въпрос дали е възможно държавата да купи ЧЕЗ той отговори: „Принципно е възможно“.    ", "date": "2018.03.01", "title": "Димитър Лазаров: Първо ще изслушаме институциите, след това Гинка Върбакова"}
{"url": "https://www.blitz.bg/obshtestvo/sheft-na-dans-razkri-nishchila-li-e-agentsiyata-inerkom-na-ginka-vrbakova_news582922.html", "text": "Не са установени преписки и дела за фирмата „Инерком“, според информацията от Прокуратурата. Това заяви Димитър Георгиев, председател на ДАНС на съвместно заседание на Комисията по енергетика и Комисията за контрол над службите за сигурност, прилагането и използването на специалните разузнавателни средства. \"През 2014 година в ДАНС периодично бе получавана информация от ЧЕЗ за намерение да продаде българските си активи. Това е свързано и с протестите през февруари 2013 година\", каза още той.  \"През 2015 година отново бе получена информация, че ЧЕЗ обмисля поетапно преустановяване на дейностите си в България. През този период като евентуални купувачи и преговори са водени с руско дружество,  българо-австрийска компания и турски инвеститор“, допълни Георгиев.   „Установено е наличие на водене на прокурорски преписки от 2010, 2014, 2015 и 2016 година срещу управление на лизингово дружество, което е ощетявано с чуждо имущество, където взаимополучатели са от семейството на Върбакови. Към момента 4 от проверките са прекратени, по 2 от тях работата продължава. До момента няма повдигнати обвинения срещу лицата“, завърши Димитър Георгиев.  ", "date": "2018.03.01", "title": "Шефът на ДАНС разкри нищила ли е агенцията \"Инерком\" на Гинка Върбакова"}
{"url": "https://www.blitz.bg/obshtestvo/oshche-za-megaskandala-v-pernik-ekskmett-ivanov-progovori-iztocheni-li-sa-nad-1-mln-leva-ot-obshchinata-arnaudova-go-poseche_news582780.html", "text": "Не бих казал, че са източени над 1 милион лева от общината. Това заяви в ефира на Нова тв бившият кмет Иван Иванов по повод скандала с огромните далавери в община Перник. \"Стъпих в длъжност на 13 ноември 2014. Тогава видях, че на 9 септември същата година е сключен договор на базата на решение на кризисния щаб тогава с фирма за почистване ЗМБГ на нерегламентирани сметища и строителни отпадъци на територията на община Перник. Тогава действително имаше кризисна ситуация и градът бе задръстен от такива сметища. Същевременно договорът на друга фирма от 8 години изтичаше на 1 декември същата година. Дейността, за която ме обвиняват, че съм платил, е изявършена през септември, октомври и ноември месец\", каза той.  \"Аз заварих този договор за милиони левове. попитах, но от общината ми представиха надлежни документи за тази работа с протоколите. Няма как да представя документите, те са в общината. Като са правили проверката миналата година нямам представа какви документи са им представени на АДФИ. Аз напуснах община Перник като кмет на 10 ноември 2015\", добави Иванов.  След думите му се включи главният прокурор Румяна Арнаудова, която заяви: \"Отлично знаем у кого са отишли парите. Доказателствата ни са го посочили. Установили сме, че нито е имало криза, нито бедстввено положение. Нито пък е имало официален документ, с който старият кмет да се разпореди, а новият да действа. Дейностите на първата фирма са доказани с документи ден по ден, район по район. Другото дружество обаче за 3 месеца е получило 1 млн. и 200 хил. лева, но в документите не е посочено кои са районите, от които са били отпадъците. Убедени сме, че се касае до източване на общината с над 1 млн. 200 хил. лева само за 3 месеца. На лицата е определен 10-дневен срок, в който да внесат гаранциите.  Ако съберем доказателства, че кметовете са взимали пари, те ще получат и други обвинения. Към момента доказателствата сочат само към престъпления по служба. Лицето, което се е облагодетелствало, е официално собственикът на фирмата, но има и други лица зад него\".     ", "date": "2018.03.01", "title": "Още за мегаскандала в Перник: Екскметът Иванов проговори източени ли са над 1 млн. лева от общината, Арнаудова го посече"}
{"url": "https://www.blitz.bg/politika/vazhen-den-v-parlamenta-dve-komisii-zasedavat-zaradi-sdelkata-za-chez_news582771.html", "text": "Мегаизлушване заради сделката на Гинка Върбакова с ЧЕЗ предстои днес в парламента. Комисията по енергетика ще заседава съвместно с комисията за контрол над службите за сигурност, прилагането и използването на специалните разузнавателни средства. В дневния ред са предвидени изслушване на КЗК, КЕВР, КФН, Агенция по приватизация и следприватизационен контрол, Държавна агенция “Национална сигурност” и Държавна агенция “Разузнаване”. Поканена е и Гинка Върбакова, чиято фирма “Инерком” купува активите на ЧЕЗ Груп в България. Депутати от БСП вчера поискаха разсекретяване на класифицираните данни, получени от премиера на Чехия Андрей Бабиш по искане на Бойко Борисов. Документът бе заведен в секретното деловодство на Народното събрание. Жельо Бойчев обяви, че във въпросното деловодство имало “един хвърчащ лист, без подпис”. “Настояваме на заседанието на комисиите да бъде поканено ръководството на Българската банка за развитие и да обясни защо излъга, че няма никакво отношение към покупко-продажбата на ЧЕЗ”, обяви Бойчев.  От БСП настояха  да бъде създадена временна комисия в НС, която да проучи всички обстоятелства около сделката с ЧЕЗ. От ГЕРБ отхвърлиха идеята, която била свързана с допълнителни разходи.  От пресслужбата на МС съобщиха, че върху документа, получен от чешкия премиер Бабиш “има гриф за сигурност, поради факта, че не е съставена от орган на изпълнителната власт в България и съдържа данни за евентуални бъдещи банкови операции”.  Източник: ", "date": "2018.03.01", "title": "Важен ден в парламента! Две комисии заседават заради сделката за ЧЕЗ"}
{"url": "https://www.blitz.bg/obshtestvo/stolitsa/sasho-kadiev-stresna-desi-sluchi-mi-se-neshcho-potresavashcho-vizh-kakvi-rani-imam_news582811.html", "text": "Травмираща случка сподели водещият Александър Кадиев в предаването си „Преди обед“ по bTV. Той беше толкова нахъсан да я разкаже, че дори в началото анонсира, че му се е случило нещо потресаващо, за да държи зрителите в напрежение. Историята се случила вчера зад Народния театър. „Паркирам си аз на синята зона, тръгвам да стъпвам и се хлъзнах и паднах като куче“, каза водещият.     „Стъпвам на пешеходната пътека и се хлъзгам жестоко. Правя леко движение във въздуха и падам“, добави той. Бил комична картинка, хората наоколо доста се посмели.     „Имам рани“, каза Кадиев и си показа ръцете на камерите. „Прилича на ухапване от комар“, пошегува се колежката му Деси Стоянова.     „Столична община, вземете мерки!“, призова сериозно водещият. Той се възмути, че пешеходната пътека не е боядисана с „грапава боя“, а с някаква гладка, която „щом стъпиш и падаш“.  По думите на Деси Стоянова пък, не е нормално хората, пресичащи нерегламентирано, да бъдат по-защитени от леда от тези, които минават през пешеходни пътеки.    ", "date": "2018.03.01", "title": "Сашо Кадиев стресна Деси: Случи ми се нещо потресаващо, виж какви рани имам!"}
{"url": "https://www.blitz.bg/politika/borisov-provede-vazhen-razgovor-po-noshchite-s-cheshkiya-premier-zaradi-chez-eto-kakvo-sa-obsdili_news582782.html", "text": "Премиерите Борисов и Бабиш отново обсъдиха късно снощи в телефонен разговор темата за сделката за продажба на активите на дружество ЧЕЗ Груп в България. В този разговор българският министър-председател поиска допълнителни разяснения за позицията на чешкото правителство, съобщават от правителствения пресцентър. Андрей Бабиш посочи, че след изразените от медиите в Чехия съмнения по отношение на компанията купувач, е поискал да бъдат представени доказателства, които да разсеят притесненията около сделката. В тази връзка Надзорният съвет на ЧЕЗ Груп е изискал от Съвета на директорите на дружеството информация за \"Инерком\". Съветът на директорите е потвърдил пред НС, че е извършил множество проверки на потенциалния купувач и източниците му на финансиране и те не са показали проблеми за осъществяване на продажбата, и ръководството на ЧЕЗ поддържа тази позиция,  информира чешкият премиер.  Борисов посочи, че е поискал първия телефонен разговор заради значимостта на електроенергийното дружество за България и начина за провеждане на преговорите по неговата продажба, което е предизвикало много въпроси. Той каза, че обменените мнения с премиера Бабиш във вторник, както и изнесената от чешки и български медии информация за източниците на финансиране на купувача, са подхранили съмненията му, че сделката е проблемна.  Правителствените ръководители на двете страни заявиха, че нямат и не са имали каквато и да е връзка със сделката или дружеството купувач, решенията за които са взети от Съвета на директорите на ЧЕЗ Груп. Двамата бяха категорични, че са дали публичност на съмненията си за неспазване на добрите практики при осъществяване на сделката и потвърдиха, че ще следят внимателно за довеждане до край на проверките от компетентните органи на двете държави.  Българският министър-председател помоли чешкия си колега за съдействие за осъществяване на разговори с ръководството на ЧЕЗ Груп в случай, че българската държава реши да предприеме действия за закупуване на дейността на електроразпределителното дружество в страната ни. От своя страна чешкият премиер обърна внимание на това, че договори вече са били подписани.    ", "date": "2018.03.01", "title": "Борисов проведе важен разговор по нощите с чешкия премиер заради ЧЕЗ, ето какво са обсъдили"}
{"url": "https://www.blitz.bg/politika/tasko-ermenkov-razkri-favorita-na-levitsata-za-kupuvach-na-chez_news582783.html", "text": "Дали ще бъде завършена сделката за ЧЕЗ, зависи от компетентните органи Ако това беше просто покупка на мол или покупка на магазин, нямаше да има никакви проблеми. Това заяви в сутрешния блок на bTV депутатът от БСП Таско Ерменков. „Не бих си помислил, че аз мога да си купя ЧЕЗ и мога да го управлявам“, каза той.     Ерменков беше запитан какви въпроси ще бъдат зададени на собственика на фирма „Инерком“ по време на изслушването ѝ в парламентарни комисии. Според него, няма смисъл тя бъде питана за опита ѝ в сферата. „Отговорът предварително е ясен, че познания и опит няма“, каза той и добави, че тя самата го е признала.     „Въпросът е откъде са парите. Има правото да дойде и да бъде изслушана като засегната страна. Мен не ме притеснява самата Гинка Върбакова, а това, че това става в България. Че това става по време на българското председателство“, заяви депутатът.     Ерменков директно заяви, че Борисов „е виновен за това, което става“.     „Сделката може да е финализирана, но не е финализирана, докато в България компетентните власти не се изкажат по чистотата на сделката“, посочи той.     „Скандално е, че държвата допуска хора, които въобще нямат понятие от електроснабдяване, да се занимават с тази жизненоважна дейност“, допълни той.     „Ние имаме един-единствен фаворит, който смятаме, че трябва да купи ЧЕЗ, и това е държавата“, категоричен беше Ерменков.    ", "date": "2018.03.01", "title": "Таско Ерменков разкри фаворита на левицата за купувач на ЧЕЗ"}
{"url": "https://www.blitz.bg/layfstayl/shoubiznes/alisiya-s-nov-dueten-partnor_news582655.html", "text": "След получаването на статуетката за \"Най-добра колаборация на годината\" за съвместния си проект с Тони Стораро \"Добре ти беше\", фолкдивата Алисия обяви, че подготвя ново парче. Тя сподели, че песента ще бъде дуетна, но още няма да издаде кой ще е нейният партньор. \"Съвсем скоро ми предстои заснемането на видеоклип върху новата ми песен. Имам и още един проект и ако не ми мине черна котка път, двете песни трябва да излязат за един месец\", сподели изпълнителката на „Ара Мюзик“ след церемонията на The 1 Lifestyle Awards. \"Едната песен е дуетна. Аз обичам дуетите\", допълни тя, но не издава с кого ще бъде проектът.    ", "date": "2018.03.01", "title": "Алисия с нов дуетен партньор"}
{"url": "https://www.blitz.bg/svyat/tigrite-na-general-sukheyl-napredvat-v-operatsiyata-sreshchu-teroristite-v-iztochna-guta_news582765.html", "text": "Вчера, сряда, сирийската армия възобновила настъплението си в столичното предградие Източна Гута, атакувайки позиции на бандитите в стратегическите райони Хараста и Арбин. Съобщението е на rusvesna.su. Използвайки резултатите от ударите на руската авиация, 4-та механизирана дивизия и Републиканската гвардия щурмували кварталите, контролирани от терористите на „Хайят Тахрир аш-Шам” (Джебхат ан-Нусра, Ал-Кайда) и „Файлак ар-Рахман”.     Отначало е превзет площадът около джамията „Саид Мухамед”, а след това армейците се придвижили по улицата от Хараста за северната Дума. В градините на Хараста армията водила боеве за овладяване на фермите.     През деня бойните действия били временно преустановени заради спазването на 5-часовия режим за прекратяване на огъня за напускане на мирните жители.     След обед армията атакувала бандитите в предградието Хараста, където са взети под контрол 90% от квартал Ал-Аджай след ожесточени боеве с „Файлак ар-Рахман” и „Джебхат ан-Нусра”. Сега се водят боеве за останалата част от Хараста.     В боевете активно участват „Тигрите” на генерал Сухейл ал-Хасан.     Арабски медии като AMN съобщават, че руската авиация нанесла поредица от 8 удара по укрепени огневи точки на „Джейш ал-Ислам” близо до градовете Ал-Шифоуния и Хавш Давахра.     Съобщава се, че това са първите бомбардировки на руската авиация след приемане от Съвета за сигурност към ООН на резолюцията за 30-дневното прекратяване на огъня в Източна Гута.    Превод и редакция: БЛИЦ    ", "date": "2018.03.01", "title": "„Тигрите” на генерал Сухейл напредват в операцията срещу терористите в Източна Гута"}
{"url": "https://www.blitz.bg/svyat/khakeri-atakuvakha-dve-ot-nay-vazhnite-ministerstva-v-germaniya_news582790.html", "text": "Германия разследва пробив в киберсигурността на две от най-важните си министерства - на отбраната и на вътрешните работи, съобщава говорител на местното правителство пред BBC. Официално няма заподозрени, но местните медии обвиняват популярната руска хакерска група Fancy Bear, известна още и като APT28.Пробивът е открит през декември миналата година. Една от версиите е, че хакерите може да са имали достъп до вътрешните мрежи на двете министерства за период от близо година.  Според говорител на германското вътрешно министерство атаката е била \"изолирана\" и е под контрол. Той не коментира твърденията за участието на руските хакери. Това не е първият път, когато Fancy Bear са заподозрени за кибератаки в Германия. През 2015 г. групата беше обвинена и за подобна атака срещу германския парламент и срещу партията на канцлера Ангела Меркел. Разследването тепърва ще покаже дали вирусът, с който хакерите са атакували двете министерства, е компрометирал някаква информация. Правителството коментира, че средно се справя с по 20 опита за кибератаки на ден, а веднъж седмично се правят тестове за пробиви.  ", "date": "2018.03.01", "title": "Хакери атакуваха две от най-важните министерства в Германия"}
{"url": "https://www.blitz.bg/svyat/nezryashchata-naslednitsa-na-vanga-predskazva-strakhoviti-atentati-i-prevrati_news582772.html", "text": "Наследницата на Ванга - Каеде Юбер, за която петричката пророчица говорила преди смъртта си, че ще стане известна ясновидка, днес предсказва атентати и преврати. Подобно на българския феномен, младата французойка е загубила зрението си, когато била на 15 години и като нашата гадателка отговаря на въпросите с поразителна точност, съобщава esoreiter.ru. Миналата година Юбер говорила за атентатите в Западна Европа, преди те да се случат, а сега твърди, че в Украйна ще има нов преврат.  Наследницата на Ванга разказва и за нова духовна мисия на Русия и за бъдещето на човечеството. Източник: Флагман", "date": "2018.03.01", "title": "Незрящата наследница на Ванга предсказва страховити атентати и преврати"}
{"url": "https://www.blitz.bg/svyat/nay-golemite-islyamistki-grupirovki-se-biyat-na-zhivot-i-smrt-v-idlib-i-alepo_news582763.html", "text": "В стремежа да оцелеят все по-кръвополитна става войната между най-големите ислямистки групировки в Сирия, съобщава rusvesna.su. Джихадистите от новосъздадената „Джебхат Тахрир Сурия” (съюз между „Ахрар аш-Шам” и „Нуредин аз-Зинки”) успешно атакуват бившите си съюзници от „Хайят Тахрир аш-Шам” (Джебхат ан-Нусра) в провинция Алепо и в северната част на Идлиб. Във вторник радикалите от ДТС превзели бившата база на 46-а бригада в югозападната част на Алепо, принуждавайки ХТШ да отстъпи още на юг към границата с провинция Идлиб. Това е втората голяма загуба за терористите от ХТШ за понеделник и вторник. Преди това ДТС изтласкали „Тахрир аш-Шам” от важния град Дарет Изза в западната част на провинция Алепо.     Преди това ДТС превзе от „Нусрите” авиобазата „Тафтаназ” и още 10 града. „Нусрите” си го върнаха, като овладяха базата за бронирана техника край град Маарет Мисрин.     В сряда обаче джихадистите от „Хайят Тахрир аш-Шам” предприеха масово контранастъпление в Северен Идлиб срещу райони, контролирани от „Джебхат Тахрир Сурия”, като превзе поне четири градчета след скоротечни боеве.     Снощи (сряда) ДТС атакувала селището Атма, което е едно от най-важните градчета на турската граница.    Превод и редакция: БЛИЦ    ", "date": "2018.03.01", "title": "Най-големите ислямистки групировки се бият на живот и смърт в Идлиб и Алепо"}
{"url": "https://www.blitz.bg/svyat/tiyneydzhr-ot-nova-zelandiya-strelyal-po-elizabet-ii_news582799.html", "text": "Разузнаването на Нова Зеландия разсекрети документи, в които се съобщава, че 17-годишен тийнейджър е опитал да убие кралица Елизабет II по време на визитата й в страна през 1981 година, съобщава \"Ройтерс\". Отбелязва се, че Кристофър Луис е стрелял по кралицата, когато тя е излизала от автомобила си в град  Дънидин.  Младежът е обвинен единствено за притежание на огнестрелно оръжие. 10 години по-късно обаче е обвинен в жестокото убийство на жена и отвличане на дъщеря й в Окланд.  Луис е починал в затвора през 1997 година, успявайки да съобщи, че е бил осъден за престъпление, което не е извършил. Превод: БЛИЦ    ", "date": "2018.03.01", "title": "Тийнейджър от Нова Зеландия стрелял по Елизабет II"}
{"url": "https://www.blitz.bg/layfstayl/sashka-vaseva-vgorchi-zhivota-na-desetki-stolichani_news582840.html", "text": "Фолк певицата Сашка Васева е простудила цял блок в центъра на София. Блондинката ходи при зъболекар, чийто кабинет се намира на първия етаж в сградата до земеделското министерство. Заради фобията си от затворени пространства, Дупнишката Мадона оставяла не само вратата на кабинета, но и на входа отворена. Това се случва и в тези дни, когато температурите паднаха до минус 15 градуса, пише \"Телеграф\".   Докторът търпял капризите на звездата, затова, че от половин година й оправя зъб по зъб от ченето.   Хората от входа също все още понасят последствията от клаустрофобията й и още не са излезли на протест с плакати пред министерството, но коментират на висок глас отворената в мразовитите дни врата, както във входа, така и в района на кооперацията.        ", "date": "2018.03.01", "title": "Сашка Васева вгорчи живота на десетки столичани"}
{"url": "https://www.blitz.bg/svyat/putin-ne-e-protiv-razpolaganeto-na-mirotvortsi-po-tsyalata-teritoriya-na-dnr-i-lnr-no-uslovieto-e_news582760.html", "text": "Русия „като минимум не е против” разполагането на миротворци по цялата територия на ЛНР и ДНР, но Киев трябва да се договаря с Републиките, заяви Владимир Путин след преговори с австрийския канцлер Себастиян Курц, цитиран от световните агенции. Отначало ставало дума мисията на ООН да гарантира сигурността на наблюдателите от ОССЕ по линията на съприкосновението. После в телефонен разговор Меркел предложила миротворците да бъдат разположени по границата на Русия с Донбас.     Сега пък се говори, казва Путин, че те трябва да се намират навсякъде, сиреч цялата територия да се постави под международен контрол. „Ние като минимум не сме против” – казва руският президент и препраща за преговори към Донецк и Луганск. Никой обаче не искал да води с тях диалог, но нямало прецедент в световната дипломация да не се преговаря с воюваща страна.     Лидерите на Русия и Австрия считат, че Минските споразумения нямат алтернатива. С този проблем Себастиян Курц е много добре запознат от времето, когато бил външен министър на Австрия. Особено внимание той отделил по време на австрийското председателство на ОССЕ. Превод: БЛИЦ    ", "date": "2018.03.01", "title": "Путин не е против разполагането на миротворци по цялата територия на ДНР и ЛНР, но условието е..."}
{"url": "https://www.blitz.bg/layfstayl/shoubiznes/golyama-shashma-emiliya-mami-s-falshiv-godezhen-prsten-vrti-si-go-edin-i-sshch-ot-godini-snimki_news582348.html", "text": "Наблюдателни фенове изловиха фолк дивата Емилия в супер гаф. Певицата лично се похвали в няколко предавания, че е сгодена, но пръстенът се оказа, че не е от новия й любим Жорж Башур.Бижуто на изпълнителката краси ръката й от 2008-ма година, става ясно от стара снимка на Емилия. Според информация, идваща от Емилия, скъпото украшение е с диаманти, което също не граничи с истината. Диаманти също липсват по него, въпреки излезлите клюки, че е обсипано с такива.  Ще има ли наистина сватба, дивят се вече в мрежата, след като се предполага, че може би годеж може изобщо не е имало. Самата Емилия пък слага каруцата пред коня и вероятно избързва с мераците. „Оплаква се, че иска да пази личния си живот от жълтите медии, а сама ходи по предаванията да се хвали кой е мъжът до нея”, недоумяват в социалните мрежи.", "date": "2018.03.01", "title": "Голяма шашма! Емилия мами с фалшив годежен пръстен, върти си го един и същ от години (СНИМКИ)"}
{"url": "https://www.blitz.bg/stsena/ulitsite-na-mumbay-pochernyakha-ot-narod-desetki-khilyadi-se-stekokha-v-grada-za-da-izpratyat-zvezdata-na-bolivud-sridevi-kapur-snimki_news582828.html", "text": "Десетки хиляди души се стекоха в индийския град Мумбай, за да си вземат последно сбогом със суперзвездата на Боливуд Сридеви Капур. 55-годишната актриса си отиде от този свят след инцидент във вана в хотелска стая в Дубай. Тялото на актрисата бе докарано от Дубай с частния самолет на индийския предприемач Анила Амбани.     Хиляди поклонници започнаха да пристигат в Мумбай още от ранно утро, за да изпратят Сридеви Капур в последния й път. Заради събралото се множество местните власти бяха принудени да затварят цели улици.        \"Не зная колко време ще ми се наложи да чакам, но ще чакам до последно. Гледал съм всички нейни филми, възхищавах й се. Никъде няма да ида, докато не изразя уважението си към нея”, заяви един от феновете на звездата.  Тленните останки на Сридеви бяха поставени в стъклен ковчег, а всичко около нея  украсено с цветя.       Сридеви Капур е една от най-популярните звезди на Боливуд. Зад гърба си тя има близо 300 роли. Превод: БЛИЦ", "date": "2018.03.01", "title": "Улиците на Мумбай почерняха от народ! Десетки хиляди се стекоха в града, за да изпратят звездата на Боливуд Сридеви Капур (СНИМКИ)"}
{"url": "https://www.blitz.bg/razvlechenie/v-prviya-den-na-zhenskiya-mesets-mart-sport-toto-razdade-dzhakpoti-za-nad-5-300-000-leva-na-ksmetliyki-ot-ruse-i-bistritsa_news582933.html", "text": "В ПЪРВИЯ ДЕН НА ЖЕНСКИЯ МЕСЕЦ МАРТ СПОРТ ТОТО РАЗДАДЕ ДЖАКПОТИ ЗА НАД 5 300 000 ЛЕВА НА КЪСМЕТЛИЙКИ ОТ ГРАД РУСЕ И СОФИЙСКОТО СЕЛО БИСТРИЦА Дина Шошева от град Русе е късметлийката, която спечели 4 458 172 лева в играта „Тото 2 – 6 от 49“. Късметлийката е участвала в играта със система №1 и фиш на стойност 6.75 лева, а печелившите числа бяха изтеглени в 15-ия тираж, който се проведе на 22 февруари. Така тя става 94-ият тотомилионер на България. Чекът й беше връчен тази вечер от Део и Марина в предаването на СПОРТ ТОТО.  Дина е актриса в Русенския драматичен театър и тази година празнува своя 35 годишен юбилей на сцена. Споделя, че числата за нея са много важни и всяко едно число има своя символика. Играе редовно тото от 1978 година и пуска фишовете си само в един тото пункт. Разказва, че веднъж пропуснала тираж и тогава се паднали нейните числа. „И късметът ми се разсърди“, смее се печелившата. Има специална тетрадка в която записва своите комбинации и определя себе си като „библиотеката на тотото“.   „Да вярват в себе си и късмета и да се вслушват в интуицията си“, пожелава тотомилионерката на всички участници в игрите на СПОРТ ТОТО.  Веднага след като бе спечелен, джакпотът в играта „Тото 2 - 6 от 49“ стартира с нови 2 000 000 лева. За тиража в неделя, 4 март, се очаква той да достигне сумата от 2 300 000 лева.  Другият джакпот на стойност 847 022 лева, от играта „Тото 2 – 6 от 42“, грабна щастливка от Софийското село, Бистрица. Името ѝ е Даниела Недкова, на 36 години, майка на две деца. Тя е играла с фиш на стойност 2.40 лева. Казва, че със сумата ще си направи малка къщичка и малък бизнес.  „И ще живеем по-спокойно“, допълва печелившата   „Само след дни идва и следващият повод, по който ще бъдат раздавани бонус печалби, и това е 8-и март. За празника на жената са предвидени 8 допълнителни печалби по 8000 лева, които ще бъдат определени чрез жребий в играта „Тото 2 - 6 от 49“ точно на 8-и март. И веднага след тях идват и още възможности,“ споделят от Български спортен тотализатор.    ", "date": "2018.03.01", "title": "В първия ден на женския месец март Спорт ТОТО раздаде джакпоти за над 5 300 000 лева на късметлийки от Русе и Бистрица"}
{"url": "https://www.blitz.bg/svyat/video-ot-lekata-katastrofa-priklyuchila-s-razstrel_news582923.html", "text": "Пиян ветеран от Първата чеченска война откри огън с пушка-помпа след спречкване с шофьора на кола, която ударил леко със своя миниван малко преди това. При престрелката са ранени двама мъже, единият от които тежко, съобщава НТВ.Инцидентът се случил вечерта на 28 февруари срещу 1 март под Волдарския мост в Санкт Петербург. В задницата на Volvo S60 се врязал Ford Focus C-MAX, управляван от 42-годишния ветеран Дмитрий Лосев.  Бившият военен бил видимо пиян. Той позвънил по телефона на жена си, наредил ѝ да дойде на мястото на катастрофата и да каже на полицията, че по време на катастрофата зад волана е била тя. Собственикът на Volvo-то не одобрил идеята и между двамата избухнал скандал. Лосев напуснал местопроизшествието, прибрал се вкъщи (апартаментът му се намирал на около километър) и се върнал с пушка-помпа, с която започнал да стреля по шведския автомобил, ранявайки водача и негов приятел. Стрелецът бил обезвреден от пристигнал на мястото полицай, по когото Лосев също открил огън. При последвалата престрелка ветеранът бил ранен тежко. Откаран е в болница, където е опериран по спешност. Ако оцелее, мъжът ще отговаря по обвинения в опит за убийство на две или повече лица и посегателство срещу живота на сътрудник на правоохранителните органи.", "date": "2018.03.01", "title": "ВИДЕО от леката катастрофа, приключила с разстрел"}
{"url": "https://www.blitz.bg/svyat/ukrayna-ochakva-dostavka-na-orzhiya-ot-sashch_news582732.html", "text": "Президентът на Украйна Петро Порошенко заяви, че очаква Съединените щати да доставят оръжия на страната му до седмици, предаде агенция „Ройтерс“. „Първата доставка трябва да стане факт след много малко седмици“, заяви държавният глава в столицата Киев.Украинския президент, че страната му е готова да си прибере от Русия своите военни кораби в Крим, само ако й бъде върнат и самият полуостров, пише ТАСС. През миналия месец руският президент Владимир Путин предложи на Украйна да си вземе бойната техника от Крим, въпреки че тя е в плачевно състояние. Путин уточни, че става въпрос за десетки военни кораби и самолети.  Порошенко предложи и интеграцията на Украйна в ЕС и НАТО да бъде включена в националната конституция. Украинският президент обяви, че все още не е решил дали да се кандидатира за още един мандат. Той уточни, че ще направи това и ще обяви своето решение след началото на кампанията за президентските избори в Украйна, които трябва да се състоят през пролетта на следващата година. Заради анексирането на Крим и конфликта в Източна Украйна Европейският съюз и Съединените американски щати наложиха икономически санкции на Кремъл. Украинският президент отказа коментар относно това, че Юлия Тимошенко е с най-висок рейтинг сред украинските политици вече няколко месеца. Той обаче разкритикува Тимошенко за нейния разговор с руския посланик в Германия на Мюнхенската конференция по сигурността.", "date": "2018.03.01", "title": "Украйна очаква доставка на оръжия от САЩ"}
{"url": "https://www.blitz.bg/svyat/amerikanski-uchen-razraboti-seriya-kompyutrni-modeli-i-posochi-koga-shche-izbukhne-tretata-svetovna-voyna_news582445.html", "text": "Учен от университета в Колорадо твърди, че следващата световна война ще избухне след 100 години. Арън Клаусет е изчислил, че големи войни се случват на всеки 205 години. Следователно следващият кървав сблъсък между две държави лидери ще се случи след 1 век. Преподавателят по информатика не привежда доказателства за твърденията си. В рамките на своето изследване, публикувано в Science Advances, Клаусет е разработил серия компютърни модели за анализ на данните от статистическа гледна точка.  След края на Втората световна война светът живее относително спокойно, затова е и напълно вероятно ходът на събитията да се промени в лоша светлина.       Той е открил още, че броят на жертвите при Втората световна война не е статистическа аномалия, а се намира в пределите на очаквания смъртоносен изход.     По думите му, Третата световна война няма да може да бъде избегната и ще доведе до много повече загуби.     ", "date": "2018.03.01", "title": "Американски учен разработи серия компютърни модели и посочи кога ще избухне Третата световна война"}
{"url": "https://www.blitz.bg/obshtestvo/v-montansko-izpukakha-ot-stud-zhivakt-udari-19-v-bzovets_news582883.html", "text": "Тази сутрин в монтанското село Бъзовец са измерени минус 19 градуса, което е рекорд за региона за 1 март, съобщиха от метеорологичната станция в Монтана. В Монтана тази сутрин е било минус 13 градуса, а в курортния град Вършец - минус 16 градуса. До сега най-ниските температури, измервани в региона в първия ден на март, са били около минус 9 градуса. Метеоролозите в Монтана прогнозират, че от днес ще започне бавно затопляне и в почивните дни е възможно дневните температури да са вече положителни.  Минимална температура минус 19.8 градуса е измерена тази нощ в Чепеларе, информират от Метеорологичната станция на Рожен. Това е най-студената нощ от началото на тази зима според метеоролозите. Термометрите на вр. Рожен са паднали до минус 16.3 градуса, в Смолян студът достигна минус 15 градуса.  В мразовитата нощ в Пампорово са измерени минус 16 градуса, а сутринта температурата в курорта се е повишила до минус 8 градуса, според информация от Планинската спасителна служба. ", "date": "2018.03.01", "title": "В Монтанско изпукаха от студ! Живакът удари -19° в Бъзовец"}
{"url": "https://www.blitz.bg/layfstayl/skorost/mini-g-glasse-na-tok-za-3200-snimki_news582946.html", "text": "K7 на китайската компания Qifeng може да прилича на Geländewagen, но всъщност е градско супермини от популярния в родината му клас LSEV (Low-speed electrical vehicles). Тези електромобилчета развиват максимум 50 км/ч и нямат право да се движат по магистралите, но са идеални за придвижване в мегаполисите.Умалената G-Klasse на ток, която има по-големи мигачи на предните калници дори от оригинала, се предлага в две версии с мощност 5.3 и 6.7 к.с., захранвани от 60- или 72-волтови оловни батерии. Автономният пробег на по-скъпата модификация достига 170 км. Петместният Qifeng K7 е дълъг 3 290, широк 1 482 и висок 1 614 мм при междуосие 2 143 мм. Оборудването включва мултимедийна система, WiFi и GPS. Багажник практически липсва, но при сгъване на задната седалка място за товари се намира. Базовата цена е 24 988 юана (€3 231).", "date": "2018.03.01", "title": "Мини G-Glasse на ток за €3200 (СНИМКИ)"}
{"url": "https://www.blitz.bg/svyat/khitra-uchitelka-zatrupa-14-godishen-s-golite-si-snimki-napushi-go-s-marikhuana-i-go-vkara-v-legloto-snimki_news582823.html", "text": "Учителка по природни науки съблазни 14-годишен тийнейджър с марихуана. 26-годишната Стефани Петерсън и момчето пушели заедно по тъмна доба, а след това се отдавали на интимни ласки. Пред следствието ученикът разказал, че отношенията му с даскалицата започнали през ноември 2017 година, след като последната започнала да му изпраща свои голи снимки, съобщава New York Post.  Учителката от средното училище в Ню Смирна Бийч, щата Флорида, идвала с колата си до дома на непълнолетния си любовник в 11 часа вечерта, карала го в любовното си гнезденце, давала му да пуши марихуана, след което се отдавали на интимни ласки. В 2 часа през нощта тя връщала момчето обратно в дома му.  Учителката забранила на младия си любовник да издава отношенията им.  „Казваше, че може да изпаднем в голяма беля, ако някой разбере за нас”, разказва 14-годишната жертва.     С течение на времето родителите на младежа забелязали, че оценките му започнали да се влошават. Момчето дори се оплакало на Стефани, че е влошило успеха си с надеждата тя да намери някакъв изход.     3 месеца след началото на връзката им тийнейджърът се уморил да лъже и признал на родителите си истината за лошите оценки. Те сигнализирали в полицията.  Преподавателката е уволнена ден след признанията на 14-годишния младеж.    Петерсън е арестувана. Наложена й е гаранция в размер на 25 000 долара. Превод: БЛИЦ    ", "date": "2018.03.01", "title": "Хитра учителка затрупа 14-годишен с голите си снимки, напуши го с марихуана и го вкара в леглото (СНИМКИ)"}
{"url": "https://www.blitz.bg/politika/bivshiyat-premier-na-makedoniya-nikola-gruevski-se-izpravya-pred-sda_news582832.html", "text": "Днес съдът в Скопие ще заседава по дело, в което е обвинен бившият премиер на страната Никола Груевски. Случаят е познат като „Траектория“, по името на фирмата, наета да строи магистрали в Македония, съобщава местният „Вести“. Обвиняеми по делото са бившият премиер Никола Груевски, бившият вицепремиер Владимир Пешевски, бившият министър на транспорта Миле Янакиески и бившият директор на Агенцията за държавни пътища Люпчо Георгиевски.     Те са обвинени за това, че в периода 2012-2013 година са превишили правомощията си във връзка с избор на компания за изграждането на магистралите Миладиновци-Щип и Кичево-Охрид и опорочили процедурите в своя полза.     Според обвинението, на държавния бюджет била нанесена щета за най-малко 155 млн. евро, а на фирмата-изпълнител ѝ се създала възможност за имотна облага.     На предишното заседание Груевски отхвърли обвиненията, заявявайки, че не може да се докаже автентичността на доказателствата. Той заяви, че преди да бъдат предоставени на прокуратурата, документите били дадени в ръцете на партията СДСМ – негов основен политически противник.     Защитата поискала записи от предишните заседания на съда и достатъчно дълъг период, в който да могат да бъдат изслушани аудиозаписите. Превод: БЛИЦ ", "date": "2018.03.01", "title": "Бившият премиер на Македония Никола Груевски се изправя пред съда"}
{"url": "https://www.blitz.bg/svyat/spipakha-italianski-biznesmeni-za-brutalnoto-ubiystvoto-na-zhurnalista-yan-kutsiak_news582969.html", "text": "7 души са задържани в Словакия за бруталното убийство на разследващия журналист Ян Куциак и неговата годеница, съобщават местни медии. Сред задържаните има италиански бизнесмени, чиито имена се споменават в разследваща публикация на Куциак за корупция по високите етажи. Куциак ги е подозирал във връзки с мафията.  Според местни медии са задържани италианският бизнесмен Антонио Вадала и членове на неговото семейство, които Куциак е подозирал във връзки с базираната в Калабрия организирана престъпна групировка ндрангета.  Според италианския прокурор от град Катандзаро - Никола Гратери, \"вероятно зад убийството стоят калабрийски семейства. Очевидно ндрангета е способна да прави такива неща\".    ", "date": "2018.03.01", "title": "Спипаха италиански бизнесмени за бруталното убийството на журналиста Ян Куциак"}
{"url": "https://www.blitz.bg/svyat/ministr-shoygu-iztrebitelite-su-57-se-zavrnakha-v-rusiya_news582921.html", "text": "Руският военен министър Сергей Шойгу съобщил за успешно приключилите изпитания на най-новите руски изтребители Су-57 в Сирия. Самолетите изпълнили програма за изпробване в условия на реални бойни действия, съобщи warfiles.ru. „Те действително бяха там. Бяха за кратко, за два дни. За това време изпълниха програма за изпитания, включително бойни. Бяха само два самолета” – заявил Шойгу.     Заедно със Су-57 в изпитателните полети участвали и самолети-лаборатории, които регистрирали параметрите както на самия изтребител, така и на използваното оръжие. Двата самолета вече са в Русия.     Шойгу опроверга публикуваните в Мрежата спътникови снимки на изтребителите в авиобаза Хмеймим. Според министъра, Су-57 не са стояли под открито небе, а се намирали в специални защитени хангари. Такива самолети никога не стоят един до друг, отбелязал Шойгу.     Руското МО отказва да коментира появата на видео и фотографии, както и на анонимни източници от ОПК, че на 22 февруари в Хмеймим кацнали четири Су-57.    Превод и редакция: БЛИЦ    ", "date": "2018.03.01", "title": "Министър Шойгу: Изтребителите Су-57 се завърнаха в Русия"}
{"url": "https://www.blitz.bg/kriminalni/prestplenie/novo-zversko-ubiystvo-raztrsi-ruse_news582842.html", "text": "Ново зверско убийство разтърси Русе. Жертвата е 68-годишният А.С.А., който живеел в апартамент на втория етаж на жилищен блок на ул. „Родопи“. Сигналът бил подаден около 17,30 ч. снощи. Изпратеният на място полицейски екип от Второ РУ е установил в една от стаите трупа на 68-годишния мъж, по който имало следи от удари по главата, съобщава tvn.bg.  На място била изпратена дежурна оперативна група на МВР и съдебен лекар, извършен е оглед на местопроизшествието.  Една от версиите, по които се работи, е битово убийство. Като заподозрени са задържани 50-годишната съпруга на жертвата и 18-годишният му внук. По неофициална информация, жертвата злоупотребявала с алкохол и това водело до чести свади в семейството.  Синът и снаха му били на работа в Испания.  По случая е започнало разследване, като е образувано досъдебно производство за престъпление по чл. 115  ал. 1 от НК. Очаква се днес в Русе да пристигнат в помощ и експерти от ГД МВР.  Това е второто убийство в Русе в рамките само на няколко дни. На 26 февруари в дома си на ул. „Янтра“ беше намерен убит 81-годишен русенец. Убийството беше извършено от психично болния внук на жертвата.", "date": "2018.03.01", "title": "Ново зверско убийство разтърси Русе"}
{"url": "https://www.blitz.bg/kriminalni/nakazanie/osdikha-varnenski-fotograf-koyto-se-maskiral-na-voayor-na-plazha-za-pornografiya_news582854.html", "text": "Районен съд - Варна осъди 50-годишен фотограф за създаване и разпространяване чрез информационна технология в интернет на порнографски материали, съобщиха от пресслужбата на съда. В съдебна зала страните по делото постигнаха споразумение за вида и размера на наказанието, което съдът одобри. 50-годишният Н. Г. се призна за виновен, по двете повдигнати му обвинения – за създаване през периода от 27 октомври 2014 г. до 23 февруари 2015 г. на видеоклипове и снимки с порнографско съдържание, както и за това, че в периода от 18 септември 2013-а до 14 април 2014 г. разпространявал чрез информационна технология в интернет сайт порнографски материали – снимки, представящи еротични кадри и сексуално поведение. Двете деяния са извършени в условия на продължавано престъпление.     Подсъдимият фотограф се занимавал с актова фотография. Чрез различни сайтове, където се публикували обяви за фотомодели, той се свързвал с пълнолетни момичета и жени, като им предлагал срещу определен  хонорар да заснемат еротични сесии. Самите снимки и клипове се заснемали на плажната ивица и трябвало да изглеждат като направени от воайор. Впоследствие фотографът предоставял снимките и видеоматериалите в интернет сайт, където се провеждало класиране, а според натрупания рейтинг той получавал заплащане.     50-годишният Н. Г.  е неосъждан до момента. За всяко от деянията съдът определи отделни наказания,  като след групиране наложи на подсъдимия най-тежкото от тях – 1 година лишаване от свобода, отложено с 3 години изпитателен срок. Към това бе присъединено и наказание  „глоба“ в размер на 1500 лева. По време на изпитателния срок подсъдимият следва да изпълнява пробационна мярка – включване в програма за обществено въздействие. Съдебният акт е окончателен и влиза  в сила веднага.           ", "date": "2018.03.01", "title": "Осъдиха варненски фотограф, който се маскирал на воайор на плажа, за порнография"}
{"url": "https://www.blitz.bg/kriminalni/nakazanie/merakliya-si-vze-malka-bulka-sega-shche-si-plashcha_news582729.html", "text": "Пореден мераклия да има „малка булка\" се размина със затвора. Вместо това мъжът ще трябва да плати глоба в размер на 1000 лева. Х.Ю. бе признат от магистратите в Кърджали за виновен в това, че е заживял на съпружески начала с непълнолетно лице. „Съпругата\" нямала 16 години. Съдът обаче освободи кърджалиеца от наказателна отговорност и му наложи единствено парична санкция.  Мургави родопчани броят между 1000 и 5000 лева за непълнолетни „булки\" в региона. Това е максималното наказание, предвидено в Закона, за съжителстване на съпружески начала с лице, ненавършило 16 години, когато има „смекчаващи вината обстоятелства\", съобщава 24rodopi.com.  16 са били общо образуваните досъдебни производства в Източните Родопи за подобни случаи през последните 20 месеца. Обикновено делата се внасят в съда с предложение за освобождаване от наказателна отговорност и налагане на административна санкция-парична глоба, посочиха от прокуратурата.  „Тук говорим за съжителстване не против волята. При 99 на сто от случаите се касае за характерни особености в традициите и бита на една определена етническа група. Не става въпрос за приложено насилие, което се взема под внимание от Закона. Както се казва-когато младите се обичат, нека се вземат\", коментира юрист, запознат с все по-зачестяващите случаи в региона.    ", "date": "2018.03.01", "title": "Мераклия си взе \"малка булка\", сега ще си плаща"}
{"url": "https://www.blitz.bg/kriminalni/prestplenie/govoritelyat-na-glavniya-prokuror-iznese-goreshchi-danni-za-dalaverite-v-pernik-i-posochi-s-kolko-e-oshchetena-obshchinata_news582778.html", "text": "В Община Перник е настъпила щета за над 1,2 млн. лв заради действия, за които са събрани доказателства. И двамата бивши кметове в различен период през 2014 г. са извършили умишлено, според прокуратурата, действия по служба, след което се е случило дублиране на дейности от две различни фирми. Действията по сметосъбиране и извозване са били извършени от една фирма, а другата е получила 1,2 млн. лв без да има, каквито и да е документи и доказателства за реално извършени действия, заяви говорителят на главния прокурор Румяна Арнаудова. \"На 8 септември Илинка Никифорова е свикала кризисен щаб в Община Перник като е прието по нейно настояване е прието, че е в сила бедствие или криза без да е налице подобно обстоятелство. Установено е, че дори не е имало опасност от биологично заразяване на населението. За да се избегне дългият и тежък път на обществена поръчка, а и за да се облагодетелства една конкретна фирма, която да получи 1,2 млн. лв са били създадени документи. По този начин без да е налице бедствие са създадени условия да се разплати общината в полза на едно търговско дружество, което според нас не е извършило,каквото и да е действие по сметоизвозване и сметопочистване\", посочи Арнаудова пред БНТ.  Това се случва въпреки наличието на действащ договор и реално съществуваща фирма,която е извършвала тези действия. Три месеца по-късно фирмата, която получава около 450 хил. лв възнаграждение като разследването е установило, че тази фирма е представила ежедневни графици за изпълнение, докато другата е получила 1,2 млн. без да е имала документи, че са изпълнявали подобни действия.  Ще бъде установено чрез справка в съответните депа, къде поне се твърди, че са извозени. Предстои да се докаже и съберат доказателства кой е собственик на фирмата.  Двамата обвиняеми са отказали да дадат обяснения. По думите на Арнаудова престъпленията са достатъчно тежко наказуеми. Освен това има и още едно съмнение за документи престъпления.", "date": "2018.03.01", "title": "Говорителят на главния прокурор изнесе горещи данни за далаверите в Перник и посочи с колко е ощетена общината"}
{"url": "https://www.blitz.bg/kriminalni/nakazanie/podivyal-srbin-smlya-ot-boy-zhena-si-v-bansko-pomlya-i-politsay_news582786.html", "text": "Една година условна присъда с тригодишен изпитателен срок наложи Районен съд – Разлог над сръбския гражданин Неманя Несторович за нападение над полицай от РУП – Банско. 26-годишният сърбин бе изправен на подсъдимата скамейка с обвинение за извършено престъпление по чл. 129 от Наказателния кодекс – за нанасяне на средна телесна повреда. Мъжът получи по-леко наказание, след като се призна за виновен, и делото бе решено със споразумение между страните.  Неманя Несторович е задържан преди девет дни в Банско, след като проявил агресия към полицейския служител от местното районно управление Николай В. и чрез нанасяне на удар с юмрук в областта на лицето му счупил лявата челюст. Инцидентът станал в близост до полицейското управление, в района на кръстовището на улица „Глазне“ и ул. „Хаджи Вълчо“ в Банско, пише \" \".   Докато изпълнявал служебните си задължения, полицейският служител забелязал, че обвиняемият бие жена си, и се притекъл на помощ. Опитвайки се да го успокои, сърбинът обърнал агресията си към полицая и го ударил в с юмрук в лицето. Заради нападението над длъжностно лице той е задържан с полицейска заповед за срок до 24 часа. Задържането му е удължено с прокурорско постановление до 72 часа.  При извършения медицински преглед на полицая е установено, че има счупване на челюстта и на сърбина е повдигнато обвинение за нанасяне на средна телесна повреда. В хода на работата по случая са събрани достатъчно доказателства за виновността на обвиняемия.  След приключване на разследването се постига съгласие между страните за решаване на делото чрез споразумение. Несторович признал вината си изцяло и декларирал, че се отказва от съдебно разглеждане на делото по общия ред и желае то да бъде разгледано по бързото производство. ", "date": "2018.03.01", "title": "Подивял сърбин смля от бой жена си в Банско, помля и полицай"}
{"url": "https://www.blitz.bg/kriminalni/razkosht-zamgli-sznanieto-na-milionerskata-dshcherya-na-tsvetan-vasilev_news582798.html", "text": "Влизането на делото за грабежа на КТБ срещу банкера беглец Цветан Василев изглежда съвсем го е паникьосало. Мустакатият аферист, който упорито отказва да се прибере в София, за да се изправи на подсъдимата скамейка на Специализирания съд, явно няма никакви скрупули да вкара собственото си семейство в битката за оцеляването си. След като сърцераздирателните писма на жена му Антоанета Василева не успяха да убедят широката общественост колко невинен е той, в ход бе пусната й щерка им Радосвета.  Надарената с милионите на баща си разглезена млада дама сега се изживява като мъченица. Истината за нея, обаче е съвсем различна от тази, която се опитва да пробута в публичното пространство.  Мислите ли, че Радосвета се е трудила над книгите и е творила научни дисертации. Нищо подобно. Радосвета се е изживявала като началник на всички във фалиралата КТБ. Със замах раздава заповеди, прави проверки, нахоква служителите и кадрува, без да е имала какъвто и да е официален статут в банката. Все едно си е вкъщи, а не в публичната институция КТБ, в която баща й е само мажоритарен акционер, има и други акционери, има и борд на директорите, кредитен съвет (или би трябвало да има) и още по-важно – има няколко милиарда привлечен от вложителите банков капитал.  Всичко това предполага голяма отговорност. Банката, като корпоративна структура, не е семейна баничарница, където баща, майка и дъщеря да се развихрят. Не е, но в случая с КТБ е било точно така. Това е „семейната“ банка на Василеви – както самите те се изразяват „нашата“ банка. Официално Радосвета е назначена през 2010 г. в едноличната фирма на Василев – „Бромак“ ЕООД, където заема длъжността „консултант“ с възнаграждение, вариращо между 8 и 10 хил. лева през годините. Но това далеч не задоволява амбициозната дъщеря на Василев. Радосвета има официални имейл-адреси в КТБ, както и в няколко от основните фирми кредитополучатели, като „Хелт енд Уелнес“ АД (дружество със специална инвестиционна цел, собственик на редица имоти), „Сана Спайс Хотели“ АД (собственик на веригата от хотели „Сана“) и други.  За тях Василев също твърдеше в началото, че не били негови, въпреки че са създадени или закупени с пари на КТБ и имат десетки милиони невърнати кредити. За сметка на това пък Радосвета се е разпореждала в хотелите като същински генерален директор. И не само в хотелите. По-страшно е обаче какви ги е вършила в КТБ. После нека да твърди, че не била наясно с пирамидалната структура на банката и с милионите необезпечени кредити, раздавани на фирмите бушони.  Преди време „БЛИЦ“ публикува имейли от пощата на Радосвета в КТБ преди фалита на банката, изпращани до директори на различни нива, изразяващи заповеди или недоволство от изпълнението на поставени задачи.  На този фон обясненията й, че е нямала нищо общо с КТБ звучат смехотворно.  И докато обикновените българи се чудят как да си платят сметките за ток и наемите, то Радосвета продължава да води охолен живот.  Луксозният й апартамент на родното Черноморие за сумата от 2,1 млн. лева, платени на „Хелт енд Уелнес“, е само прашинка от богатството й. Излезнали от банката пари, превъртени през разни схеми и платени на дружество с кредити към същата банка. И резултатът – златната дъщеря на Василев си има собствен луксозен морски апартамент.  Слава Богу, прокуратурата разнищи схемите на Василеви. Именно заради това е големият им страх, че ще понесат отговорност за действията си. ОЧАКВАЙТЕ ПОДРОБНОСТИ В БЛИЦ!            ", "date": "2018.03.01", "title": "Разкошът замъгли съзнанието на милионерската дъщеря на Цветан Василев!"}
{"url": "https://www.blitz.bg/kriminalni/mayka-na-sedmoklasnichka-grabna-metla-i-nashamari-uchitelka-v-chas-bashchata-nishcho-nyama_news582803.html", "text": "Майка на седмокласничка влезе в час и удари учителка по математика. Повод за скандала станала забележка към детето, която то пресъздало като насилие. Случаят е от училището в Меричлери, съобщава bTV. Скандалът започнал в часа по математика. Момичето искало да пише по дъската, но учителката не разрешила. Последвали крясъци, които се чули чак до директорския кабинет. „Ученичката истерично крещеше, почти не се разбираше какво говори. Учителката обясни, че е написала с маркер на дъската една нецензурна дума по неин адрес. Само се чуваше „Ще ви махна, ще ви закрия“ – от тоя тип заплахи“, каза Станислава Иванова, директор на ОУ „Димитър Матеевски“.        След голямото междучасие в училището връхлита майката. Охранителят го няма. Тя грабва училищната метла и напада. Първа се опитва да я спре Красимира, която работи в училището. „Тя взема метлата, аз след това тръгвам, вече викаше и само видях как зашлеви шамара и тя седна просто жената“, разказа тя.     „Удари я, тя се разплака. Едно дете издърпа метлата. Тя като удари учителката и си тръгна“, допълни директорката.     След удара учителката е в шок. Тя отказва да бъде снимана и да се съобщава името ѝ. „Бях предупредена от учениците, че майката е такава. Страхувам се много. Не знам утре как ще дойда на работа, как ще преподавам“, каза учителката по телефона.     Майката на момичето е задържана за 24 часа и ще бъде съдена по Указа за дребното хулиганство. Според бащата, проблемът бил преекспониран: „Един шамар, нищо ѝ няма. Тя ще го скубе от чина до вратата, така ли? За няма нищо жената никога няма да иде и да я набие“.        От полицията отричат момичето да е бито. Тя е позната на инспекторите от Детска педагогическа стая и заради агресивното си поведение с нея работят от Центъра за обществена подкрепа. „Арогантно отношение към учител, обидни думи, в час се влиза-излиза, пее се, играе се“, обясни директорката.     За поведението си момичето е наказано с последно предупреждение за преместване в друго училище. В момента детето е под полицейска закрила. Кметът на града иска строго наказание за майката: „Тази жена, която е посегнала, трябва да бъде подложена на съд, но не така, утре – „Нищо не ми направиха, елате, вижте какво стана, гледайте си работата, ние ще правим каквото си искаме“.     Семейството е познато на полицията, а майката неведнъж е била агресивна към учителите, но за първи път посяга.    ", "date": "2018.03.01", "title": "Майка на седмокласничка грабна метла и нашамари учителка в час, бащата: „Нищо ѝ няма“"}
{"url": "https://www.blitz.bg/obshtestvo/grozen-ekshn-romskiyat-bos-dzhevail-se-zakanva-na-prodavachka-da-ya-zarobi-za-prostitutka_news582800.html", "text": "„Ти знаеш ли кой съм аз? Аз съм Куша, ще докарам тука цялата махала и ще те пребият. Ще те излежа, не ме е страх. Ще те пратя при съпругата ти…“. С тези думи небеизвестният ъндърграунд „герой” на Кърджали Джеваил С. и негов авер обират пункт на „Еврофутбол”, пълен с клиенти. Двамата нахлуват, търсейки си печалбата. Куша заплашва всички, докато приятелят му категорично заявява, че „За шефа е готов да заколи всички”. Мургавият „бос” дори се заканва на жена в обекта, че ще я прати на магистралата, за да му отработи 500 лева, които в крайна сметка отнема от изплашената до ужас дама. Това съобщи родопи24. ", "date": "2018.03.01", "title": "Грозен екшън ! Ромският \"бос\" Джеваил се заканва на продавачка да я зароби за проститутка"}
{"url": "https://www.blitz.bg/obshtestvo/zdraveopazvane/obvineniya-na-trima-lekari-za-dlzhnostno-prisvoyavane-v-bolnitsata-vv-vratsa_news582804.html", "text": "Прокуратурата във Враца повдигна обвинение на трима лекари за длъжностно присвояване. Обвиняемите са настоящия началник на хирургичното отделение, настоящият изпълнителен директор и предходният изпълнител на болница \"Христо Ботев\" във Враца. Обвинението е за това, че чрез използване, а другият от тях чрез съставяне на документи с невярно съдържание, са били присвоени парични средства. Те са в общ размер на малко повече от 32 хил. лв. Това каза пред БНТ Румяна Арнаудова, говорител на главния прокурор. „За да съществува едно отделение по хирургия, медицинският стандарт изисква в него да работят най-малко двама хирурзи с доказана специалност. Това е отделение по съдова хирургия. Към момента на идеята на изпълнителния директор да съществува подобно отделение е имало на работата само един единствен лекар, това е и настояващият началник на съдова хирургия. Използвали са документи, удостоверяващи призната специалност на друг лекар, който през цялото време е работил в здравни заведения на територията на Шумен. Представили са документи, които придават вид, че в болницата могат да съществува такова отделение, за да могат да получат средства по клиничните пътеки“, каза Арнаудова.     „Всички тези документи са били представени в Министерството на здравеопазването, което е дало разрешение за извършване на тази дейност. Лекарят, който работи на територията на Шумен, никога не е извършвал каквато и да е медицинска дейност на територията на Враца, никога дори не е идвал, никой от персонала не го познава и не е осъществил нито една операция. Съставени са документи, че той бил на работа, участвал е в операции, бил е оператор, помощник-оператор, съставени са документи за това, че е получавал парични средства. В началото са имитирани неговите подписки в счетоводните ведомости,а в последствие са преминали към директно провеждане на част от възнаграждението, което се получава, по банкова сметка на този лекар. Всички тези действия са ставали със знанието и усилията и задружната дейност на тримата лекари за това и тримата получиха обвинение“, добави тя.     Единствено настоящият началник на отделението по съдова хирургия е осъществявал оперативните намеси, каза Румяна Арнаудова. По думите ѝ е установено не просто престъпление, а поред прокурорите реална опасност за здравето и живота на хората. Продължават проверките. Проверяват се всички медицински досиета. Възможно е да се стигне и до други обвинения или разширяване на досегашните.     През октомври 2017 г. по искане на проверка на прокурора са установени договори между общински и частни болници във Враца и в други градове в България и е бил създаден т.нар модел \"болница в болница\".       ", "date": "2018.03.01", "title": "Обвинения на трима лекари за длъжностно присвояване в болницата във Враца"}
{"url": "https://www.blitz.bg/obshtestvo/krvav-semeen-skandal-kray-smolyan_news582819.html", "text": "64-годишен мъж е наръгал 36-годишния си син при битов скандал. Това съобщиха от ОДМВР-Смолян.На 28 февруари около 23.15 ч. на телефон 112 е получен сигнал от 55-годишна жена от с.Брезе, общ.Девин, след възникнал битов скандал в дома им, при който съпругът й, който е бил в нетрезво състояние, е наръгал с нож отляво в областта на подмишницата 36-годишния им син.  Пострадалият е транспортиран от ФСМП-Девин в МБАЛ \"Д-р Братан Шукеров\" АД - Смолян и е настанен за лечение в хирургично отделение, без опасност за живота. Местопроизшествието е посетено от дежурна оперативна група на РУ-Девин. Извършен е оглед и е образувано досъдебно производство. ", "date": "2018.03.01", "title": "Кървав семеен скандал край Смолян"}
{"url": "https://www.blitz.bg/obshtestvo/stolitsa/arkhitekti-i-urbanisti-shche-diskutirat-izgrazhdaneto-na-nova-kontsertna-zala-v-sofiya_news582874.html", "text": "„Искането за нова симфонична зала в София не е каприз. Не е екстравагантно желание за задоволяване нуждите на една ограничена професионална общност или нейната подбрана публика. Ни най-малко. Ние знаем, че музиката е езикът на Бога. И чувството, което изпитваме, общувайки на този език, е най-желаното и лелеяно чувство. Щастието. А филхармониите по света са центрове за генериране и разпръскване на Щастие“. Тези думи посрещат всеки, който се интересува от проектите на фондация \"Богария\". Тя е в основата на организацията на първата по рода си творческа работилница на тема \"Бъдещата зала на музикалните изкуства в България\", съобщава БНР.     Работилницата започва в 18 часа на 7 март и ще се провежда всеки четвъртък, петък и събота на месец март в сградата на Университета по архитектура, строителство и геодезия в София. Поканени са всички заинтересовани архитекти, урбанисти, скулптори и други артисти, готови за активна професионална и вдъхновена работа за полагане основите за изграждането на бъдещия нов храм на музиката - храм, който да радва и поражда високо самочувствие и гордост у всеки българин сега и в далечното бъдеще.     Предварителната регистрация на желаещите да участват е до 5 март 2018 г. включително на мейл-адрес  , в интернет страницата на Университета по архитектура строителство и геодезия, във Фейсбук страницата на инициативата или  на тел. 0888231744.    ", "date": "2018.03.01", "title": "Архитекти и урбанисти ще дискутират изграждането на нова концертна зала в София"}
{"url": "https://www.blitz.bg/obshtestvo/regioni/mente-khodzha-izpravi-na-nokti-khorata-v-grmensko-zaradi-opasna-magiya-na-grobishchata_news582795.html", "text": "Жителите в Гърменския край са настръхнали, след като завариха гробищата на две села Хвостяне и Дъбница осеяни със снимки на живи хора. „Направо се чудим какво е това – фотоси на местни и непознати хора, посипани с пръст. Други, увити във вестници, завързани с канап и забодени като свещ”, описа покъртителната гледка Фатме Г. По думите на младата студентка по медицина, вероятно се касае за шегаджия, но други в Гърмен били на мнение, че това са ритуали за болест или смърт, с които шега не бива, пише „Телеграф”. Специалисти по езобранша коментираха, че инцидентът е работа на някой маг или ходжа, който е приел повече поръчки, отколкото може да изпълни. „Схемата е следната: той си стои в София или в друг край на България и приема поръчки за магии в офиса си.  Взима между 1000 и 2000 лева за разтуряне на семейство, за влюбване, за късмет или болест. После търси гробища в провинцията, за да направи ритуала, че да си оправдае хонорара”, разказа Симона Тодорова, изследователка на магическите практики на Балканите.  В конкретния случай хората, чиито фотоси приживе са се озовали сред покойниците, са от Гоце Делчев, Благоевград, Гърмен, София, имало много и на живеещи в чужбина. Местни разпознали на снимката и един депутат от ГЕРБ, собственик на фризьорски салон.  „Това е някой пишман ходжа, защото ако е с богословско образование, няма да тръгне да вреди”, даде своята версия на фрапантната случка отец Георги Гелеменов. Екзорсист номер 1 у нас бе категоричен, че зулумът е дело на човек от Неврокопския край. „Целта му сега е да всее паника и хорицата като уплашени сърнички да хукнат при него за консултация и разваляне на магия. Но от мене да знаете – ритуал, направен от ходжа, е като храпов механизъм – допуска движение само в една посока. Затова после магията не може да се развали от изпълнителя, а само от православен свещеник”, заявява Гелеменов, който е дипломиран екзорсист от Рощок, Германия.  Той споделя, че работи за 40 лева хонорар, докато цената на магиите нямала таван.  Гелеменов обясни още, че магиите на гробища са най-опасни, защото отрицателната енергия там била най-силна. Ритуалчиците работели основно с трупни кости, пръст от пресни гробове и сури от Корана. „В един друг ритуал се използва вода от мъртвец. Работници в моргите продават водата, с която мият труповете, в пластмасови шишета срещу 100 лв. за литър. Вещерите – техните клиенти, после взимат много повече. С нея се пръскат дрехите на хората или праговете на вратите им. Вярва се, че така може да си замине не само нароченият, но и целият му род”, описа последните практики в езобранша Георги Гелеменов.    ", "date": "2018.03.01", "title": "Менте ходжа изправи на нокти хората в Гърменско заради опасна магия на гробищата"}
{"url": "https://www.blitz.bg/layfstayl/ptuvane/snezhnata-blokada-na-burgas-padna-api-pokaza-kakvo-e-bilo-kray-karnobat-snimki_news582862.html", "text": "Точно в 12 на обед бе възстановено движението по АМ „Тракия“ в посока от Бургас до Карнобат. Скоростта на движение в отсечката е ограничена до 90 км/час поради струпването на огромни количества сняг в определени участъци от аварийната лента. В следобедните часове ще бъде пуснато движението и в посока от Карнобат към Бургас, съобщават от АПИ.      В разчистването на отсечката от АМ „Тракия“ на територията на област Бургас участват 19 машини, от които 5 роторни снегорини.  От Агенцията апелират шофьорите, на които им предстои пътуване, да тръгват на път с автомобили, подготвени за зимни условия, да карат със съобразена скорост, да не предприемат резки маневри и да спазват указанията на „Пътна полиция“. ", "date": "2018.03.01", "title": "Снежната блокада на Бургас падна, АПИ показа какво е било край Карнобат (СНИМКИ)"}
{"url": "https://www.blitz.bg/kriminalni/udar-na-chengetata-zakopchakha-barovets-s-ultra-skp-mertsedes-da-raznasya-droga-snimki_news582814.html", "text": "Дилър на наркотици е задържан при акция на служители от сектор „Противодействие на криминалната престъпност“ при ОДМВР-Пазарджик. По информация на БЛИЦ това е Венцислав Найденов от Велинград. Мъжът не е попадал пред погледа на полицията, няма криминални прояви до момента. Той е бил следен два месеца, демонстрирал е луксозен начин на живот, карал е супер скъп мерцедес, а не е работел, разказаха пред БЛИЦ наши източници.  Специализираната операция се е провела вчера, Венцислав е бил закопчан в колата си в село Варвара. Следобед в района на селото ченгетата засекли лек автомобил „Мерцедес“, управляван от 27-годишния мъж. При проверката криминалистите открили плик с около 50 грама суха листна маса и две пликчета с бучки от бял прах с общо тегло от 63 грама. Последвали полеви наркотестове, които реагирали положително на марихуана и амфетамин. Работата на полицаите обаче не спряла до тук.  Няколко екипа от служители на сектора, съвместно с разследващи полицаи и експерти извършили претърсвания в жилища, обитавани от дилъра във Велинград и Пловдив. От там били иззети общо близо 540 грама амфетамин, 65 грама марихуана, 26 таблетки реагиращи на метамфетамин, две електронни везни, немалка сума пари. В хода на разследването и работата по случая пазарджишките полицаи са установили, че непопадалият до момента в обсега им Венцислав Найденов е дилър на средно ниво за региона на Пазарджик, Велинград и Пловдив.  Работата на разследващите е под наблюдението на прокурор от Окръжната прокуратура в Пазарджик. Предстои срокът на задържане на младия мъж да бъде удължен със 72 часа. Продължават процесуалните действия по документиране на престъпната му дейност. От началото на годината това е осми случай на задържан дилър на наркотични вещества от служителите на ОДМВР-Пазарджик.   Експерти коментираха пред БЛИЦ, че намереното в дилъра е на стойност десетки хиляди левове.      Кристина ИВАНОВА, БЛИЦ", "date": "2018.03.01", "title": "Удар на ченгетата: Закопчаха баровец с ултра скъп \"Мерцедес\" да разнася дрога! (СНИМКИ)"}
{"url": "https://www.blitz.bg/svyat/blgarka-ot-drama-kumt-todoros-izdebna-kogato-me-nyama-u-doma-vlyazl-pri-5-godishnata-mi-vnuchka-i_news582838.html", "text": "Една българка от Драма търси правосъдие у съседите и е подложена на зверски унижения. От години живея в Драма със семейството си, при мен е моята внучка Адриана Зулева, която през лятото на миналата година стана жертва на опасен педофил, така започва потресаващия си разказ Веселина Зулева от благоевградското село Покровник, баба на 5- годишната Адриана. Веселина живее в Драма от 20 години, заедно със съпруга си. Дъщеря й, майката на Адриана, работи в Германия. Веселина поиска помощ от българското посолство в Гърция, от външното ни министерство, за да накаже човекът, който брутално се изгаврил с 5-годишното момиченце и съсипал психиката му, пише struma.com.  Ето потресаващия разказ на Веселина, без съкращения и намеса:  От лятото на миналата година до момента обикаляме гръцките институции в търсене на справедливост, но нали сме чужденци, всички ни пренебрегват. А това, което преживяхме не пожелавам и на най-злия си враг. От 20 години живеем в Драма. Когато се роди Ади, наш приятел Тодорос и стана кум. Уж почти роднини. През юли месец миналата година съпругът ми влезе в болница, а дъщеря ми замина да работи в Германия, там я извикаха на работа. Внучката ми остана с мен. Докато придружавах съпруга си в болницата, само една нощ, оставих детето при кръстника Тодорос, той все ѝ се радваше, имахме го за близък. Когато обаче детето се прибра, цяла нощ не спа, рева, говореше на сън \"Куме, не ме пипай там, боли ме... Не разбирах какво казва Ади, но състоянието ѝ продължи седмица. Всяка нощ пищеше на сън, влошаваше се. Тръгнах по лекари, психолози, които казаха, че детето е насилвано. И това стана след деня, в който Тодорос се грижеше за нея, само за броени часове.  Потърсих полиция и съдия, разбрах, че Тодорос е блудствал с внучката ми. Той е женен, представете си какъв идиот. Психиката на внучето ми бе разбита, детето разказваше, какво е правил с нея Тодорос, не искам да ви казвам, но следи от неговата възбуда имаше по косичката на детето. \"Жив да не е, изрод\", ние му имаме доверие, той така да разсипе живота ни, плаче Веселина.  Гърците много се защитават, този има братовчед на висок пост в полицията в Драма и ни гонят като империалисти от всякъде. Няма правосъдие за нас. Месеци наред ходим по мъките, гледам внучето си и си спомням какво ли е преживяло милото, урод, този отвратителен педофил.  Тя Ади трудно говори за това, но ако някои ни обърне внимание, детето ще си каже, но не, затварят всички врати в търсене на правосъдие... Бих искала да ме чуят в българското посолство, във външното ни министерство. Ние сме българи, а сме беззащитни в чужбина. В България гърците имат право на защита, разпищолват се сякаш са си у тях, в Гърция обаче българите се подлагат на страшни унижения, разказа Веселина Зулева от село Покровник, която иска защита.    ", "date": "2018.03.01", "title": "Българка от Драма: Кумът Тодорос издебна, когато ме няма у дома, влязъл при 5-годишната ми внучка и..."}
{"url": "https://www.blitz.bg/kriminalni/prestplenie/stana-yasno-kak-e-razbit-bankomatt-na-ppa-na-krdzhali-mladiyat-vandal-bil-vorzhen-s-video_news582869.html", "text": "Вандалът, който разби в нощта срещу четвъртък банкомат на входа на банков клон в центъра на Кърджали, е млад мъж, който е дошъл от района на пазара. Това се вижда на записите от камерите на обекти в центъра на града. Той е носел кирка на рамо, бил е облечен с камуфлажни дрехи. Доближавайки набелязания обект за посегателство, той си вдигнал качулката, пише 24rodopi.com.  След като кирката се забила в дисплея, се задействала алармата. Това го изплашило и той се отдалечил от входа на банката.  Според неофициална информация, издирва се лице с криминални прояви от квартал „Боровец“.  Междувременно стана ясно, че в района на пазара е разбито обменно бюро.      ", "date": "2018.03.01", "title": "Стана ясно как е разбит банкоматът на пъпа на Кърджали! Младият вандал бил въоръжен с ... (ВИДЕО)"}
{"url": "https://www.blitz.bg/lyubopitno/morzh-smelchaga-ot-gorna-oryakhovitsa-pluva-v-ledenite-vodi-na-yantra-pri-9_news582866.html", "text": "Да плува в леденостудени води е нещо напълно нормално и обичайно за 36-годишния Иво Марков от Горна Оряховица. Той започва с моржуването преди 3 години и оттогава поне два пъти седмично се отдава на него. Въпреки че последните дни живакът рязко падна, Иво и вчера не пропусна сутрешното къпане под открито небе. Горнооряховецът се потопи във водите на местността Сини вир във Велико Търново, докато термометрите в този момент показваха минус 9 градуса, пише \"Борба\".   „Ледените води ми действат много добре, защото позволяват на тялото ми да се възстанови бързо от спорта. Аз тренирам борба и самбо и студената баня има релаксиращ ефект върху мускулите. Действа подобно на сауните, но в случая вместо топлина се използва студът. Той провокира по-добро кръвообращение и възстановяване от контузии“, сподели Иво.  По негови думи клиосауните са особено популярни на Запад, а полезният ефект от моржуването е известен от хиляди години. Увери, че ледените бани действат положително върху имунитета му и благодарение на тях не е боледувал, откакто ги практикува. Малцина негови приятели обаче се отдават на ледени бани и затова обикновено ходи сам във водоемите. От семейството му също никой не моржува, но е категоричен, че когато един ден има дете, заедно ще плуват под открито небе.  Иво не прави специална подготовка на тялото си, преди да влезе в студената вода, а само няколко минути вдишва дълбоко въздух. \"Понасянето на студа става чрез психологическа настройка. Просто не мислиш за това и тялото само се справя чрез топлинните си ресурси“, увери той.  36-годишният мъж остава във водата около 2 минути, тъй като, ако престои повече, се създава предпоставка за опасно преохлаждане – хипотермия.  Горнооряховецът посочи като любими места за моржуване водопадите в квартал „Картала“ и край Дряновския манастир и местността Сини вир в старата столица.  „От известно време, когато плувам в Сини вир, ми прави впечатление, че във водата или околността има много отпадъци и недобросъвестни хора замърсяват. Апелът ми е да се спре това повсеместно унищожаване с отпадъци на природата ни“, допълва Иво.     ", "date": "2018.03.01", "title": "Морж: Смелчага от Горна Оряховица плува в ледените води на Янтра при -9"}
{"url": "https://www.blitz.bg/kriminalni/nakazanie/ekshn-v-daskalo-v-severozapada-razgnevena-mlada-baba-na-problemen-malchugan-zabi-shamar-na-uchitelka_news582904.html", "text": "Грозна сцена се е разиграла в начално училище „Васил Левски“ във Вършец. Разгневена баба на възпитаник на школото, ударила шамар на една от учителките, бе изправена на подсъдимата скамейка, научи BulNews.bg. Инцидентът е станал малко след 11 часа на 28 ноември миналата година, но едва преди дни стана ясно какво ще е наказанието на гневната млада баба. Жената бе изправена пред магистратите в районния съд в Берковица, които решиха да я накажат с глоба от 500 лева. Определението е окончателно и не подлежи на жалба или протест.  43-годишната Славка Г. нахлула в сградата на училището, за да се разправя с преподавателката на внука си. Същия ден момчето, което е второкласник, се оплакало, че е било бито в клас. Без да чака обяснение на старши учителя Стилияна Тодорова, бабата я зашлевила през лицето.  Още тогава директорката на школото Светла Вангелова разказа, че момчето, заради което е станала случката, е проблемно и с него работят усилено педагозите. Стана ясно, че малчуганът се държал агресивно по време на час. Учителката го изкарала в коридора, за да го накаже за непристойното му поведение. Докато излизал от вратата обаче хлапакът се спънал в прага и си ударил главата. Той надул гайдата и избягал от училище право у дома си, където разказал на баба си, че е бил пребит от учителката.  Вбесената жена незабавно тръгнала към школото, за да търси сметка на г-жа Тодорова. На входа тя била спряна от охраната, но след като казала защо е дошла, учителката на внук й била извикана. Преподавателката поканила жената в кабинета си, за да разбере и от съучениците на момчето истината за случката. Славка обаче не искала и да чуе. Точно пред класната стая на внука си тя налетяла на физическа саморазправа. Охраната успял да я хване, когато замахнала първия път, но след това ударила с другата ръка звучна плесница на учителката.  Персоналът на училището извикал полиция и на мястото се отзовали служители на реда. Те щракнали белезниците на буйната баба и я откарали в ареста за 24 часа.  НУ „Васил Левски“ се намира в ромската махала на Вършец и се посещава само от деца от малцинствата. След случката тя в крайна сметка научила истината и се извинила за поведението си. Дядото на малчугана дошъл в школото, за да я оправдае с факта, че жената била много изморена и изнервена. Тя се грижела за общо 9 деца, чиито родители са в чужбина и няма кой да ги гледа. Съпругът й измолил ръководството на школото да издействат тя да бъде освободена от ареста, тъй като хлапетата нямали какво да ядат. ", "date": "2018.03.01", "title": "Екшън в даскало в Северозапада! Разгневена млада баба на проблемен малчуган заби шамар на учителка"}
{"url": "https://www.blitz.bg/kriminalni/prestplenie/spetsaktsiya-razbi-banditska-brloga-v-krdzhaliysko-otkriti-sa_news582894.html", "text": "Незаконно оръжие, голямо количество цигари и алкохол без акцизен бандерол са били открити в частен дом в село Черна нива в хода на специализирана операция на полицията в Кърджали за противодействие на престъпността в малките и отдалечени населени места. Това съобщиха от пресцентъра на полицията. Проверката в жилището на 60-годишен мъж е била извършена на 28 февруари, около 12:00 часа. Полицаите открили 16 420 къса цигари без бандерол, 200 грама нарязан тютюн и 120 литра безакцизен алкохол.  При претърсването служителите на реда намерили още пушка и 50 броя ловни патрони, като при направена справка се установило, че оръжието и боеприпасите са незаконно притежавани. Безакцизните стоки, пушката и патроните са иззети и са на съхранение в полицейското управление. Притежателят им е задържан за срок до 24 часа.  ", "date": "2018.03.01", "title": "Спецакция разби бандитска бърлога в Кърджалийско - открити са..."}
{"url": "https://www.blitz.bg/layfstayl/shoubiznes/maraya-keri-izplashcha-tuzarska-kshcha-v-bevrli-khils-sled-kato-pak-stana-moma-snimki_news582880.html", "text": "Марая Кери си живее на широко. Буквално. На близо 3700 кв. м, на колкото се простира новото ѝ имение, съобщава tmz.com. Певицата току-що е подписала дългосрочен договор за изплащане на луксозен имот в Бевърли Хилс. Вноската ѝ е 35 000 долара на месец.     Инвестицията си я бива – къща с 9 спални, къща за гости, двуетажно фоайе за впечатляващо появяване пред гостите, и завидни гледки към града. Има и СПА.     Марая се мести в новото си жилище, след като напусна дома на бившия си годеник Джеймс Пакър. Къщата е имала и други известни обитатели, сред които Ники Минаж.  Превод и редакция: БЛИЦ ", "date": "2018.03.01", "title": "Марая Кери изплаща тузарска къща в Бевърли Хилс, след като пак стана мома (СНИМКИ)"}
{"url": "https://www.blitz.bg/layfstayl/skorost/zasnekha-patrulka-da-se-sstezava-s-lamborghini-video_news582886.html", "text": "Пътни полицаи предизвикаха възмущение в САЩ, след като бяха заснети да си устройват драг състезание с шофьора на Lamborghini Aventador на магистрала във Флорида. Във видеозапис, публикуван от NBC2 News, се вижда как патрулният Dodge Charger се опитва да надбяга италианската суперкола.След появата на клипа в Instagram полицията в щата е започнала вътрешно разследване. Докато то не приключи, властите няма да дават повече информация по случая.  \"Смятам, че това е нередно\", коментира авторът на видеото Даниъл Блек. \"Полицаите редовно спират шофьори за превишаване на позволената скорост с пет мили в час, а сами си организират противозаконни състезания с Lamborghini\".", "date": "2018.03.01", "title": "Заснеха патрулка да се състезава с Lamborghini (ВИДЕО)"}
{"url": "https://www.blitz.bg/layfstayl/skorost/shofori-vnimavayte-usloviyata-sa-tezhki-i-pri-nevnimanie-stavat-takiva-katastrofi-video_news582906.html", "text": "Компилацията от катастрофи, които ви показваме по-долу са направени от различни видео регистратори, смартфони и стационарни камери на територията на Русия. У нас обаче обстановката в момента е доста сходна и подобни колизии са неизбежни.Видеото е колкото забавно, толкова и поучително. Внимавайте, когато сядате зад волана, особено в настоящите тежки зимни условия. Не надценявайте възможностите си, а ако не сте с добри зимни гуми, просто си останете в къщи. Вижте защо.  ", "date": "2018.03.01", "title": "Шофьори, внимавайте! Условията са тежки и при невнимание стават такива катастрофи (ВИДЕО)"}
{"url": "https://www.blitz.bg/zdrave/ucheni-razkrikha-lesen-nachin-za-dobr-i-kachestven-sn_news582893.html", "text": "Нови изследвания установиха нов метод за борба с безсънието. Хората с подобен проблем могат да ги решат с помощта на тежки одеяла, пише в. \"Дейли мейл\". Клинични изпитания показаха, че одеялата, които осигуряват натиск, подобен на родителската прегръдка, помагат да по-добър сън.  Няколко научни изследвания стигнаха до извода, че те са полезни не само при безсъние, но и при психологични разстройства - от тревожност до аутизъм и посттравматично стресово разстройство.  Изследване на университета на Масачузетс в Амхърст установи, че тревожността намалява при 63 процента от хората, използвали одеяло с тежести, а 78 процента с него се успокояват.  От неврологична гледна точка стимулирането с натиск потиска кортизола и увеличава серотонина и мелатонина в мозъка, което намалява пулса и кръвното налягане. Кортизолът се освобождава в стресови ситуации. Високите му нива се свързват с безсъние, тревожност и депресия.  Серотонинът е невротрансмитер, който помага за регулирането на вътрешния часовник и естествения цикъл на сън и будуване. Наричат го също \"химикалът на щастието\". Мелатонинът е основният хормон, отговорен за заспиването. Много хора пият добавки мелатонин срещу безсъние. Теглото на подобни терапевтични завивки обикновено е 10 процента от килограмите на използващия го.    ", "date": "2018.03.01", "title": "Учени разкриха лесен начин за добър и качествен сън"}
{"url": "https://www.blitz.bg/obshtestvo/stolitsa/tsyala-sofiya-se-divi-dnes-na-snimka-ot-metroto-s-istinskata-baba-marta_news582859.html", "text": "Изцяло в духа на днешния празник мила дама раздаде мартенички в столичното метро рано сутринта. Тя беше заснета от фейсбук потребители, които коментират с усмивка пътуването. „Жената в червено раздаваше на всеки мартеница и го поздравяваше, кой в добро, кой в лошо настроение, нямаше човек, който да не беше с усмивка на лицето си. Честита баба Марта, бъдете здрави!“,пише авторът на снимката.     „Мисля, че жената е щастлива и се опитва да предаде доброто настроение на всички“, пишат в коментарите.     „Открихме Баба Марта в софийското метро!“, шегува се потребител.     Не липсват и догадки дали жената не работи към общината или просто е самотна, но авторите им бързо биват скастрени, че не са неуместни и не са способни да оценят жеста на милата дама.       ", "date": "2018.03.01", "title": "Цяла София се диви днес на СНИМКА от метрото с истинската Баба Марта!"}
{"url": "https://www.blitz.bg/obshtestvo/tsveta-karayancheva-praznuva-rozhden-den-v-parlamenta-s-zhurnalisti-snimki_news582839.html", "text": "Цвета Караянчева отпразнува юбилейния си рожден си ден в компанията на журналисти в Народното събрание. Председателят на парламента направи събитието в огледалната зала, където почерпи гостите си с много вкусотии, червено вино и шампанско. Тя бе уважена от всички медийни представители, които й пожелаха всичко най-хубаво.  Караянчева почерпи с вкусотии, бяло, червено вино и шампанско. Тя честити Баба Марта на всички.  Никол ИВАНОВА, БЛИЦ  Снимки: Георги КОЛЕВ, БЛИЦ", "date": "2018.03.01", "title": "Цвета Караянчева празнува рожден ден в парламента с журналисти (СНИМКИ)"}
{"url": "https://www.blitz.bg/kriminalni/prestplenie/potroshikha-bankomat-v-tsentra-na-krdzhali-no-snimka_news582822.html", "text": "Банкомат е бил разбит тази нощ в центъра на Кърджали, съобщава 24rodopi.com. Атакуваното устройство се намира на входа на клон на банка на площад „Освобождение”. Дисплеят е счупен. По неофициална информация няма данни за липса на пари.     В момента полицаи извършват огледи. ", "date": "2018.03.01", "title": "Потрошиха банкомат в центъра на Кърджали, но... (СНИМКА)"}
{"url": "https://www.blitz.bg/obshtestvo/regioni/taka-vv-vratsa-se-rezervira-parkomyasto-snimki_news582833.html", "text": "\"Ако не си ринал сняг, моля, не паркирай”. Този призив е отправил към нахалните шофьори един от гражданите на Враца, става ясно от снимки, разпространени от сайта „Конкурент”. Мъжът е залепил бележката си на дърво пред изчистено от снега паркомясто. Само не е ясно дали колата, която се намира там, е негова или на някой нахалник, решил да пренебрегне намека му.  Примерът е показателен и демонстрира волята на онзи, който се е трудил, да не дава даром мястото за автомобила си на онзи, който не е положил усилия.", "date": "2018.03.01", "title": "Така във Враца се резервира паркомясто (СНИМКИ)"}
{"url": "https://www.blitz.bg/obshtestvo/dobrata-novina-anastasiya-stoycheva-ot-nimkh-km-ban-predveshcha-ryazko-zatoplyane-s-pone-20-gradusa-sled-broeni-chasove_news582788.html", "text": "Най-ниската температура, която бе измерена тази сутрин, бе в Стара Загора. Там градусите паднаха до -21°.Това съобщи синоптикът от БАН Анастасия Стойчева и уточни, че не можем да говорим за температурен рекорд. Тя успокои, че през деня температурите бързо ще се повишат. „Ще има голяма разлика между сутрешните и дневните температури, които ще се доближат до нулата”, посочи Стойчева пред БНТ.  И утре сутрин температурите ще са отрицателни.  \"Със слънцето днес температурите ще се понижат и ще има много голяма разлика между сутрешните и тези, които ще станат през деня. Очаква ни рязко затопляне, ще завали дъжд и ще има ниски сутрешни температури в петък и събота. Очакват се заледявания по планинските проходи. На 3 март се очаква по-студен въздух от Северозапад. Температурите отново ще се понижат, като най-вероятно ще има валежи от дъжд и сняг.  Температурите се повишават следващата седмица. Средните ще са 7,8 градуса. В Източна България температурите ще надхвърлят 10 градуса. Следващата седмица времето ще бъде динамично. През първата половина на следващата седмица ще започне да се топи снежната покривка\".  „За кратко през март ще попаднем в югозападен пренос и ще дойде по-топъл въздух. Температурите може от - 15 да се повишат до 5 градуса”, обясни синоптичката.  „Метеорологичната пролет ще дойде във втората половина на месеца, малко преди края му. Най-високите температури се очаква да са 19 до 24 градуса.  Очаква ни типично мартенско време, с много промени и динамика. Валежите ще бъдат над нормата”, обобщи Стойчева.    ", "date": "2018.03.01", "title": "Добрата новина: Анастасия Стойчева от НИМХ към БАН предвеща рязко затопляне с поне 20 градуса след броени часове"}
{"url": "https://www.blitz.bg/lyubopitno/nauka-i-tekhnologii/ilon-msk-napravi-golyamo-zlo-na-marsiantsite-ss-svoya-roudstr_news582973.html", "text": "Електромобилът Tesla, изстрелян в космоса от SpaceX, носи риск за живота на Марс, предупреждават учени от Унивеститета \"Пърдю\" в Индиана, САЩ. Ако достигнел Червената планета, роудстърът можел да замърси тамошната биосфера със земни бактерии.В NASA били наясно с опасността от междупланетни зарази и затова апаратите, изстрелвани в космоса, преминавали специална обработка за стерилизация. Електромобилът на Илон Мъск обаче не бил подлаган на такава.  \"Ако на Марс съществува живот, той може да бъде застрашен от земните организми. Ако те се окажат жизнеспособни в тамошната среда, може никога да не разберем каква е била марсианската биосфера\", обяснява проф. Джей Мелош, експерт по планетарни изследвания. Екстремните температури, вакуумът и радиацията провят космоса неприветлива среда за живите организми. Тя обаче невинаги ги убива - някои бактерии изпадат в летаргия до момента, в който се окажат в подходящи условия. Червената Tesla на Илон Мъск ще се доближи до Марс още до края на тази година.", "date": "2018.03.01", "title": "Илон Мъск направи голямо зло на марсианците със своя роудстър"}
{"url": "https://www.blitz.bg/lyubopitno/evrika/senzatsionno-ulovikha-signal-ot-prvite-zvezdi-vv-vselenata_news582785.html", "text": "Сигнал от първите звезди във вселената, роден в космическия сърдечен ритъм след Големия взрив, беше уловен за пръв път, обявиха астрономи и предизвикаха вълнение в целия научен свят. Находката е плод на десетилетия търсене и бива открита години по-рано от очакваното, съобщава „Гардиън“. Тя бе описана от развълнуван наблюдател като най-големия астрономически пробив от откриването на гравитационните вълни през 2015-а. Откритията трябва да бъдат потвърдени чрез други експерименти.     Очаква се откритието да хвърли светлина върху тъмната материя – невидимото, тайнствено вещество, за което се смята, че съставлява повече от 70% от вселената.     „Откриването на този миниатюрен сигнал отвори нов прозорец към ранната вселена”, каза астрономът от американския щатски университет в Аризона Джъд Баумън, който е водещ изследовател по проекта.     „Телескопите не могат да виждат достатъчно недалеч, за да предадат пряко образа на такива древни звезди, но сме ги виждали, когато започват да действат, тоест да искрят „чрез радиовълни, пристигащи от Космоса”.     Следи от звездите, които преди 13,6 млрд. години вече са били активни – само 180 млн. години след като Големият взрив довежда до раждането на вселената, са били уловени в австралийската пустиня от радиоспектрометър с големина на маса за хранене.     Такива доказателства бяха чакани, но не и толкова бързо. За всеобща изненада и удоволствие сигналът съдържал и нещо любопитно.     Ранната вселена, показват данните, е била два пъти по-студена, отколкото се смяташе досега, с температура от минус 270 градуса, според изследването в сп. „Нейчър”.     Някои предположиха, че причина за това е тъмната материя. Това е тема на съпровождаща научна публикация в същото списание.     Авторът й Ренан Баркана от университета в Тел Авив, смята, че този мраз може да се обясни с взаимодействието на обикновената материя с тъмната, при което тя губи енергия.     Данни от спътника „Планк” през 2013-а показаха, че обикновената материя, от която е направено всичко, което виждаме и пипаме, но съставлява само 4,9 процента от вселената, а на тъмната материя се падат 26,8 процента. Останалите близо 73 на сто са тъмна енергия.     Невидима за телескопите, тъмната материя се възприема чрез гравитационната сила, която упражнява върху други обекти в Космоса.     Учените смятат, че за около 400 000 години след Големия взрив вселената е била тъмна – изпълнена главно с водород.     Гравитацията бавно приближила най-гъстите газови зони едни към други и се създали звездите. Сигналите, уловени сега, са от първичен водород, от времето, когато светлина от първите звезди за пръв път направила газа разпознаваем.     Нашето Слънце и Слънчева система са се формирали около 9 млрд. години по-късно. Най-ранните звезди са били източник на всички тежки елементи във вселената, включително и онези, нужни за поддържането на живот.    ", "date": "2018.03.01", "title": "Сензационно! Уловиха сигнал от първите звезди във вселената"}
{"url": "https://www.blitz.bg/obshtestvo/regioni/krasivo-drvo-s-tochno-104-martenitsi-tsfna-v-kirkovo_news582816.html", "text": "В община Кирково посрещнаха 1 март и 104 годишнината от създаването на общината със 104 саморъчно направени мартеници, които са закачени на клонките на дръвче пред сградата на Общинска администрация, съобщава 24 rodopi.com. Мартениците са изработени от ученици от всички учебни заведения в Кирково.     До дървото има и изработени фигури на Пижо и Пенда, както и щъркел - символ и предвестник на идващата пролет. Всеки гражданин или гост на общината може да закичи своята мартеница на мартенското дърво.    ", "date": "2018.03.01", "title": "Красиво дърво с точно 104 мартеници цъфна в Кирково"}
{"url": "https://www.blitz.bg/politika/s-edin-glas-razlika-deputati-ot-gerb-otkhvrlikha-referendum-za-istanbulskata-konventsiya_news582926.html", "text": "Само с един глас ГЕРБ успя да надделее над БСП и така управляващата партия отхвърли предложението за референдум за Истанбулската конвенция. Днес парламентарната Комисия по взаимодействие с неправителствените организации и жалбите на гражданите обсъди казуса. Идеята за народно допитване е отхвърлена след 6 гласа „за” срещу 7 „против”, съобщи Ася Пеева – член на комисията, цитирана от „Флагман” . Всички гласове „за” референдума са дошли от БСП, чиято е инициативата. Седемте гласа „против” пък са били на ГЕРБ. От останалите парламентарни формации – „Обединени патриоти”, ДПС и „Воля”, не са участвали, тъй като техни представители на заседанието е нямало.  Дебат на практика не се е състоял. От БСП представили становище в полза на референдума. Милена Дамянова от ГЕРБ обявила мотивите „против”. Повече обаче никой не се изказал и последвало гласуването.  От ГЕРБ смятат, че такъв референдум би бил незаконен. Освен това в момента казусът бил в Конституционния съд и се чакало решение оттам.  „Ние иначе не сме против дебата по Истанбулската конвенция, хубаво е да има разяснения по нея. Да се дискутира в обществото, но трябва да се върне от Конституционния съд, за да се продължи дебатът по конвенцията. Още повече че въпросът е некоректно зададен”, коментира Ася Пеева, която е бургаски депутат от ГЕРБ.  Тя припомни, че истинското име на документа не е „Истанбулска конвенция”, а „Законопроект за ратифициране на Конвенцията на Съвета на Европа за превенция и борба с насилието над жени и домашното насилие”.  Въпросът за референдум, който предлагат от БСП, е: „Против ли сте Народното събрание на Република България да ратифицира така наречената Истанбулска конвенция от 11.05.2011 г.?” ", "date": "2018.03.01", "title": "С един глас разлика: Депутати от ГЕРБ отхвърлиха референдум за „Истанбулската конвенция”"}
{"url": "https://www.blitz.bg/obshtestvo/zdraveopazvane/obshchopraktikuvashchi-lekari-na-protest-s-iskaniya-za-namalyavane-na-administrativnata-tezhest-v-rabotata-im_news582808.html", "text": "Общопрактикуващи лекари излизат на протест пред Министерството на здравеопазването. Те настояват за намаляване на административната тежест в работата им и да отпадне изискването да водят отчети с описи на касовите бележки за прегледан пациент. Джипитатата настояват още всички лица, освободени от потребителска такса, да заплащат пълния й размер при личния лекар, а сумата след това да им бъдат възстановявана. Личните лекари се обявяват и срещу изискването да са 24 часа на разположение.     Пред БНР председателят на Дружеството на софийските общопрактикуващи лекари д-р Георги Миндов обясни: „Това е готовност за протест. Все още не са ефективни протестни действия. Това, което преля чашата, е този допълнителен отчет и всекидневно, при всеки един пациент, който е в пенсионна възраст, описване на фискалния му бон в отделен отчет, което отнема време, затруднява работата и в крайна сметка с нищо не подобрява здравното ни обслужване. Фирмите, които произвеждат тези апарати, нямат такава опция да се зареждат автоматично с нашия софтуер. Дори и да има  връзка, след това в края на месеца трябва да подготвя отделен отчет, който да го изпратя и след това чакам незнайно колко месеца да изплащат пълния обем на таксата\".    ", "date": "2018.03.01", "title": "Общопрактикуващи лекари на протест с искания за намаляване на административната тежест в работата им"}
{"url": "https://www.blitz.bg/zdrave/za-prvi-pt-v-blgariya-beshe-izvrshena-manipulatsiya-za-preodolyavane-na-akhalaziya_news582841.html", "text": "За първи път в България беше извършена изключително сложната интервенция перорална ендоскопска миотомия (ПОЕМ) при пациент с ахалазия - тежко състояние, при което човек трудно се храни и преглъща. Сложната манипулация се реализира в Университетска болница „Пълмед“ в гр. Пловдив от екип, начело с д-р Никола Боянов – началник на Отделението по гастроентерология. „Манипулацията е правена два пъти в България от чуждестранни специалисти, които бяха поканени да направят демонстрация на живо в рамките на конгрес на Дружеството по гастроентерология. За реализиране на подобна манипулация е необходима сериозна подготовка, както от страна на този, който я изпълнява, така и от страна на здравното заведение, където тя се прави. Това са подготвен екип, техническо оборудване, специализирани звена за проследяване на състоянието на пациента преди и след манипулацията. След предварителна подготовка, отнела ни около две години, в УМБАЛ „Пълмед“ изпълнихме посочените условия и успяхме да реализираме планираната манипулация“, коментира д-р Боянов.  Ахалазията е невъзможност на долния езофагиален сфинктер да се отваря след преглъщане.  Това е състояние, при което човек трудно се храни. Първоначално през хранопровода трудно започват да преминават само твърдите храни, впоследствие трудно преминават и течностите. Стига се до повръщане на храната, която се е задържала в хранопровода, хората отслабват на килограми. Това състояние е много опасно, ако се развие в детска възраст, защото може да се получи изоставане в растежа, което трудно се компенсира. Чрез пероралната ендоскопска миотомия проблемът с храненето се преустановява и хората живеят нормален живот.   „Вариантите за лечение на ахалазията до този момент бяха няколко и всеки един от тях има своите рискове и недостатъци. Медикаментозният е с ограничено приложение и почти не се прилага вече. Възможно е и инжектиране на ботокс в областта на долния езофагиален сфинктер, което води до отпускане на мускулатурата и възстановяване на храненето. Друг неоперативен метод е вкарване на специален балон в хранопровода, който чрез раздуване довежда до разширяване и отпускане на мускулите на долния езофагиален сфинктер. В повечето случаи манипулацията има краткотраен ефект. Най-ефективният до момента метод е оперативната миотомия по Хелер, извършваща се по лапароскопски път. При него освен мускулатурата на хранопровода се разрязват и 2-3 см от мускулатурата на централния сегмент на стомаха. Манипулацията сама по себе си не е животозастрашаваща пациента, но е важно да се изпълнява от хирург с опит. По-малко инвазивните манипулации са по-добрият вариант“, смята д-р Никола Боянов.  Той представя и алгоритъма на извършената операция: „За да се преодолее невъзможността да се отваря сфинктерът се прави разрез на мускулатурата на хранопровода. Инжектира се високомолекулен разтвор под лигавицата, който подува мястото, а посредством специален ток правим надлъжен разрез. През него прокарваме ендоскопа и с ножа се прави дисекция на подлигавичното пространство. Там „копаем“ тунел в стомаха, след което се разрязва мускулатурата, излиза се от тунела и първоначалният разрез се затваря с клипсове. Тази сложна и изключително прецизна интервенция позволява пациентът да се храни като всички хора.”  С манипулацията, която реализират специалистите в „Пълмед“, проблемът с храненето се преустановява и хората започват да водят нормален начин на живот.  Д-р Никола Боянов съобщи, че пациентът му вече е изписан: „Той е добре, изписахме го 6 дни след операцията. По принцип пациентите се изписват 2-3 дни след операцията, ако съдействат и спазват режима, който им се дава. Няколко дни се приемат бистри сокове, след което се преминава към течни храни, твърда храна и обща диета”.  За сложната манипулация се събира екип от специалисти, които наблюдават процеса и са в готовност при необходимост да се включат. Сред тя са началникът на Отделение в Клиникато по хирургия в „Софиямед“ д-р Сергей Сергеев, гръдния хирург д-р Петко Кирилов, началникът и заместник-началникът на Хирургията в „Пълмед“ д-р Васил Горанов и д-р Спас Господинов .  „За съжаление реализирахме перорална ендоскопска миотомия 10 години, след като се лансира в световен мащаб. Тя е изпълнена за първи път от японски хирург. Много важно е да има реално функционираща национална програма за ендоскопско обучение, защото в момента, ако един специалист иска да напредва, единственият шанс е да се обучава, е извън страната. Това е скъпо, а понякога и трудно осъществимо“, коментира в заключение д-р Никола Боянов.    ", "date": "2018.03.01", "title": "За първи път в България беше извършена манипулация за преодоляване на  ахалазия"}
{"url": "https://www.blitz.bg/obshtestvo/karaday-komentira-sreshchata-mezhdu-borisov-i-ginka-vrbakova_news582824.html", "text": "Нека да видим какви действия са си начертали, да видим какви са намеренията и тогава да се произнесем. Нека да се запознаем с фактите. Това каза пред журналисти в Народното събрание председателят на ПГ на ДПС Мустафа Карадайъ относно срещата между премиера Бойко Борисов и Гинка Върбакова. Попитан добра ли е идеята държавата да влезе в ЧЕЗ той коментира: „Не очаквайте от нас да коментираме предположения“. ", "date": "2018.03.01", "title": "Карадайъ коментира срещата между Борисов и Гинка Върбакова"}
{"url": "https://www.blitz.bg/obshtestvo/stolitsa/dve-katastrofi-szdadokha-khaos-na-okolovrstnoto-na-sofiya_news582801.html", "text": "Движението по Околовръстния път на София е силно затруднено заради две катастрофи. Инцидентите са станали в посока кв. \"Люлин\" и в посока кв. \"Младост\". Единият инцидент е на кръговото за квартал \"Драгалевци\". Другият сблъсък е станал малко след магазин \"Икеа\" в посока кв. \"Младост\", информира Dnes.bg.   На място има полиция, която регулира движението.  Катастрофите са леки, няма пострадали.    ", "date": "2018.03.01", "title": "Две катастрофи създадоха хаос на Околовръстното на София"}
{"url": "https://www.blitz.bg/obshtestvo/prof-mikhail-konstantinov-s-kategorichna-prognoza-shche-ima-li-sdelka-za-chez_news582797.html", "text": "Към момента данни някой да иска да свали правителството, но има сценарий то само да се свали. Това заяви в ефира на БНТ политологът Кънчо Стойчев по повод казуса ЧЕЗ. Той добави, че можем да гледаме на ситуацията или като на трагедия, или като на виц. \"Няколко неща са ясни. Първото, което е, че или ще има сделка и няма да има правителство или обратното - ще има правителство и няма да има сделка. Аз залагам на второто - правителството ще остане, но сделка няма да има\", каза Кънчо Стойчев.  Според него правителството е влязло в спирала от скандали през първите два месеца от 2018 година.  Проф. Михаил Константинов заяви от своя страна, че скандалът с ЧЕЗ е очевиден и прогнозира, че няма да има сделка. \"В момента в България се случиха няколко неща и ако управляващите не го разберат си отиват до дни. Първото май го разбраха - въпросната Конвенция въпреки че и там има шикалкавене. Същата история става тук - ние даже вече не обсъждаме дали е възможно това прехвърляне и защо стана то с пробиви в закона. Край - това прехвърляне народът не го иска\", коментира пък проф. Михаил Константинов.", "date": "2018.03.01", "title": "Проф. Михаил Константинов с категорична прогноза ще има ли сделка за ЧЕЗ"}
{"url": "https://www.blitz.bg/obshtestvo/vlastna-vrachanka-prevrna-zhivota-na-podchinenite-si-v-istinski-ad-zaradi-podaden-signal-sreshchu-neya_news582807.html", "text": "Голям скандал тресе общинското предприятие „Социални дейности“ във Враца. Потресени и възмутени служители подават редица сигнали срещу шефката си за нередности и тормоз, като след един от тях тя ги заключила в помещение и започнала да тършува в личните им вещи. Става въпрос за управителката на стол №2 във Враца Невелина Димитрова. По думите на служителите там, шефката им допускала груби нарушения в работата и превишавала правата си. Въпреки редицата подадени докладни до директора на общинското предприятие „Социални дейности“ Гошо Недялков, реакция нямало. Подчинените на Димитрова вдигнали ръце от поведението й и накрая решили да потърсят съдействие от общинския съвет в града, съобщава  BulNews.  Проблемите на служителите бяха изложени на последното заседание на местния парламент. Хората сигнализирали на съветника от групата на БСП Иван Иванов. Те описали подробно нарушенията на шефката  им и се подписали под думите си.  По време на заседанието така и не стана ясно какви са нарушенията от страна на Димитрова. Наша проверка обаче показа, че сигналът на персонала касае „измама в цената и количеството на стоките и услугите, предлагани от предприятието за сметка на гражданите, които са потребители на услугата“.  Служителите се оплакват и от постоянен тормоз от страна на прекия им ръководител. По думите на потърпевшите, след последния им сигнал до Недялков, Димитрова побесняла и в края на работния им ден ги заключила в стола. Директорката, заедно със социалния работник Нели Дакова, започнали да дърпат и обиждат грубо работниците, като дори претършували чантите им.  Стигнало се дотам, че потърпевшите извикали полиция за неправомерно задържане. Проверка на униформените показала, че в багажа на служителите били само личните им вещи.  Във въпросния ден в столовата пристигнал и Гошо Недялков, който по думите на потърпевшите не защитил тях, а Димитрова и така за пореден път показал, че за управителката няма да има никакви последствия, каквото и да прави.     На сесията съветникът Иван Иванов поиска от кмета Калин Каменов да назначи проверка по случая и да вземе мерки. ", "date": "2018.03.01", "title": "Властна врачанка превърна живота на подчинените си в истински ад заради подаден сигнал срещу нея"}
{"url": "https://www.blitz.bg/obshtestvo/eu2018bg/sheft-na-ek-zhan-klod-yunker-pokhvali-borisov-snimki_news582858.html", "text": "Министър-председателят Бойко Борисов проведе двустранна среща с председателя на Европейската комисия Жан-Клод Юнкер, чиято балканска обиколка приключва днес в София. Двамата оглавяват среща с лидерите на страните от Западните Балкани в българската столица. Жан-Клод Юнкер използва случая да поздрави премиера Борисов за ясното и целенасочено фокусиране на българското председателство на Съвета на ЕС. Борисов и Юнкер отбелязаха важността на срещата в резиденция „Бояна“, която само дни след форума на Европейската банка за възстановяване и развитие в Лондон събира отново лидерите на Западните Балкани.  „Регионът е неделима част от Европа и включването им в общото европейско пространство на сигурност и икономическо развитие е от стратегическо значение за трайната стабилност на целия Европейски съюз“, каза министър-председателят Бойко Борисов.  Двамата отбелязаха решителните действия и силна политическа воля от страна на правителствата на страните от региона за постигане на видим напредък по пътя към членство в ЕС.  Премиерът Борисов акцентира върху необходимостта от съдействие от ЕК за проектите за инфраструктурна и дигитална свързаност.  „Изграждането на стратегически инфраструктурни обекти ще повиши свободния търговски обмен, инвестициите, конкурентоспособността и движението на капитали, а сътрудничеството в областта на образованието и културата ще гарантира помирението, добросъседството и утвърждаването на ценностната система на ЕС сред обществата, и най-вече сред младото поколение в региона“, подчерта министър-председателят пред Жан-Клод Юнкер.     ", "date": "2018.03.01", "title": "Шефът на ЕК Жан-Клод Юнкер похвали Борисов (СНИМКИ)"}
{"url": "https://www.blitz.bg/obshtestvo/eu2018bg/borisov-tova-koeto-pravim-pod-egidata-na-es-ne-e-nasocheno-nito-sreshchu-rusiya-nito-sreshchu-turtsiya-video_news582871.html", "text": "Благодаря на колегите и на Юнкер! Те на практика се убедиха колко отвратителна е свързаността на Балканите в момента. Това заяви премиерът Бойко Борисов след края на работния обяд с лидерите на Западните Балкани, на който присъства и председателят на Европейската комисия Жан-Клод Юнкер. \"На тези срещи ние представляваме и интересите на Румъния, и на Гърция. Разбира се, разчитаме много на помощта на ЕК и на хибридното финансиране. До срещата през май искаме да имаме лот по лот - дигитална инфраструктура готови. Важни са магистралите - магистралата на мира през Косово-Белград, коридор номер 4,8,10. Важно е да продължи работата между спецслужбите ни, прокуратурите ни. Всеки един от нас има с какво да се похвали със своя принос\", каза Борисов.  „С тази си обиколка Юнкер показа, че и там, където малко се говори за Западните Балкани, ще чуят и ще видят заради него. Тук е мястото да потвърдим, че това, което правим под егидата на ЕС, не е насочено нито срещу Русия, нито срещу Турция. Разбира се, с колегите работим и в газовата сфера”, каза още Борисов.  „Очарован съм да бъда в София, в скъпата ми България. България е държава, която много обичам. Радвам се, че съм в този приветлив град София, така както е известна България и премиерът ви с тази гостоприемност”, каза председателят на ЕК, като не пропусна отново да похвали домакина си Бойко Борисов.  „Програмата тази седмица е много тежка и богата. Открих нещо много важно, че ЕС остава силно ангажиран с европейските перспективи за страните от Западните Балкани. Имат желание да предприемат реформи, необходими за присъединяването в ЕС“, заяви Юнкер.  По думите му това ще стане евентуално през 2025 г. евентуално, ако всички условия са изпълнени. „На този етап нито една от държавите не отговаря на всички условия, въпреки че има голям напредък. Всички страни трябва да са приключили двустранните териториални конфликти преди да се присъединят. В ЕС следим отблизо тази нестабилност. Не искаме такава. Искаме да имаме стабилност, която да се постигне в процеса на преговори за присъединяване“, каза още Юнкер.  „Връщам се в Брюксел, убеден, че мястото на Западните Балкани е в ЕС\", каза още Юнкер.        ", "date": "2018.03.01", "title": "Борисов: Това, което правим под егидата на ЕС, не е насочено нито срещу Русия, нито срещу Турция (ВИДЕО)"}
{"url": "https://www.blitz.bg/obshtestvo/ot-bdzh-obyasnikha-zashcho-se-nalozhi-desetki-ptnitsi-da-morzhuvat-sred-nishchoto_news582849.html", "text": "„БДЖ - Пътнически превози” ЕООД ще компенсира всички свои клиенти, които са пътували с нощните влакове № 2627 от София за Варна и № 8627 от София за Бургас. Влаковете са престоявали поради възникнали технически неизправности в локомотивите, породени от екстремно ниските сутрешни температури, съобщиха от пресцентъра на държавната железница. До изчакването на подмяната на локомотивите и по време на дълготрайния престой на влака от София за Варна в гара Славяново, служителите от превозния персонал са осигурили одеяла на пътниците, а след пристигането в гара Шумен са осигурени храна и топли напитки.  Националният железопътен превозвач ще предостави билет за избран маршрут на пътуване с влак в страната на всички потърпевши от престоя на тези две нощни композиции. Клиентите на „БДЖ - Пътнически превози” ЕООД могат да получат своята компенсация на билетните каси във всяка една гара, като предоставят билета си от пътуването с нощните влакове от София за Варна и Бургас.  Движението на влаковете продължава да се извършва в условията на усложнена зимна обстановка. И през днешния ден няма да пътуват композициите в участъците Добрич - Кардам и Самуил - Силистра. Отменени са и пътнически влакове в участъците Бургас - Карнобат - Сливен - Карлово. Композициите, които пътуват на дълги дестинации, се движат със закъснения.  Националният железопътен превозвач призовава своите клиенти да проявяват търпение и да се информират своевременно за актуалната обстановка на движение на влаковете. Поради зимните условия и прекомерно ниските температури е възможно възникването на принудителни престои и натрупване на закъснения при движението на влаковете. Актуална информация за движението на влаковете клиентите на „БДЖ - Пътнически превози” ЕООД могат да получат от служителите на гишетата „Информация” и билетните каси в съответните железопътни гари, както и на националния информационен телефон 0700 10 200.  ", "date": "2018.03.01", "title": "От БДЖ обясниха защо се наложи десетки пътници да моржуват сред нищото"}
{"url": "https://www.blitz.bg/obshtestvo/nov-koshmar-ptnitsite-vv-vlaka-sofiya-varna-bedstvat-pri-16-gradusa-veche-12-chasa-ne-mogat-da-stignat-do-morskata-stolitsa_news582813.html", "text": "Пътниците във влака София - Варна през Горна Оряховица, който е тръгнал снощи в 22.30 часа, бедстват заради липса на отопление. Това съобщи една от потърпевшите Любослава Дашева. От пресцентъра на БДЖ съобщиха, че причина за закъснението е товарен влак, който е блокирал линията. Композицията е трябвало да пристигне в 07.00 часа във Варна, съобщава БНР.  Дашева разказва, че във влака пътуват много жени и деца. Никой не им казва какво ще се случи. Минус 16 градуса е температурата във вагоните, измерена от пътници. \"Няма топли напитки и никакво друго съдействие. Стюардите са много мили, обаче нищо не могат да направят\", споделят пътници.  \"Във влака е ужасно студено. Най-вероятно е минус 16 градуса. Доскоро въобще нямахме обхват. Съответно близките ни се тревожат, а да не говорим, че във влака има възрастни хора и жени. Целият влак е в сняг. Нищо не ни отговарят. Самите хора, които са, стюардите във влака, са много любезни и мили с нас, защото положението, в което те се намират като работещи, също е ненормално\", каза Любослава Дашева и допълни: \"Бил е повреден локомотивът. Това се разбра\".  Дашева посочва, че част от пътниците обмислят да заведат колективен съдебен иск, защото \"наистина е безобразие в 21-ви век, въпреки тежките зимни условия, железниците да ни поднасят един неотоплен влак\".  С три часа закъсня бързият влак от София за Бургас след авария край Айтос. Причината за инцидента са счупени пантографи (средства за контакт с електрическата мрежа) на електрическата мотриса. Наложило се е да бъде изпратен дизелов локомотив от Бургас, който да изтегли композицията. Пътници се оплакаха, че в купетата е било минус 18 градуса. Някои от тях казаха, че ще поискат обезщетение за причиненото неудобство.      ", "date": "2018.03.01", "title": "Нов кошмар! Пътниците във влака София-Варна бедстват при -16 градуса, вече 12 часа не могат да стигнат до морската столица!"}
{"url": "https://www.blitz.bg/intsidenti/snegorin-zaksa-v-prespite-kray-kaptazha-snimki_news582815.html", "text": "Снегорин е аварирал в преспите между Каптажа и Банево. Това става ясно от снимки, направени от общественика Николай Димитров. Той и семейството му имат имот във вилна зона Каптажа и тази сутрин, пътувайки към Бургас, са заснели актуалната пътна обстановка, съобщава \"Флагман\".   От кадрите се вижда, че снегоринът е аварирал, вероятно още вчера и е изоставен встрани от изчистената част на пътя. ", "date": "2018.03.01", "title": "Снегорин закъса в преспите край Каптажа (СНИМКИ)"}
{"url": "https://www.blitz.bg/obshtestvo/stolitsa/191-dushi-se-spasikha-ot-studa-v-krizisniya-tsentr-v-sofiya_news582821.html", "text": "191 души са нощували в Кризисния център за настаняване на бездомни в столицата, съобщиха от центъра пред \"Фокус\". Не е имало проблеми в центъра през изминалата нощ, а през деня настанените няма да напускат центъра заради лошите метеорологични условия и ниските температури.     Тази нощ градусите в София паднаха до минус 18.    ", "date": "2018.03.01", "title": "191 души се спасиха от студа в Кризисния център в София"}
{"url": "https://www.blitz.bg/intsidenti/plovdivchanka-izvede-domashniya-si-lyubimets-v-krshiyaka-i-prezhivya-neshcho-uzhasno-snimka_news582830.html", "text": "Хъски нападна жена и кучето й на булевард „Васил Априлов” в Кършияка. За неприятния инцидент сигнализира самата потърпевша. Пловдивчанката е извела питомника си на обичайната разходка пред блока. В същото време куче от породата хъски било пуснато без повод в градинката и се спуснало към жената и любимеца й. „Бяхме нападнати от женско хъски на име Микра. Стопанката й най-безотговорно я беше пуснала на свобода, пред блока, до детската площадка. Моето куче беше на повод и се опитвах да я предпазя, но хъскито продължаваше да скача по нас. Жената най-спокойно продължаваше да си вика кучето, без да реагира по никакъв начин”, разказва жената.   Съсед на потърпевшата видял какво се случва и веднага се притекъл на помощ. „Жената се осъзна и то само защото щеше да се наложи чрез насилие да отдалечим нейното куче. На забележките на съседа, жената отговори, че моето куче е отишло при нея. След това разбрах, че най-нагло жената е снимала съседа и таксито му, може би, за да подаде жалба”.  След като двете животни били отдалечени едно от друго, стопанката на хъскито отново махнала повода на кучето си и продължила да си играе с него.  Разминала се е само с раздрано и посинено коляно.  Според закона домашният любимец трябва задължително да бъде на повод или с намордник, ако е от определените в наредбата агресивни породи. От намордник са освободени единствено кучета-водачи на незрящи хора. Без значение дали е агресивно кучето, или не, собственикът му е „длъжен да не допуска ситуации, застрашаващи живота или здравето на хора и животни\". Източник: ", "date": "2018.03.01", "title": "Пловдивчанка изведе домашния си любимец в Кършияка и преживя нещо ужасно (СНИМКА)"}
{"url": "https://www.blitz.bg/svyat/amerikanets-ubi-s-dzhipa-si-mlad-blgarin-v-severna-karolina-prisdata-mu-e-skandalno-niska-samo-75-dni-v-zatvora_news582805.html", "text": "75 дни в затвора излежава сега мъж в Северна Каролина за смъртта на български студент, убит при пътно произшествие 2014 г. В нощта на 25 август 21-годишният Асен Захариев се връщал у дома след работа, когато бил блъснат на пътя N. C. 12 в градчето Корола. Патрулният полицай Би Кей Евънс съобщи, че Асен Захариев бил ударен от джип и е летял от удара във въздуха около 10 метра, преди да падне на земята. Той е  бил открит мъртъв до пътя, след като разносвач на вестници подал сигнал в полицията, че е видял нещо съмнително, каза още Уейн, съобщава bg-voice.com.  41-годишният Питър Томас Люк се е предал сам в полицията ден след инцидента, като е казал на властите, че помислил, че е ударил елен.  Повредите по джипа на Люк отговарят на травмите, нанесени на жертвата. Люк беше обвинен в бягство от местопроизшествието и причиняването на сериозни наранявания или смърт.  Две години по-късно, по време на процеса срещу Люк, прокуратурата се принуди да му предложи споразумение заради липсващи доказателства. ДНК експертиза е била изгубена и не е била налична по време на делото. Заради това обвинението решило да предложи споразумение на Люк, с което отпада най-тежкото углавно обвинение за бягство от местопроизшествието. Седмица по-късно ДНК доказателството било открито, но прокуратурата вече била предложила споразумението.  Така съдията определил присъда от 75 дни за по-лекото обвинение за причиняване на смърт при катастрофа и още 45 дни за по-лека версия на бягство от катастрофата (прокуратурата обикновено повдига всички възможни обвинения за дадено престъпление и някои могат да бъдат сходни по деяние, но с различна легална тежест).  Съдията обаче решил да суспендира по-кратката присъда и така в началото на февруари Питър Люк вече излежава присъдата си от 75 дни в Currituck Detention Center. Той ще трябва да плати още 2,500 долара разходи по делото и 2,600 долара за лабораторни разходи на щата. На него ще му бъде забранено да шофира 2 години, след като излезе от затвора, по време на неговата пробация, а след това ще трябва да се яви отново на изпит за шофьорска книжка.  Люк е бивш спасител в плажната служба на Корола, а инцидентът накарал властите да забързат изграждането на допълнителни тротоари и велоалеи по път N. C. 12.  Друга двойка е била убита година преди Асен на няколко мили по същата отсечка.  Захариев е бил студент, сезонен работник на лятна бригада с J-1 виза. Той се трудил във веригата супермаркети „Харис Тийтър\". Асен е роден в София и е бил студент в Университета по архитектура, строителство и геодезия. ", "date": "2018.03.01", "title": "Американец уби с джипа си млад българин в Северна Каролина, присъдата му е скандално ниска - само 75 дни в затвора"}
{"url": "https://www.blitz.bg/obshtestvo/regioni/23-godishna-plovdivchanka-probva-dva-pti-da-umre-bere-dusha-v-bolnitsata_news582881.html", "text": "23-годишното момиче от Пловдив, което е скочило вчера от 5-ия етаж на болничната си стая в Клиниката по ортопедия и травматология в Университетска болница - Пловдив, е много зле, съобщиха от здравното заведение за БЛИЦ. Припомняме, че девойката  бе настанена там, след като преди това направила опит да се самоубие със скок от втория етаж на дома си в града под тепетата. Причината за крайното решение по непотвърдена информация на БЛИЦ е нещастна любов.  Кандидат-самоубийцата в момента е настанена в КАИЛ, с опасност за живота и в много тежко състояние. Тя е със счупен таз, счупени гръбначни прешлени, два счупени крака  и черепно-мозъчна травма. Кристина ИВАНОВА, БЛИЦ", "date": "2018.03.01", "title": "23-годишна пловдивчанка пробва два пъти да умре, бере душа в болницата"}
{"url": "https://www.blitz.bg/obshtestvo/regioni/burgas-se-otdkhna-snezhnata-blokada-padna-otvorikha-trakiya-ot-zimnitsa-do-karnobat_news582789.html", "text": "Снежната блокада на Бургаска област падна, съобщават от Областна администрация. Голяма част от важните пътни участъци са отворени, а за други това предстои да се случи в следващите часове. АМ „Тракия“ в участъка от Зимница до Карнобат е отворена за движение на всички МПС, до няколко часа ще отворят и лота от Карнобат до Бургас.     Петолъчката също е отворена, както и пътя Миролюбово-Каблешково. Дюлския проход все още е затворен, но там ситуацията е много тежка и едва ли скоро ще се изчисти, за да стане проходим. Ришкия и Айтоски проход са отворени, на Айтоския има ограничения за МПС-ата над 12 тона.     Движението е възстановено и по отсечката Варовик-Вълчаново хатнче. Заради снегонавявания все още е затворенът пътят Върчаново ханче-Малина.     Към 7 часа сутринта машините все още чистиха Слънчев бряг-Обзор и се очаква до няколко часа отсечката да е отворена. Движението по друга критична точка - Несебър-Равда е възобновено, а Каблешково-Бургас все още е затворен, съобщава „Флагман“.     От Областна администрация Бургас съобщават, че през миналата нощ на пътя са работили 160 машини, използвали са 365 тона пясък и 475 тона сол.     Припомняме, че днес е неучебен ден за учениците в Айтос, Бургас, Камено, Несебър, Средец, Малко Търново, Поморие, Созопол, Карнобат и Сунгурларе.     Снежното бедствие блокира Бургас за 24 часа. Вчера почти входно-изходните артерии на Бургаска област бяха затворени, а на места като на Равда-Несебър и край Каблешково бедстваха и немалко шофьори.    ", "date": "2018.03.01", "title": "Бургас се отдъхна! Снежната блокада падна, отвориха \"Тракия\" от Зимница до Карнобат"}
{"url": "https://www.blitz.bg/intsidenti/katastrofi/turski-tiradzhiya-se-zabi-v-selska-kshcha-kray-vidin-vtori-den-ne-mozhe-da-izleze-ot-kamiona-snimki_news582860.html", "text": "Турски тираджия e катастрофирал на международен път Е-79. Пътнотранспортното произшествие е станало на остър десен завой във видинското село Медовница. Водачът не е успял да завие и тежкият камион се е сринал от ската, като се е спрял в една от къщите, съобщава \"Конкурент\".   Според очевидци пътният инцидент  е станал преди 2 дни, но от тогава няма кой да изтегли тежката машина.  Докато чака помощ, Осман Х. преживява в кабината на ТИР-а, защото има доста гориво в резервоара. ", "date": "2018.03.01", "title": "Турски тираджия се заби в селска къща край Видин, втори ден не може да излезе от камиона (СНИМКИ)"}
{"url": "https://www.blitz.bg/svyat/taka-li-shche-zapochne-krayat-na-sveta-shokirashcho-video-na-nay-moshchniya-yadren-test-na-sashch_news582979.html", "text": "Шокиращи кадри на най-мощната ядрена бомба, взривена някога от САЩ, се появи отново в мрежата през изминалите дни. На кадрите се вижда огромна ядрена гъба, която се издига към небето, след като бомбата \"Касъл Браво\" е взривена над отдалечен остров в Тихия океан. Силата на теста от 1954 година е 15 мегатона тротилов еквивалент. Той надминава значително очакванията, като отравя жителите на съседни острови с голяма доза радиация.    \"Касъл Браво\" е първият от серията на термоядрени оръжия, извършени от САЩ над атолът Бикини и Маршаловите острови в рамките на \"Операция Касъл\".   Крайната цел на операцията е била да се разработи достатъчно мощно ядрено оръжие, което да бъде доставяно от самолет.    Взривена на 1 март 1954 година, \"Касъл Браво\" продължава и до момента да е най-мощното ядрено оръжие, детонирано някога от САЩ.  Превод и редакция: БЛИЦ       ", "date": "2018.03.01", "title": "Така ли ще започне краят на света? Шокиращо ВИДЕО на най-мощния ядрен тест на САЩ"}
{"url": "https://www.blitz.bg/intsidenti/izvnredno-vlakt-sofiya-burgas-zaksa-na-relsite-ptnitsite-mrznat-s-chasove_news582770.html", "text": "Влакът София-Бургас е закъсал и е спрял повече от два часа, съобщава bTV. Пътници сигнализирали за тежкото положение, в което се намирали. Отоплението в минусовите температури било спряно. Във влака пътували много хора, сред тях и деца. Всички те мръзнат някъде край Айтос.     Засега не са известни причините за аварията.       ", "date": "2018.03.01", "title": "Извънредно! Влакът София-Бургас закъса на релсите, пътниците мръзнат с часове"}
{"url": "https://www.blitz.bg/intsidenti/vseki-moment-shche-izteglyat-zaksalite-v-kucheshkiya-stud-ptnitsi-kray-aytos_news582774.html", "text": "Драмата със закъсалия влак София-Бургас е на път д приключи. От БДЖ съобщиха пред bTV, че влакът е спрял в 5.11 ч. малко преди гара Айтос. Нямало захранване в контактната мержа, поради което и нямало отопление във вагоните.     Изпратен е дизелов локомотив от Бургас, който се очаква да пристигне до мястото около 7.30 ч. и да потегли отново.     Новината зарадва пътниците във влака. „Успокоява ни, да. От вас научихме, че чакаме машина“, каза един от тях, който се свърза по телефона с медията. По думите му, не е имало тревога сред хората, въпреки че там имало и много деца.     „На телефона пише, че е минус 16 градуса навън. Във вагоните би трябвало да е около 10“, разказа той.       ", "date": "2018.03.01", "title": "Всеки момент ще изтеглят закъсалите в кучешкия студ пътници край Айтос"}
{"url": "https://www.blitz.bg/obshtestvo/izvnredno-v-blits-borisov-izvika-ginka-v-ministerskiya-svet_news582781.html", "text": "Премиерът Борисов е привикал Гинка Върбакова в Министерския съвет, научи БЛИЦ от свои източници. Очаква се двамата да се срещнат в 8.30 ч. и да разговарят за ситуацията около ЧЕЗ.  Припомняме, че Борисов разпореди пълна финансова и данъчна проверка на сделката.", "date": "2018.03.01", "title": "Извънредно в БЛИЦ! Борисов извика Гинка в Министерския съвет!"}
{"url": "https://www.blitz.bg/obshtestvo/kakvi-sa-pravata-na-sluzhitelite-pri-mnogo-niski-temperaturi_news582777.html", "text": "Когато е много студено, служителите имат право да не работят, предупредиха от Главната инспекция по труда (ГИТ). Оттам призоваха работодателите да осигурят топли помещения за персонала си, а ако не могат, да го освободят до нормализиране на температурите. На закрито трябва да се осигурят не по-малко от 13 градуса.  На открито – по преценка на работодателя.  Тази зима в ГИТ са подадени единични сигнали, свързани с работа при ниски температури, които обикновено са от работещи на закрито, и то в по-големи помещения, в които не е осигурено равномерно затопляне. При работа на открито работодателите като цяло се съобразяват с неблагоприятните климатични условия и предприемат мерки за ограничаване на негативното им въздействие, отчитат от ГИТ.    ", "date": "2018.03.01", "title": "Какви са правата на служителите при много ниски температури"}
{"url": "https://www.blitz.bg/layfstayl/ptuvane/sled-obilniya-snegovalezh-obstanovkata-v-stranata-postepenno-se-normalizira_news582773.html", "text": "Обстановката в страната след обилния снеговалеж постепенно се нормализира. Все още, обаче, отделни пътни връзки остават затворени. Трафикът по магистрала \"Тракия\"  между Ямбол и Бургас беше парализиран за часове, припомня Нова телевизия.   Снегът в цялата Бургаска област спря, въпреки това заради снегонавявания остава затворена АМ „Тракия” от Зимница до Ветрен. Обходният маршрут за София е през Айтос, Карнобат и Петолъчката. Пътният възел Петолъчката е забранен за движение на камиони над 12 тона, а същото ограничение важи за Айтоския и Рижкия проход.  Изцяло затворен е Дюленския проход, а от снощи е отворен прохода Слънчев бряг – Обзор, като там също има ограничение за тежкотоварни камиони над 12 т. Слънчев бряг и Несебър остават откъснати от Бургас. Затворен е участъка Несебър – Поморие и Бургас – Каблешково. Вероятно по-късно през деня затвореният участък от „Тракия” ще бъде отворен. ", "date": "2018.03.01", "title": "След обилния снеговалеж: Обстановката в страната постепенно се нормализира"}
{"url": "https://www.blitz.bg/politika/programata-na-premiera-e-mnogo-natovarena-sred-sreshchata-s-ginka-vrbakova-pri-borisov-vleze-snimki_news582818.html", "text": "Премиерът Бойко Борисов проведе среща с министър-председателя на Черна гора Душко Маркович, който е на посещение в София за участие в организираната от българския премиер и председателят на ЕК Жан-Клод Юнкер среща с лидерите на Западните Балкани, съобщиха от правителствената информационна служба. В разговора си двамата отбелязаха добрия политически диалог и високата динамика в отношенията между България и Черна гора, както и основния приоритет на Българското председателство на Съвета на ЕС - перспективата пред Западните Балкани.  „Потвърждаваме своята готовност да продължим да подпомагаме преговорния процес на Черна гора, включително и с експертиза на наши представители в различни области“, заяви премиерът Борисов и допълни, че Черна гора е добър пример за региона. „Сега трябва максимално да се мобилизирате за изпълнението на решителни реформи в ключови области на политическия, икономически и обществен живот. Важен политически капитал е членството в НАТО и пълното присъединяване към Общата външна политика и политика за сигурност на ЕС“, подчерта българският министър-председател.  Премиерът на Черна гора Душко Маркович поздрави българския си колега и правителството за успешното провеждане Българското председателство на Съвета на ЕС и благодари за усилията на България за поставянето на Западните Балкани в центъра на обсъжданията в Европа. Той се съгласи с мнението на премиера Борисов, че заедно с изпълняването на изискванията за членство в ЕС, трябва да се започнат и важните инфраструктурни проекти за свързаността в региона.  „Тази тема добива все по-голямо значение. Това се видя и на срещата на върха в Триест като част от Берлинския процес, и на срещата със Световната банка в София, както и на инвестиционния форум на ЕБВР в Лондон“, добави премиерът Борисов.  ", "date": "2018.03.01", "title": "Програмата на премиера е много натоварена! Сред срещата с Гинка Върбакова, при Борисов влезе... (СНИМКИ)"}
{"url": "https://www.blitz.bg/obshtestvo/regioni/kray-na-dramata-ss-zaksaliya-vlak-ptnitsite-veche-sa-na-toplo_news582792.html", "text": "Влакът София – Бургас, който затъна през тази нощ в пряспа край Айтос, вече е изтеглен с друг локомотив. Пътниците всеки момент ще са на топло. Това каза пред bTV областният управител на Бургас Вълчо Чолаков. „Важно е, че няма бедстващи на територията на областта, въпреки че температурата е -14 градуса. Отсечката Бургас – Каблешково, която също е затворена, се очаква всеки момент да бъде отворена. Магистралата се почиства. Има няколко отсечки, където има силно навяване. Тя е добре почистена. Убедих се в това лично. Очаквам до обяд да бъде отворена. Остава затворен Дюлинският проход“, заяви губернаторът.     „Преди пет минути ми докладваха, че влакът вече пътува за Бургас. Локомотивът е аварирал, но всичко вече е наред“, каза по-късно областният управител пък пред камерата на Нова телевизия.     „Почти няма сигнали на тел. 112 през миналото денонощие. Тази сутрин имаше информация за болни деца в общините Руен и в Айтос, които с тежка техника и линейка са превозени и им е оказана помощ. Имаше и един неверен сигнал за 150 автомобила закъсали край Равда. Оказа се, че са пет. Призовавам гражданите да не ни подвеждат“, заяви Вълчо Чолаков.     Ако имате нужда от помощ, търсете „Шофьори Бургас“, каза пък кореспондентът Лора Стаматис. Те ще намерят кой да ви помогне, добави тя.    ", "date": "2018.03.01", "title": "Край на драмата със закъсалия влак – пътниците вече са на топло"}
{"url": "https://www.blitz.bg/zdrave/ucheni-nay-nakraya-s-tochnost-obyasnikha-na-mzhete-kolko-boli-zhenskiyat-tsikl_news582890.html", "text": "Лекарите най-накрая потвърждават нещо, което жените твърдят от... цяла вечност, а именно: че крампите по време на месечен цикъл са много, много болезнени. Всъщност, болките по време на този период от месеца могат да бъдат съизмерими с едно много сериозно и страшно състояние. Това беше официално казано от британски учени, които изследват дисменореята, или изключително болезнен цикъл, от който страдат една от пет жени.Доктор Джон Филъбоу, професор по репродуктивна медицина от Лондонския университет обяви, че силата на менструалните болки имат еквивалент: и това е сърдечният удар.   Вторият най-голям причинител на неприятни усещания при жените след дисменореята е ендометриозата. От нея страда една от десет жени. Това е заболяване при жените в репродуктивна възраст, при което тъкани от матката могат да се \"установят\" в други органи, най-често това са яйчниците.   Ученият, доктор Доктор Ани Уекъсър казва: \"Менструацията не е била взимана като сериозно медицинско състояние много дълго време, дори е била описвана като истерия. Не говорим достатъчно за този проблем, знанията на младите момичета за здравето им по време на цикъл е много ограничено\". Това признание от страна на британските учени дава надежда на много жени, които изпитват сериозни болки, че ще получат повече разбиране и внимание от лекарите. ", "date": "2018.03.01", "title": "Учени най-накрая с точност обясниха на мъжете колко боли женският цикъл"}
{"url": "https://www.blitz.bg/obshtestvo/deputat-ot-gerb-razkri-kakvo-e-poiskala-ginka-vrbakova-predi-da-doyde-v-parlamenta_news582787.html", "text": "Валентин Николов, депутат от ГЕРБ, коментира предстоящата среща между премиера Бойко Борисов и новия собственик на ЧЕЗ Гинка Върбакова в МС. \"Най-важното в сделката е това, че няма доверие на потребителите към собственика и трябва да се разбере има ли скрити зависимости и свързани лица. Трябва да се разбере финансирането ще навреди ли на потребителската мрежа\", каза народният представител, цитиран от Нова тв.  \"Подготвил съм си въпроси не само към Гинка Върбанова, но и към службите, и към НАП. Притесненията са две. Първото е как на купувача, който няма достатъчно капитал да покрие дори 10% от сделката, му е гласувано такова голямо доверие от банките. Второто притеснение е свързано с опита в управлението на едно такова дружество. Дали някой не стои тайно зад този купувач и защо тайно? Мисля, че от гледна точка на пари те със сигурност са чисти\", заключи Николов.  От думите му стана ясно, че Гинка Върбакова е поискала да се проведе закрито заседание на ресорните комисии в парламента, на което да може да предостави информация, касаеща банкова тайна. Валентин Николов обаче заяви, че той ще настоява поне част от заседанието на комисиите днес да бъде открито, тъй като българските граждани имат право да знаят информацията покрай сделката, която засяга българската енергетика.    ", "date": "2018.03.01", "title": "Депутат от ГЕРБ разкри какво е поискала Гинка Върбакова, преди да дойде в парламента"}
{"url": "https://www.blitz.bg/obshtestvo/sinoptikt-anna-dyakova-obyavi-smrazyavashcha-prognoza-za-prviya-den-ot-nay-zhenskiya-mesets_news582707.html", "text": "През нощта облачността намаля, но в следобедните часове от запад отново ще се заоблачи и привечер на места в западните райони ще превали сняг. Вятърът ще отслабне, ще е слаб до умерен от запад-югозапад. Сутринта ще е студено с минимални температури предимно между минус 10° и минус 15°, в отделни райони и по-ниски. Максималните температури ще са между минус 5° и 0°, в крайните югозападни райони до 3°. Такава е прогнозата за времето на Националния институт по метеорология и хидрология (НИМХ), съобщи дежурният синоптик Анна Дякова, цитирана от Фокус.  Атмосферното налягане е близко до средното за март, през деня отново ще се понижава.  Над Черноморието ще преобладава слънчево време. Вятърът ще е слаб до умерен от югозапад. Максималните температури ще са между минус 3° и 1°. Температурата на морската вода е 4-5°. Вълнението на морето ще е 2-3 бала.  Над планините ще преобладава слънчево време. След обяд ще се заоблачи над масивите в Западна България. Ще духа до умерен югозападен вятър, по най-високите върхове на Рила и Пирин – силен до бурен западен. Температурите ще се повишат и максималната на височина 1200 метра ще е около минус 2°, на 2000 метра – около минус 6°.  В София градусите тази сутрин паднаха до -19°, но усещането е като за -23°. Според синоптиците, на 1 март в столицата никога не е било толкова студено.  В  петък  ще има слаби валежи – в Северна България и високите котловинни полета – предимно от сняг, в Южна – предимно от дъжд. Ще се създадат условия за поледици на много места в страната. Вятърът от югозапад в Източна България временно ще се усили. Повишението на температурите ще продължи, в много райони дневните ще са над нулата – между 3° и 8°, но в западната и централната част от Дунавската равнина вятърът ще е от североизток и там максималните ще остават отрицателни – до минус 2°, минус 3°. Сутрешните също ще се повишат, но пак ще са отрицателни – в отделни райони до минус 10°.  През  почивните дни  времето ще е променливо, ще има и превалявания, предимно слаби и предимно от дъжд, но в нощните часове и рано сутрин, на места в Северна и Западна България валежите ще са от сняг. Остават условия за поледици и заледявания, с по-голяма вероятност в събота.  Справка в сайта на НИМХ показва, че за първия ден от месеца е обявен жълт код за опасно ниски температури, който е в сила за цялата страна. ", "date": "2018.03.01", "title": "Синоптикът Анна Дякова обяви смразяваща прогноза за първия ден от най-женския месец"}
{"url": "https://www.blitz.bg/obshtestvo/stud-skova-stolitsata-chetiri-tramvaya-sa-s-otkloneniya-v-grafika_news582769.html", "text": "Поради блокирала стрелка на релсовия път на кръстовището на ул. „Витоша“ и ул. „Алабин“ трамваите, обслужващи линии линии 4, 10, 12 и 18, имат отклонение от графика. Изпълняват се всички маршрути на градския транспорт, съобщиха от пресцентъра на Столична община. През тази нощ екипите, ангажирани със снегопочистването, са обработили с реагенти против заледяване опасни и стръмни участъци в район „Витоша“, „Връбница“ и “Нови Искър“, както и на общинските пътища в „Нови Искър“ и „Панчарево“. Обработени са и участъци от Южната дъга.  В момента се обработват улици, по които се движи градският транспорт, в районите „Сердика“ и „Средец“ и булевардите „Академик Иван Гешов“, „Евлоги и Христо Георгиеви“, „Брюксел“ и „Цар Освободител“.  Опесъчени са и пътищата в природен пак \"Витоша\", „Драгалевци - Алеко“ и „Бояна – Златни мостове“.  ", "date": "2018.03.01", "title": "Студ скова столицата, четири трамвая са с отклонения в графика"}
