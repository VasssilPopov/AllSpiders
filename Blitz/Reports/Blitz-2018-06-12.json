{"url": "https://www.blitz.bg/svyat/mzht-koyto-drzhi-na-nokti-frenskata-politsiya-ima-smishlenik-koyto-shchka-na-svoboda-snimkivideo_news606593.html", "text": "Мъжът, който държи заложници във френската столица Париж, е въоръжен не само с експлозиви и пистолет, но има и съмишленик, който се намира извън сградата, в която се разиграва заложническата драма. Както БЛИЦ съобщи, той настоява за връзка с иранското посолство. Той държи като заложници трима души, сред които и бременна жена, съобщава  Le Parisien , позовавайки се на свой източник.     По думите му, двама от заложниците са в удовлетворително състояние, но третия е ранен по главата с гаечен ключ.     В района се провежда специализирана полицейска операция.       Превод: БЛИЦ", "date": "2018.06.12", "title": "Мъжът, който държи на нокти френската полиция, има съмишленик, който щъка на свобода (СНИМКИ/ВИДЕО)"}
{"url": "https://www.blitz.bg/obshtestvo/regioni/eto-kakvo-se-sluchva-s-rusnacheto-koeto-poletya-ot-5-tiya-etazh-na-khotel-na-moreto_news606583.html", "text": "Малкият Ярослав Д., който се озова в Реанимацията на бургаската болница, след като в неделя полетя от петия етаж на к-с „Лайфстайл 3“ в село Равда, вече е в Москва. Петгодишното момченце беше с контузия на белия дроб и фрактура на дясното бедро. Като по чудо то се размина с травма на главата след падането от високо. Състоянието му беше стабилно и неговите роднини, които са от Русия, си го прибраха у дома, съобщава burgasinfo.com. ", "date": "2018.06.12", "title": "Ето какво се случва с русначето, което полетя от 5-тия етаж на хотел на морето"}
{"url": "https://www.blitz.bg/kriminalni/neshcho-se-sluchva-v-parizh-politsiya-blokira-chast-ot-frenskata-stolitsa-video_news606587.html", "text": "Полицейска специализирана операция блокира 10-и окръг на Париж, съобщава France Info, позовавайки се на свой източник. Съобщава се, че мъж е взел двама души за заложници. Той е съобщил, че разполага с взривно устройство.  Мотивите му към момента са неизвестни.  По информация на радиостанция France Bleu, сред заложниците има бременна жена. Мъжът настоява да бъде свързан с посолството на Иран.  Районът е отцепен от полицията.       Превод: БЛИЦ       ", "date": "2018.06.12", "title": "Нещо се случва в Париж! Полиция блокира част от френската столица (ВИДЕО)"}
{"url": "https://www.blitz.bg/svyat/netanyakhu-razpitvan-ot-politsiyata-5-chasa-po-dva-koruptsionni-sluchaya_news606581.html", "text": "Полицията на Израел разпита премиера Бенямин Нетаняху в продължение на няколко часа, пише \"Таймс оф Израел\". В съобщение на полицията се отбелязва, че разследващите са разпитали министър-председателя в продължение на пет часа в официалната му резиденция в Йерусалим.Разпитът е проведен, след като разследващите са се  сдобили с нови доказателства  от ключов свидетел. Той е разпитан по казуса с Bezeq.  Корупционният случай, наречен Case 4000, е свързан  регулаторни промени за стотици милиони долара в полза на телекомуникационната компания Bezeq  в замяна на положително отразяване на Нетаняху в новинарския сайт Walla News, субсидиран от компанията. Лидерът на еврейската държава е бил препитан и по Case 3000, който е свързван със споразумение за закупуване на подводници и кораби от германска компания за милиарди долари. Нетаняху  не е заподозрян по случая , но негови приближени, включително двама лични адвокати, са арестувани и разпитвани.", "date": "2018.06.12", "title": "Нетаняху разпитван от полицията 5 часа по два корупционни случая"}
{"url": "https://www.blitz.bg/svyat/ot-poslednite-minuti-grtskiyat-premier-sobshchi-senzatsionna-novina-svrzana-s-imeto-na-makedoniya_news606598.html", "text": "Гърция и Бившата югославска република Македония (БЮРМ) са постигнали историческо споразумение за разрешаване на десетилетния спор за името на бившата югорепублика. Това заяви във вторник вечерта гръцкият премиер Алексис Ципрас, цитиран от електронното издание на гръцкия вестник Kathimerini. „Имам добри новини... преди малко постигнахме споразумение с премиера на БЮРМ по въпроса, който ни занимава от много години“, каза Ципрас на гръцкия президент Прокопис Павлопулос по време на среща във вторник вечерта, излъчена директно по телевизията.  „Имаме сделка, щастлив съм, защото това е добра сделка, която покрива всички предварителни условия, поставени от гръцката страна“, заяви премиерът. По-рано Ципрас говори с македонския си колега Зоран Заев по телефона, припомня \"Фокус\".  Спорът между двете страни е препятствие пред присъединяването на БЮРМ към НАТО и ЕС, уточнява „Катимерини“. ", "date": "2018.06.12", "title": "От последните минути: Гръцкият премиер съобщи сензационна новина, свързана с името на Македония"}
{"url": "https://www.blitz.bg/layfstayl/blgarskata-sleda-v-novoto-pravitelstvo-na-italiya-noviyat-ministr-na-kulturata-se-okaza-plovdivski-zet-snimki_news606602.html", "text": "Пловдивчанката Лучия Велева е жената до един от министрите в новосфромирания кабинет на Италия - Алберто Бонисоле. Бонисоле положи клетва на 1 юни, когато официално встъпили в длъжност и оглави Министерството на културното наследство, културата и туризма.Новото правителство бе сформирано в условията на сериозна политическата криза в Италия, която бе напът да разклати сериозно стабилността на държавата и да я тласне към нови избори. Въпреки това се намери политическа вола и при втори опит професорът по право Джузепе Конте успя да състави компромисно коалиционно правителство, сформирано от антиимигрантската дясна партия \"Лига\" и антисистемното \"Движение 5 звезди\", чийто член е Бонисоли, пише  .   В състава на кабинета на Конте място намира 56-годишният италиански политик Алберто Бонисоле, като постът му на министър на културата е продължение на дългогодишния му професионален опит в художествената сфера. Той оглавява една от най-прогресивни академии в Милано „NABA – Nuova Accademia di Belle Arti“ /Нова академия на изящните изкуства/. Университетът е основан през 1980 година в един от най-старите квартали на Милано и бързо се превръща в артистичен и културен център. Българската следа в кабинета е жената до директора на Академията и настоящ министър на културата в Италия - Лучия Велева. Велева се оказва не по-малко борбена и успешна от съпруга си. Нейният път започва в Английската гимназия в Пловдив, където Велева завършва средното си образование през 1981. Дипломата си за висше образование получава в Техническия университет, а професионалният ѝ път минава през Мобиком и голямата белгийска компания \"Солвей\".  Изключително социално ангажирана, тя започва активно да се занимава с обществено значими каузи и учредява своя фондация \"Courage Foundation\", част от която е „Асоциация Луче“, чийто президент отново е Лучия Велева. Тя организира многократни проекти и обмени с деца в неравностойно положение от Помощни училища в България.   Семейството на Лучия и Алберто осиновява и отглежда две момиченца. ", "date": "2018.06.12", "title": "Българската следа в новото правителство на Италия! Новият министър на културата се оказа... пловдивски зет (СНИМКИ)"}
{"url": "https://www.blitz.bg/svyat/zoran-zaev-obyavi-novoto-ime-na-makedoniya_news606604.html", "text": "Министър-председателят на Македония Зоран Заев заяви, че страната му ще бъде преименувана на Република Северна Македония, съобщава Jutarnji. „Постигнахме историческо споразумение, което ще потвърди македонската културна и етническа идентичност”, казва Заев.  През есента в страната ще се проведе референдум по въпроса за утвърждаване на името. Ще бъдат запазени названията „македонци” и „македонски език”.  Както БЛИЦ съобщи, по-рано премиерът на Гърция Алексис Ципрас заяви, че Атина и Скопие са успели да се договорят за новото име на Република Македония. Атина оспорваше правото съседната държава да носи името Македония, тъй като в Гърция има регион, който носи същото наименование. Превод: БЛИЦ", "date": "2018.06.12", "title": "Зоран Заев обяви новото име на Македония"}
{"url": "https://www.blitz.bg/kriminalni/prestplenie/pak-uzhas-v-germaniya-8-momcheta-ot-blgariya-iznasilikha-brutalno-13-godishna-i-zasnekha-vsichko-na-telefon_news606601.html", "text": "Брутално посегателство с участието на 8 момчета от България се е разиграло в германския град Велберт, съобщава вестник \"Билд\". 13-годишно момиче е било изнасилено на връщане към дома си. Задържани са четирима от извършителите, а двама все още се издирват. Всички те са били на възраст между 14 и 16 години.   Вечерта около 18 часа момичето се прибирало към дома си след тренировка по плуване, когато било пресрещнато от момчетата в гора в града.  Първоначално 2 от момчетата са изнасилили тийнейджърката, докато другите 6 са снимали случващото се с телефоните си. След това я завлекли през гората под мост, където отново момичето било изнасилвано.  Местната полиция заяви, че видеото, заснето с телефон, може да се използва като криминално доказателство. \"Доказателствата са сравнително ясни. Групата е заснела акта с мобилен телефон”, обяви говорител на властите.  Само за ден това е вторият тежък криминален случай, в който са замесени български граждани в Германия. По-рано днес стана ясно, че 17-годишен български гражданин е главен заподозрян за убийство на 15-годишна румънка в Мьонхенгладбах. Превод и редакция: БЛИЦ", "date": "2018.06.12", "title": "Пак ужас в Германия: 8 момчета от България изнасилиха брутално 13-годишна и заснеха всичко на телефон"}
{"url": "https://www.blitz.bg/politika/momchil-nekov-osp-spira-migratsiyata-ot-selata-km-gradovete-greshno-e-da-bde-svit-byudzhett_news606580.html", "text": "Уважаеми комисар Хоган, знаете, че не одобрявам намаляването на бюджета на общата селскостопанска политика. Така евродепутатът от Групата на прогресивния алианс на социалистите и демократите в ЕП Момчил Неков се обърна снощи към еврокомисаря по земеделие Фил Хоган по време на извънредното заседание на Комисиято по земеделие в Страсбург при представяне на законодателните предложения за Общата селскостопанска политика /ОСП/ 2021 – 2027 г. „Всички говорят, че бюджета на ОСП се намалява, заради миграционния поток. А в случая ние използваме парите от ОСП за предотвратяване на вътрешната миграция от селата към градовете. Реално с по-малък бюджет ние стимулираме точно този процес на миграция, а чрез ОСП ние можем да го спрем като даваме достойно подпомагане“, заяви Неков по време на изказването си.     Евродепутатът обърна внимание на комисар Хоган и останалите си колеги, че в новата ОСП липсват предложения, относно перспективите пред сектор „Пчеларство“. В изготвените текстове липсва предложението за финансова подкрепа в бъдещата ОСП за опрашването. “Факторите, които оказват влияние върху пчеларството са много и все повече пчелари се чувстват под пазарен и ценови натиск. Без адекватна подкрепа, секторът е застрашен и ще загубим богатството и разнообразието на пчелните продукти. За това ще направя предложения за промяна в това отношение“, коментира Неков.     Според плановете за бюджета на ЕС за 2021 - 2027 г. фермерите ще получат около 232 млрд. евро директна подкрепа, което е намаление от над 30 млрд. евро спрямо предходния седемгодишен бюджет. Общият бюджет за селскостопанска политика се предлага да бъде 365 млрд. евро, или с 5% по-малко в сравнение със сегашния.     Припомняме, че ЕК предложи намаляване на средствата за директни плащания с 0.7% за България, но други държави, като Естония, Литва, Латвия запазват или дори получават увеличение на директните плащания за новия програмен период.     Европейският парламент прие през изминалата седмица позиция, относно бъдещето на ОСП, в която настоява за увеличаване или в най-лошия случай запазване на сегашното финансиране на земеделските производители.    ", "date": "2018.06.12", "title": "Момчил Неков: ОСП спира миграцията от селата към градовете, грешно е да бъде свит бюджетът ѝ"}
{"url": "https://www.blitz.bg/svyat/neochakvan-razvoy-na-zalozhnicheskata-drama-v-parizh_news606606.html", "text": "Мъжът, който взе трима заложници в 10-и окръг на Париж, ги е залял с бензин. По-рано той заяви, че разполага с експлозиви. Мъжът поиска да се свърже с иранското посолство.  По данни на местни медии, престъпникът държи трима заложници, сред които бременна жена. Един от тях е ранен в главата.  Местната полиция не разглежда случая като терористична атака. Не е изключено престъпникът да има психични проблеми.  Районът около сградата, в която са заложниците, е блокиран от полиция. На мястото работят пожарникари и сапьори. Превод: БЛИЦ    ", "date": "2018.06.12", "title": "Неочакван развой на заложническата драма в Париж!"}
{"url": "https://www.blitz.bg/svyat/takava-riba-ne-ste-vizhdali-v-kitay-ulovikha-mutant-s-kriva-i-stranna-glava-napodobyavashcha-glb-video_news606612.html", "text": "В Китай рибар улови \"риба мутант\" с необичайна глава. Видео със странно създание бе публикувано публикува в Youtube. Находката е открита в Гуиянг Сити. На кадрите можете да видите как на земята има риба със среден размер с закръглено \"чело\", поради което и устната на животното също се е изместила.  Превод и редакция: БЛИЦ", "date": "2018.06.12", "title": "Такава риба не сте виждали! В Китай уловиха мутант с крива и странна глава, наподобяваща гълъб (ВИДЕО)"}
{"url": "https://www.blitz.bg/layfstayl/tezi-seksi-mamcheta-mogat-da-slozhat-v-malkiya-si-dzhob-vsyaka-manekenka-snimki-18_news606568.html", "text": "Мнозина смятат, че след като роди, жената забравя да си обръща внимание, залисана в грижи по малката си рожба. Но така ли е в действителност? Ще ви разкажем малко повече за няколко майки, които не само са разрушили тази теория, но и са пленили сърцата на милиони потребители в мрежата.  Това е Сара Стейдж и може да се похвали с 2,3 млн. последователи в Инстаграм. Това е Джина Стюарт. Тя има 79,4 хил. последователи в социалната мрежа. Мария Кинг има  75,5 хил. последователи в Инстаграм.     Софи има 359 000 последователи в Инстаграм.  Нейното име е Шонтел Дънкан и има 574 000 последователи в мрежата.  Луиза Ф. Лоренциадис има 32 000 последователи в Инстаграм. Превод: БЛИЦ", "date": "2018.06.12", "title": "Тези секси мамчета могат да сложат в малкия си джоб всяка манекенка (СНИМКИ 18+)"}
{"url": "https://www.blitz.bg/obshtestvo/regioni/krasiva-bolyarka-i-kmetska-shcherka-izgrya-v-ungarskiya-cosmopolitan-snimki_news606546.html", "text": "22-годишната Биляна Първанова украси унгарското издание на най-четеното женско списание в света Cosmopolitan. Авторските права на нейната снимка са откупени от фотографа, пред чийто обектив е позирала кметската дъщеря миналата година. Фотосът на младото момиче е приложен към статия в т. нар. женска библия със заглавие „Колко време може да прекарате без мобилния си телефон“ и визуализира изследване за социалните потребности на нежния пол. Биляна сподели, че това не е първата нейна снимка, продадена в чужбина. Преди време се случило същото, но тогава изгряла в популярен германски сайт, пише \"Борба\".   Фотосът допълвал публикация на тема „Как да се справим с депресията“. 22-годишната моделка сподели, че се чувства горда, че има интерес към работата й от чужбина и смята да продължи да се развива в тази сфера, наред с още няколко занимания, на които се отдава.  Биляна е от Велико Търново, но от няколко години живее в Дебелец, след като майка й Снежана Първанова спечели първия си управленски мандат. Завършила е СОУ „Емилиян Станев“, а наесен ще бъде студентка четвърти курс политология във ВТУ „Св. св. Кирил и Методий“. Кариерата си на модел стартирала преди 5 години, след като случайно я потърсили за рекламна фотосесия на българска марка дрехи. Казва, че на шега приела предложението, но  работата много й допаднала и така и до днес продължава да е рекламно лица на тази фирма.  „Това беше добър старт в сферата на модата, защото ми отвори много врати. Много хора ме забелязаха и пожелаха да реализирам и други ангажименти. Отскоро рекламирам и луксозна линия бельо. Много съм доволна и с удоволствие позирам пред фотографа Йоана Бояджиева“, сподели тя. Не крие, че в началото имала колебания дали да се снима по бельо, но след първата фотосесия се уверила, че екипът е дискретен и идеално предразполага към този тип снимки.  „Смятам, че е красиво и секси. Колекциите се допълват и от много нощници и пижами, които скриват голотата, но аз не съм консервативен човек“, увери Биляна.  Вместо да прекарва няколко часа в ръцете на гримьор и фризьор преди заставането пред обектива, тя сама подготвя цялостната си визия. Занимава се с гримьорство, а правенето на прически й идва отвътре.  Снимките й, които са откупени за чужбина, обаче нямат нищо общо с рекламните за дрехи и бельо. Те са част от т. нар. стокова фотография, която представлява съвсем различен стил в модната индустрия. Става дума за правенето на снимки по различни теми, които да се използват от реклами агенции, уеб дизайнери, списания, корпоративни творчески групи и т. н.  „От 2 години се снимам за стокова фотография, но ми е най-любимата фотография. Снимките продължават между 3 и 7 часа, а на тях трябва да си усмихнат, позитивен и да изразиш щастие. След края на фотосесията ченето ти се схваща. Авторските права на фотосите са на фотографа и затова е много е трудно да разбереш къде са купени. Дори самият той понякога не разбира, защото клиенти са хора и фирми от цял свят“, обясни Биляна.  22-годишното момиче коментира, че публикуването на нейна снимка в Cosmopolitan било голяма изненада за нея.  „Фотосът е от броя от октомври 2017 година, но едва сега научавам, че е бил публикуван. Много бавно става информационният обмен между купувача, фотографа и самата мен. За съжаление, няма откъде да се снабдя с изданието и само в интернет може да бъде видян“, заяви Биляна.  Освен с моделство кметската дъщеря за занимава и с гримьорство. Завършила е курс преди 2 години и към момента работи в салон за красота в Дебелец. Преди нея не е имало друга гримьорка в града. Изкарала е и курс за безиглено вкарване на хиалурон в устните, лицето т.н. Подкрепя иновативните процедури и вярва, че човек трябва да в крак с новите тенденции.  Успоредно с работата върви и следването й.Избрала да учи политология покрай кметуването на майка си и ангажиментите на приятеля си – общинския съветник във Велико Търново и областен координатор на МГЕРБ Георги Недев.  „Винаги съм помагала безвъзмездно в инициативи и съм заставала зад каузите на партията и всичко, свързано с младежката организация. Младите са масово незаинтересовани от политиката, а това не бива да е така, защото ние сме бъдещето на България. Харесва ми да уча политология и смятам, че политиците трябва да излизат с професия политици от университета, а не да са адвокати, лекари и т. н.“, категорична е тя.    ", "date": "2018.06.12", "title": "Красива болярка и кметска щерка изгря в унгарския Cosmopolitan (СНИМКИ)"}
{"url": "https://www.blitz.bg/stsena/kholivudska-zvezda-meditira-v-pravets_news606555.html", "text": "Холивудската звезда Орландо Блум ще кацне на български терен, за да се включи в снимките на филма The Outpost. В лентата, режисирана от Род Лори, актьорът от „Троя“ и „Карибски пирати“ ще облече униформата на американски войник в Афганистан на прага на битката при Камдеш. Заедно с Блум за снимките на продукцията ще пристигне и Скот Истууд, 32-годишният син на кинолегендата Клинт Истууд, пише \"Монитор\".   Посещението на звездите у нас ще съвпадне и с популярния йога фестивал Udaya Live, който тази година ще се проведе от 15 до 20 август в Правец.  \"Очакваме ги, стига да имат свободен ден покрай ангажиментите им, да дойдат и на фестивала\", обясни пред медии Ярив Лернер – изпълнителният директор на „Ню Бояна“ и организатор на Udaya Live. След като миналата година локацията на събитията от енергийния форум беше сменена от Боровец, това лято те ще се проведат за втори път в Правец.  Над 1000 посетители очакваме да пристигнат, като този път се надяваме да привлечем вниманието и на повече местни хора  казва Лернер. Това е и причината фестът да предлага 50% намаление за всеки български гост на терен. След като предните две издания се фокусираха върху елементите Земя и Вода, тази година Udaya Live ще се фокусира върху Огъня. Над 25 йога инструктора, 2 от които – българки, ще се погрижат за ползотворния престой в Правец.  Избираме йога учителите на база на техния опит. Правим доста сериозно проучване. Държа те да имат поне 10 години опит със самостоятелна практика, да не са Инстаграм модели  категоричен е Лернер. Самият той започва да практикува йога още 18-годишен, като я съчетава с тренировки по бойни изкуства и по-късно – плажен волейбол. Преустановява усиленото спортно натоварване след тежка контузия на коляното. „Казаха ми, че трябва да се оперирам, като ме посъветваха да се обърна по-сериозно към йогата, за да мога бързо да се възстановя след това. Започнах да наблягам повече на това и така и не се стигна до операция. Успях да излекувам коляното си само за 6 месеца“, върна лентата назад шефът на „Ню Бояна“.  Сред йога инструкторите, които ще пристигнат за третото издание на Udaya Live е преборилият хероинова зависимост благодарение на учението Витас Баскаускас, когото зрителите с афинитет към американските риалита познават от „Сървайвър“. Чери Рей също ще се завърне за фестивала. Тя е популярна и с това, че неведнъж е водила свои ученици в бежански лагери, позволявайки им да разберат, че ежедневните им проблеми далеч не са толкова сериозни, колкото смятат.  По традиция, Udaya Live ще представи и широка гама от музиканти на терен. „Мелодията и йогата вървят ръка за ръка“, смята Лернер. Над 28 чуждестранни изпълнители ще дойдат в България специално по повода, като сред по-популярните от тях са сестрите Чарли и Хати Уеб, пътували по турнета като беквокали на Ленард Коен. ", "date": "2018.06.12", "title": "Холивудска звезда медитира в Правец"}
{"url": "https://www.blitz.bg/layfstayl/kralete-na-skandala-koi-sa-nay-konfliktnite-zodii_news606586.html", "text": "Предупреден означава въоръжен. Астролозите ни дават такова оръжие, за да си знаем представителите на кои зодии са най-конфликтни и за тях скандалите са ежедневие.1 място – Овен   Овенът е пионер и винаги е готов за битки, с които да се бори за мястото си под слънцето. Той се втурва в двубои в буквалния и в преносен смисъл и смята това за съвсем естествено и нормална реакция, когато нещо не му харесва. Или пък си го е поставил за цел. Представителите на този знак отстояват позицията си до последно и трудно допускат да бъдат убедени. Независимо дали аргументите са силни. Най-добре е да избягвате конфликти с тях, защото крайната победа ще бъде мираж за вас. 2 място – Рак Това е най-емоционалният знак. Всяко събитие се възприема така, сякаш целият му живот зависи от него. Всяко малко нещо може да го изкара от релси и да предизвика буря. И ще удари този, който я е предизвикал, но често го отнасят и невинни. Хората от тази зодия не са в състояние да задържат емоции и често в споровете се намесват сълзите. 3 място – Лъв Най-драматичният знак. Винаги готов да „увеличава степента“ на всяка ситуация, драматизира всякакви глупости, просто от любов към спорта. И той няма да спре, докато не изкара извън нерви дори най-спокойния човек. За тях е от жизненоважно значение да бъдат винаги победители, в противен случай стават неприятни за всяка компания. 4 място – Близнаци Тези хора са достоен противник във всяка битка и не са лъжица за всяка уста. Дори и да сте им станали малко симпатични, пак в даден момент можете да съжалявате. Те никога не мълчат, обичат да прекъсват, но в същото време държат всички останали да ги слушат. Способни са и от най-малкия повод да направят обществена дискусия. 5 място – Скорпион Тези хора знаят най-добре, че „отмъщението е ястие, което се поднася студено“. Готови са да направят скандал от нищото или защото им е скучно. Но ако са твърдо убедени в правотата си или пък са си поставили конкретна цел – дръжте се. Скорпионите са истински фурии.", "date": "2018.06.12", "title": "Кралете на скандала: Кои са най-конфликтните зодии?"}
{"url": "https://www.blitz.bg/svyat/trmp-na-sreshchata-na-g-7-dzhstin-tryudo-napravi-greshka-koyato-shche-mu-struva-mnogo-skpo_news606553.html", "text": "Американският президент Доналд Тръмп коментира заявленията на министър-председателя на Канада Джъстин Трюдо след края на срещата на Г-7 и заяви, че грешката, която е направил, ще му струва много пари. „Той не трябваше да го прави. Това е голяма грешка, която ще му струва много пари”, каза Тръмп в интервю за ABC.     По-рано американският президент  определи като „нечестно и слабо” повечето на Трюдо на срещата на Големите седем, отбелязвайки, че при личния им разговор премиерът на Канада се е държал „кротко и меко”, но след като се качил на самолета за Сингапур, започнал с провокативните заявления. Превод: БЛИЦ    ", "date": "2018.06.12", "title": "Тръмп: На срещата на Г-7 Джъстин Трюдо направи грешка, която ще му струва много скъпо"}
{"url": "https://www.blitz.bg/svyat/vzrastna-ukrainka-slozhi-kray-na-zhivota-si-po-osobeno-mchitelno-nachin-na-o-v-krit_news606563.html", "text": "По невероятно мъчителен начин избра да сложи край на живота си 79-годишна жена от Украйна, съобщава newsbg.eu. Тя е намерена мъртва тази сутрин, в дома й в района на Агия Марина на остров Крит, с торба, обвита на главата й. Полицейските служители бързо извършиха необходимите разследвания и установиха, че жената е посегнала сама на живота си.    ", "date": "2018.06.12", "title": "Възрастна украинка сложи край на живота си по особено мъчително начин на о-в Крит"}
{"url": "https://www.blitz.bg/layfstayl/svetski/gala-se-poyavi-s-shokirashch-vid-v-efir-vtreshchi-vsichki-v-traurniya-den-sled-aviokatastrofata-snimki_news606482.html", "text": "В траурния ден след гибелта на военните пилоти край Пловдив Гала днес наистина втрещи всички зрители с прическата си. Водещата на \"На кафе\" реши да демонстрира какви ще се последните модни хитове сред дамите и прическите им това лято. Ефект или дефект обаче имаше на главата си блондинката, е спорно.  Гала бе сплетена, а косата й прилепнала плътно към главата й. Между плитките бяха сложени различни розови и сини кичури, които стърчат небрежно. \"Ама много небрежно стана, но и хубаво. На мен ми харесва - готино, забавно и хубаво\", каза водещата.       ", "date": "2018.06.12", "title": "Гала се появи с шокиращ вид в ефир, втрещи всички в траурния ден след авиокатастрофата (СНИМКИ)"}
{"url": "https://www.blitz.bg/layfstayl/za-damite/3-mzhki-imena-koito-nikoga-ne-izneveryavat_news605923.html", "text": "Името, което получаваш при раждането си, влияе на характера и поведението ти. Нека проверим дали името на един мъж може да е индикатор за вярността му. Мъжете са различни: едни обичат да се занимават със спорт, други да ходят на лов, трети са изцяло погълнати от работата си. Но много жени са склонни да мислят, че всички представители на силния пол задължително изневеряват на половинката си. Да, голяма част от мъжете са полигамни, но има и такива, които са изключение от правилото.", "date": "2018.06.12", "title": "3 мъжки имена, които никога не изневеряват"}
{"url": "https://www.blitz.bg/intsidenti/stikhii/silno-zemetresenie-razlyulya-yaponiya_news606430.html", "text": "Земетресение с магнитуд 5.4 по скалата на Рихтер е регистрирано на остров Киушу, Япония, показва справка на интернет страницата на Европейския средиземноморски сеизмологичен център (EMSC). Земетресението е регистрирано в 04:54 часа местно време (22:54 часа българско време) на дълбочина от 40 км.  Няма данни за жертви и материални щети.  Не се съобщава за опасност от цунами.  Източник: \"Фокус\" ", "date": "2018.06.12", "title": "Силно земетресение разлюля Япония"}
{"url": "https://www.blitz.bg/stsena/nenasitna-ruska-pevitsa-be-obvinena-v-seks-tormoz-snimki-18_news606447.html", "text": "Руската певица Наталия Щурм се оказа в центъра на секс скандал. Неин бивш възлюбен я обвини в тормоз. В тв предаване Дмитрий е показал кадри с певицата и е заявил, че тя му ги е изпратила, за да унищожи новата му връзка. Новата му любов е видяла видяла кадрите и го е напуснала. мъжът разказва, че се е срещал с Наталия няколко месеца и през цялото време ненаситната актриса и певица го е използвала като секс играчка. Дмитрий е готов да се яви в съда, докато Наталия отхвърля всички обвинения. 51-годишната певица често изпраща такива видеа на познати и не вижда нищо престъпно в това. Наталия също ще подаде иск за защита на честта и достойнството. Превод и редакция: БЛИЦ    ", "date": "2018.06.12", "title": "Ненаситна: Руска певица бе обвинена в секс тормоз (СНИМКИ 18+)"}
{"url": "https://www.blitz.bg/svyat/32-plamtyashchi-kaskadori-postignakha-svetoven-rekord-video_news606448.html", "text": "В Кейптаун, 32 каскадьори се запалиха и счупиха световния рекорд. Преди това той принадлежеше на група от 21 души от Охайо. За постижението си каскадьорите си поставят специални огнеупорни костюми. Зад всеки от тях има мъж с пожарогасител.  Рекордът беше поставен в открит паркинг. Горящите хора се подредиха, а след това бързо пламъците бяха бързо потушени. Превод и редакция: БЛИЦ     ", "date": "2018.06.12", "title": "32 пламтящи каскадьори постигнаха световен рекорд (ВИДЕО)"}
{"url": "https://www.blitz.bg/svyat/trmp-i-kim-chen-un-zavrshikha-sreshchata-v-razshiren-sstav-s-vazhni-izyavleniya-i-otidokha-na-obyad-s-iztncheno-menyu_news606451.html", "text": "Президентът на САЩ Доналд Тръмп и северокорейският лидер Ким Чен-ун завършиха срещата си в разширен формат, която се проведе в хотел \"Капела\" на остров Сентоса в Сингапур. Сега лидерите на двете страни и делегациите се отправиха на работен обяд, където за тях са подготвени говежди ребра, ястия от свинско месо, риба треска, броколи, сладолед и много други различни деликатеси.  Обедното меню бе публикувано от пресслужбата на Белия дом.  На американската и севернокорейската делегации ще бъдат сервирани коктейл от скариди със салата от авокадо. Като основно ястие - говежди ребра с картофи, броколи и сос от червено вино, сладко-кисело свинско месо с ориз и сос от лют червен пипер, задушена треска със зеленчуци. За десерт ще се сервират сладолед и още две други сладки ястия.  След срещата японският премиер Шиндзо Абе заяви, че срещата между КНДР и САЩ ще спомогне за разрешаването на проблемите, свързани с ядрените и ракетните програми на Пхенян, и въпроса за отвлечените японци.  Преди това американският президент Доналд Тръмп и севернокорейският лидер Ким Чен-ун имаха среща лице в лице в Сингапур преди срещата на върха в пълен състав. Само преводачи присъстваха на историческата им среща.  Тръмп изрази надежда, че срещата им ще помогне да се решат проблемите на миналото. Докато двамата лидери вървяха към залата за преговори в пълен състав, журналисти дочуха как Доналд Тръмп казва, че след срещата на четири очи имаме „отлични отношения” с Ким и че разговорът е преминал „много, много добре”. Американският лидер увери още, че срещата с Ким Чен-ун ще \"реши големите дилеми\".  Лидерът на КНДР от своя страна заяви, че срещата е била \"прелюдие към мир\". Превод и редакция: БЛИЦ    ", "date": "2018.06.12", "title": "Тръмп и Ким Чен-ун завършиха срещата в разширен състав с важни изявления и отидоха на обяд с изтънчено меню"}
{"url": "https://www.blitz.bg/intsidenti/ministr-karakachanov-s-podrobnosti-za-katastrofata-i-sstoyanieto-na-bordniya-inzhener-ot-padnaliya-mi-17_news606426.html", "text": "Министърът на отбраната Красимир Каракачанов заяви пред БНТ, че в стабилно състояние е третият член на екипажа на падналия тази вечер военнотранспортен вертолет Ми-17 край Крумово. По думите на военния министър пострадалият е със счупен крайник и няколко ребра. Към 20:30 ч. по-рано тази вечер вертолетът се е разбил при маневра, при което загинаха командирът на екипажа и помощник-пилотът.  Министърът на отбраната отправи съболезнованията си към близките на загиналите пилоти.  Според него най-вероятно се касае за технически проблем с машината.  Красимир Каракачанов, министър на отбраната: Хеликоптерът е изпълнявал тренировъчни полети - четвъртият полет за деня. Най-вероятно изглежда като техническа повреда, която е довела до падането, вследствие на което има двама загинали и един ранен. Изключително рано е да говорим преди експертизата да си каже мнението. В момента на място се прави оглед на мястото на произшествието, Военна полиция и Военна прокуратура са там.  Министърът заяви, че ще посети пострадалия военнослужещ при първа възможност.  Красимир Каракачанов, министър на отбраната: Ми-17 е хеликоптер от 80-те години, но падналият миналата година хеликоптер „Пантер“ е нов. Във военната професия има риск, за съжаление и тази вечер сме свидетели на подобен инцидент. Ако не отделяме достатъчно средства за поддържане на техниката, не сме застраховани от подобни инциденти.  По случая е започнало разследване. ", "date": "2018.06.12", "title": "Министър Каракачанов с подробности за катастрофата и състоянието на бордния инженер от падналия Ми-17"}
{"url": "https://www.blitz.bg/intsidenti/v-sashch-mzh-e-vzel-chetiri-detsa-kato-zalozhnitsi-i-gi-zadrzha-poveche-ot-12-chasa_news606428.html", "text": "В Орландо, Флорида, мъж държи четири деца като заложници в продължение на над 12 часа. Това се посочва в съобщение на местната полиция. Отбелязва се, че в полицията се е обадила жена, която съобщила, че е била пребита от приятеля си. Когато полицаите се опитали да го задържат, той започна да стреля. В резултат на това един от полицаите е бил ранен, а самият мъж се е барикадирал в апартамента с четири деца на възраст от една, шест, 10 и 11 години.  В полицейското съобщение също се посочва, че полицейските служители призовават нападателя да освободи децата, надявайки се \"да доведе ситуацията до безопасно и мирно решение\". Превод и редакция: БЛИЦ", "date": "2018.06.12", "title": "В САЩ мъж е взел четири деца като заложници и ги задържа повече от 12 часа"}
{"url": "https://www.blitz.bg/intsidenti/katastrofi/boyko-borisov-s-prva-reaktsiya-za-tragichnata-aviokatastrofa-kray-plovdiv_news606429.html", "text": "Министър-председателят Бойко Борисов реагира на трагичната катастрофа с военния хеликоптер, който се разби край Пловдив, със съобщение в социалната мрежа \"Фейсбук\". Премиерът Борисов написа следното: \"Изразявам съболезнования на семействата и близките на загиналите двама военни пилоти край пловдивското летище Крумово днес. Разпоредил съм на министъра на отбраната Красимир Каракачанов да ме информира за фактите и обстоятелствата, довели до инцидента. По отношение на ранения военен техник съм разпоредил да бъде оказано пълно съдействие за неговото лечение\".  Както БЛИЦ съобщи, двама са загинали при инцидента с хеликоптер край летище Пловдив, а един е пострадал тежко, но без опасност за живота. Той е откаран в Университетската болница Свети Георги с линейка. Той е е със счупен крайник и няколко ребра, има контузия на белия дроб, контактен е, няма опасност за живота му.  Летателната машина е паднала от височина около 50 метра.   \"Всичко е станало много бързо и пилотите не са имали възможност да подадат сигнал. Най-вероятно става въпрос на авария в машината, а не за грешка на пилотите\", заяви военният министър Красимир Каракачанов.    ", "date": "2018.06.12", "title": "Бойко Борисов с първа реакция за трагичната авиокатастрофа край Пловдив"}
{"url": "https://www.blitz.bg/svyat/unikalno-devoyka-izdrpa-tramvay-s-50-ptnitsi-video_news606431.html", "text": "В Алма-Ата момиче издърпа трамвай с 50 пътници. Дария Нестерова се справи с тежкия товар с помощта на кабели, съобщава Tengrinews.kz. Според думите на Дария, теглото на трамвая е бил 22 тона, а сред пътниците имало деца.  Постижението е станало на градския фестивал. Превод и редакция: БЛИЦ     ", "date": "2018.06.12", "title": "Уникално: Девойка издърпа трамвай с 50 пътници (ВИДЕО)"}
{"url": "https://www.blitz.bg/svyat/piton-vleze-v-doma-na-semeystvo-izyade-kotentseto-im-i-zaspa_news606433.html", "text": "В град Чаченгсау в Тайланд, една жена открила питон в детската стая на дома им. Дългата триметрова змия била полегнала до леглото, след като похапнала с котето им. Останките на животното лежали на земята. Стопанката извикала спасители, но и те не успели да хванат веднага змията. Пробуденият питон ухапал един от спасителите по ръката, съобщават местните издания.  Трябва да се отбележи, че питонът не е отровна змия. Превод и редакция: БЛИЦ", "date": "2018.06.12", "title": "Питон влезе в дома на семейство, изяде котенцето им и заспа"}
{"url": "https://www.blitz.bg/svyat/donald-trmp-i-kim-chen-un-veche-se-otpravikha-km-istoricheskata-sreshcha-pomezhdu-si_news606437.html", "text": "Президентът на САЩ Доналд Тръмп напусна хотела си в Сингапур във вторник и тръгна за историческата среща с лидера на Северна Корея Ким Чен-ун, съобщава AFP, цитирана от \"Фокус\" Севернокорейският лидер също е напуснал хотела си с колоната си от автомобили и се е запътил към срещата. Севернокорейския флаг от лимузината на Ким е излетял. Той е предвождан от конвой от 20 автомобила.  Двамата ще проведат безпрецедентен разговор лице в лице, като се очаква основна тема да бъде ядреното разоръжаване на корейския полуостров.  Срещата ще бъде първа такава между лидери на двете страни от Втората световна война насам. ", "date": "2018.06.12", "title": "Доналд Тръмп и Ким Чен-ун вече се отправиха към историческата среща помежду си"}
{"url": "https://www.blitz.bg/svyat/kim-chen-un-e-postavil-kraen-srok-koga-da-zavrshi-sreshchata-mu-s-trmp_news606434.html", "text": "Севернокорейският лидер Ким Чен-ун е поставил краен срок срещата му с президента на САЩ Доналд Тръмп в Сингапур утре да завърши в рамките на същия ден, предаде \"Ройтерс\", като се позова на агенция \"Блумбърг\". В резултат Тръмп е решил да си тръгне от Сингапур още утре, а не в сряда, както планираше, макар че имаше намерение да остане по-дълго, ако бъде постигнат напредък в преговоритезаявиха, заявиха двама представители на администрацията на американския президент.  Въоръжените сили на САЩ не са установили признаци севернокорейската армия да е в повишена готовност заради срещата между Тръмп и Ким, заяви американският министър на отбраната Джеймс Матис, цитиран от \"Асошиейтед прес\". Матис отказа да коментира очакванията за срещата, като се ограничи да каже, че според него в Сингапур няма да бъде обсъдено намаляване на числеността на американския контингент в Южна Корея. Това, поне на този етап, е двустранен въпрос между Вашингтон и Сеул, потвърди той позицията на САЩ.  Източник: БНР ", "date": "2018.06.12", "title": "Ким Чен-ун е поставил краен срок кога да завърши срещата му с Тръмп"}
{"url": "https://www.blitz.bg/svyat/srdechen-udar-e-poluchil-svetnik-na-amerikanskiya-prezident_news606438.html", "text": "Президентът на САЩ Доналд Тръмп обяви, че икономическият му съветник Лари Кудлоу е получил сърдечен удар, предава AFP, цитирана от \"Фокус\" „Нашият скъп Лари Кудлоу, който работеше толкова много по търговията и икономиката, току що е получил сърдечен удар. В момента той е в медицински център Уолтър Рийд“, написа Тръмп в социалната мрежа „Туитър“, малко преди срещата му с Ким Чен-ун ", "date": "2018.06.12", "title": "Сърдечен удар е получил съветник на американския президент"}
{"url": "https://www.blitz.bg/svyat/tereza-mey-nazova-usloviyata-za-vrshchaneto-na-rusiya-v-g-8_news606435.html", "text": "Министър-председателят на Великобритания Тереза Май, говорейки пред парламента, докато представяше с доклад за резултатите от срещата на Г-7, заяви условията, при които Русия може да се върне в този клуб. \"Има една важна причина защо групата на осемте се превърна в група от седем - това стана заради незаконното присъединяване на Крим към Русия. И отговорът, който дадох както в частни разговори, така и публично на въпроса дали Русия може да се върне на кръглата маса, е свързан с това, че никакви разговори не могат да бъдат провеждани, докато Русия не промени позицията си \" цитират премиера на Великобритания световните издания.  Украинската криза, като основна пречка за завръщането на Русия в Г-8, бе назована по-рано и от германския канцлер Ангела Меркел.  По информация на германския телевизионен канал ZDF тази позиция се споделя от Канада, както и от редица държави от ЕС, които подкрепиха изявлението на германския политик.  Идеята за връщане на Русия на преговорния формат на Г8 бе изказана за пръв път от американския президент Доналд Тръмп в навечерието на канадската среща на върха на Групата на седемте.  В отговор на изявлението на американския лидер прессекретарят на Владимир Путин Дмитрий Песков заяви, че Русия сега е ориентирана към други платформи за преговори. Превод и редакция: БЛИЦ", "date": "2018.06.12", "title": "Тереза Мей назова условията за връщането на Русия в Г-8"}
{"url": "https://www.blitz.bg/svyat/vizhte-germanskata-barbi-koyato-veche-e-sigurna-che-ima-nay-golemite-grdi-v-stranata-si-snimki-18_news606436.html", "text": "Пластичните хирурзи са поставили на 27-годишната Парис Хермс трети комплект импланти. Сега тя е убедена, че има най-големия бюст в Германия. 27-годишното момиче,известно като \"Барби от Берлин\", обсебено от пластичните операции, постави третия си комплект от гръдни импланти. В резултат на това в момента тя притежава огромен бюст, съобщава \"Сън\".  Парис е сигурна, че има най-големите гърди в Германия. Сега те тежат около два килограма.  Пищната моделка казва, че сега се чувства много добре.  \"Когато се събудих след анестезия, се чувствах много щастлива. Бях много доволна, че всичко свърши и най-накрая постигнах това, което исках \", казва тя.  Германската Барби казва, че смята, че големите гърди са много женствени и секси.   Първите гръдни имплантанти са платени от бабата на \"Барби\" Дарис. Тя се съгласила, тъй като любимата внучка, която тя възпитала от детството й, мечтаела за промяна на външния си вид.  За мнението на другите хора относно тялото й, \"Барби\" е философски настроена.  \"Някои хора смятат, че моят външен вид е добър, а някои не, което е разбираемо, разбира се, защото всеки има свой собствен идеал, когато става дума за красота\", каза тя. Превод и редакция: БЛИЦ", "date": "2018.06.12", "title": "Вижте германската Барби, която вече е сигурна, че има най-големите гърди в страната си (СНИМКИ 18+)"}
{"url": "https://www.blitz.bg/svyat/izvnredno-donald-trmp-i-kim-chen-un-se-sreshchnakha-v-singapur-eto-kakvo-se-sluchi-video_news606439.html", "text": "Американският президент Доналд Тръмп и севернокорейският лидер Ким Чен-ун се срещнаха в Сингапур. Те си стиснаха ръцете, като това са първите лидери на САЩ и Северна Корея, които го правят. След това двамата президенти отидоха на разговори тет-а-тет в стая с двама преводачи, където ще водят преговори, съобщават световните агенции. Тръмп и Ким Чен-ун се срещнаха в 09:00 часа местно време в хотел \"Капела\" (Capella) на остров Сентоса. Те планират да обсъдят въпросите за атомното разоръжаване на Корейския полуостров и нормализирането на отношенията между Съединените щати и Северна Корея.  \"Старите практики и предразсъдъци бяха пречки пред нашия общ път напред, но ние ги преодоляхме и днес сме тук\", каза лидерът на КНДР.  \"Вярно е\" - отвърна Тръмп.  След като напуснаха червения килим, те влязоха зад затворени врати. Според думите на журналистите, двамата президенти са се усмихвали, продължили са приятелския разговор и отново са се ръкували. Превод и редакция: БЛИЦ       ", "date": "2018.06.12", "title": "Извънредно: Доналд Тръмп и Ким Чен-ун се срещнаха в Сингапур, ето какво се случи (ВИДЕО)"}
{"url": "https://www.blitz.bg/svyat/trmp-obyavi-kakvo-ochakva-ot-sreshchata-si-s-severnokoreyskiya-lider_news606440.html", "text": "Президентът на САЩ Доналд Тръмп прогнозира, че ще има „фантастична връзка“ със севернокорейския лидер Ким Чен-ун, след като двамата се срещнаха в Сингапур, съобщава AFP, цитирана от \"Фокус\" Ще имаме фантастична връзка, нямам съмнение“, заяви Тръмп малко след като се здрависа с Ким Чен-ун.  Двамата влязоха в самостоятелна стая, където се очаква да водят преговори за ядрено разоръжаване „лице в лице“.  ", "date": "2018.06.12", "title": "Тръмп обяви какво очаква от срещата си с севернокорейския лидер"}
{"url": "https://www.blitz.bg/svyat/trmp-i-kim-zavrshikha-sreshchata-si-litse-v-litse-zhurnalisti-dochukha-prezidentt-na-sashch-da-kazva-video_news606441.html", "text": "Американският президент Доналд Тръмп и севернокорейският лидер Ким Чен-ун завършиха срещата си лице в лице в Сингапур преди срещата на върха в пълен състав. Само преводачи присъстваха на историческата им среща, пишат световните издания Според пресцентъра на Белия дом, личната среща е продължила 35 минути.  След това двамата лидери са се отправили на работен обяд и среща в разширен състав: с държавния секретар на САЩ Майкъл Помпео, съветника на президента по националната сигурност Джон Болтън и началника на персонала на Белия дом Джон Кели, представители на Северна Корея, министъра на външните работи Ли Ен Хо, и ръководителят за Северна Америка към Министерство на външните работи на КНДР Цой Сон Хи.  Тръмп изрази надежда, че срещата им ще помогне да се решат проблемите на миналото.  Докато двамата лидери вървяха към залата за преговори в пълен състав, журналисти дочуха как Доналд Тръмп казва, че след срещата на четири очи имаме „отлични отношения” с Ким и че разговорът е преминал „много, много добре”.  Американският лидер увери още, че срещата с Ким Чен-ун ще \"реши големите дилеми\". Превод и редакция: БЛИЦ     ", "date": "2018.06.12", "title": "Тръмп и Ким завършиха срещата си лице в лице, журналисти дочуха президентът на САЩ да казва... (ВИДЕО)"}
{"url": "https://www.blitz.bg/svyat/podrobnosti-za-sstoyanieto-na-svetnika-na-trmp-koyto-poluchi-srdechen-udar_news606442.html", "text": "Висшият икономическия съветник на Белия дом Лари Кудлоу е в добро състояние в болница във Вашингтон, след като получи сърдечен удар във вторник, заяви говорителката на Белия дом Сара Сандър във вторник, предава Reuters, цитирана от \"Фокус\" Малко преди срещата си с Ким Чен-ун, Доналд Тръмп съобщи в социалната мрежа „Туитър“, че Лари Кудлоу е получил сърдечен удар. Сандърс, която пътува с президента, заяви пред репортери, че Кудлоу е „в добро състояние“ и „се справя добре“. ", "date": "2018.06.12", "title": "Подробности за състоянието на съветника на Тръмп, който получи сърдечен удар"}
{"url": "https://www.blitz.bg/stsena/prozrachna-spiralna-pola-razgoli-zadnite-chasti-na-zvezda-ot-seriala-anatomiya-na-strastta-snimki_news606444.html", "text": "Мелиса Джордж, 41-годишната звезда от сериала \"Анатомия на страстта\", сподели кадри в Instagram, на които е облечена в прозрачна спирална пола. Смелият тоалет показва задните й части. Последователите й в мрежата отбелязват, че преживялата развод актриса изглежда щастлива. Според \"Дейли Майл\", майката на две деца е облечена в тоалет на френския моден дизайнер Жан-Пол Готие. Превод и редакция: БЛИЦ", "date": "2018.06.12", "title": "Прозрачна спирална пола разголи задните части на звезда от сериала \"Анатомия на страстта\" (СНИМКИ)"}
{"url": "https://www.blitz.bg/svyat/dyasnata-rka-na-tsipras-skochi-sreshchu-sporazumenieto-za-makedoniya_news606560.html", "text": "Лидерът на младшия партньор в коалиционното правителство на Гърция обяви, че ще гласува против предложения компромис за името в спора със съседна Македония, оставяйки левия премиер Алексис Ципрас да търси подкрепа от политически противници. Министърът на отбраната Панос Каменос, чиято дясна партия \"Независими гърци\" е партньор в правителството на Ципрас, подчерта, че ще се противопостави на споразумение при гласуване в парламента.В продължаващия от десетилетия спор Гърция иска бившата югославска република да промени или да модифицира името си, за да се избегнат всякакви претенции към територията и древното наследство на гръцкия регион Македония - родно място на древния цар Александър Велики. Гръцките опоненти на сделката посочват, че модифицирането на името няма да промени много положението.  Решение на спора ще позволи Гърция да отмени възражението си срещу присъединяването на Македония към НАТО и Европейския съюз. Днес се очаква Ципрас и македонският премиер Зоран Заев да постигнат окончателна договорка за името Северна Македония. ", "date": "2018.06.12", "title": "Дясната ръка на Ципрас скочи срещу споразумението за Македония"}
{"url": "https://www.blitz.bg/obshtestvo/pogrebvat-ubitiya-ot-piyan-tiradzhiya-niyazi-v-ankara_news606572.html", "text": "Убитият от пиян тираджия Ниязи ще бъде погребан в Анкара. Днес тялото му е било транспортирано до турската столица, съобщава Gramofona.com. Мъжът така и не успял да стигне до Шумен за разходка с близките си. Той загина вчера в Ришкия проход, след като ТИР навлезе в насрещното и премаза колата, в която са пътували Ниязи и брат му Юсуф.  Тежката катастрофа стана между селата Риш и Камчия. Загиналият е родом от руенското село Планиница, но още през 1989 година напуска България и заедно със семейството си заживяват в Турция. Към днешна дата всички се били установили в Анкара, разказа кметът на селото Мехмед Хамид.  Покойният Ниязи пристигнал заедно с близките си в Планиница преди десетина дни. Дошли да видят болната си баба. Двете семейства щели да посрещнат свещения за мюсюлманите празник в края на тази седмица – Рамазан Байрам.  Петима от близките на Ниязи са все още в шуменската болница. Украинският тираджия, който предизвика тежкия пътен инцидент, е задържан. Мъжът шофира с 2,81 промила алкохол в кръвта си. ", "date": "2018.06.12", "title": "Погребват убития от пиян тираджия Ниязи в Анкара"}
{"url": "https://www.blitz.bg/politika/evrodeputat-momchil-nekov-moderniziraneto-na-obrazovanieto-e-neshcho-koeto-ne-mozhem-poveche-da-otlagame_news606564.html", "text": "Модернизирането на образованието е нещо, което не можем да продължаваме да отлагаме. Живеем във време, в което новите технологии и дигитализацията се развиват с бързи темпове и образователните системи трябва да бъдат в крак с тези развития. В противен случай нашите учебни заведения ще продължават да произвеждат бъдещи безработни и кадри, които не владеят уменията на 21-ви век. Това заяви евродепутатът от Групата на Прогресивния алианс на социалистите и демократите в ЕП Момчил Неков при обсъждане на доклада \"Модернизиране на образованието в ЕС\" на пленарната сесия в Страсбург. „Когато говорим за модернизиране на образованието, това не трябва да се разбира като обновяване на материалната база на учебните заведения и закупуване на модерна техника. Важно е да сме в крак с новите технологии, но те не гарантират на подрастващите, че ще могат да усвояват по-добре знания, умения и компетентности.  Резултатите от Международното изследване PISA показват, че наличието на модерна дигитална инфраструктура не повишава резултатите на учениците. И това не е изненадващо.“, изтъкна Неков.     Според него, проблемът с функционалната грамотност на учениците е добре познат и на българската система, защото те биват затрупвани с огромни количества теоритични знания, което е за сметка на стимулирането на критичното мислене.      „Нужен е холистичен подход в образованието. Подход, който да взима под внимание и нуждите на учителите,  защото без тях нито една реформа не може да бъде успешна. Отношението към тях е показателно за отношението към цялата образователна система. Повишаването на техните възнаграждения няма да реши проблемите с магическа пръчка. Те трябва да имат повече автономия и достъп до възможности за професионално развитие“, коментира Момчил Неков.       ", "date": "2018.06.12", "title": "Евродепутат Момчил Неков: Модернизирането на образованието е нещо, което не можем повече да отлагаме"}
{"url": "https://www.blitz.bg/obshtestvo/biser-petkov-razkri-ot-kakvo-zavisi-posta-mu-na-ministr_news606575.html", "text": "Надявам се да имам подкрепа от премиера и правителството. Съдбата ми като министър зависи от това какво ще направим за хората с увреждания. Това каза социалният министър Бисер Петков след среща с майките с увреждания и омбудсмана Мая Манолова. Те обсъдиха проекта на Закон за личната помощ и го разгледаха детайлно. Кой има право, каква ще е тази помощ и как ще се финансира. \"Поехме като ангажимент до петък ще имаме жалостно становище и финансови разчети. След това ще ги обсъдим и представим на премиера Бойко Борисов и финансовия министър Владислав Горанов\", каза още социалният министър. Петков припомни, че от два месеца се работи по Закон за хората с увреждания, но майките настояват за отделен закон. \"Това е първият министър, който откликна на преговори. След днешния ни разговор можем да спрем разрастването на палатковия лагер, като сега съществуващите палатки ще останат до петък. След това ще вземем решение в петък\", каза една от майките Вера Иванова.  \"Отворени сме някой от текстовете да бъдат коригирани. Нашите сметки показаха, че ще се вместим в сегашните 200 млн. лв., но ще изчакаме и тези на министерството\", каза Манолова ", "date": "2018.06.12", "title": "Бисер Петков разкри от какво зависи поста му на министър"}
{"url": "https://www.blitz.bg/politika/vtreshniyat-ministr-obyavi-koga-shche-podade-ostavka-i-blagodari-na-bsp-za-pomoshchta_news606579.html", "text": "Не мисля за оставка. Аз си гледам работата. Опозицията ми иска оставката, но всъщност ми помага, защото виждам аргументите им и гледам да оправя нещата. Това заяви вътрешният министър Валентин Радев. „Премиерът да каже как се справям. Ще подам оставката тогава, когато реша, че не мога да се справям с проблемите. Аз считам, че мога да се справя с проблемите, че служителите са мотивирани”, заяви той пред bTV.  „Много от нещата по случая „Пелов” в момента не могат да бъдат казани. Трябва да се изчака малко. И на професионалното ръководство мнението е, че в случая не сме направили нещата както трябва. Те са били буквално по следите му, били са на крачка от залавянето му”, коментира още Радев.  „Когато приключи анализът, ще стане ясно дали ще има наказани. Ще взема мерки, чакам анализа на професионалното ръководство и ще взема мерки. Трябва да се вземат мерки. Случаят „Пелов” само преля чашата”, заяви Радев.  „Да се надяваме, че ще задържим Радослав Колев бързо. Да не става някакво убийство или нещо друго”, добави вътрешният министър.    ", "date": "2018.06.12", "title": "Вътрешният министър обяви кога ще подаде оставка и благодари на БСП за \"помощта\""}
{"url": "https://www.blitz.bg/politika/vladislav-goranov-se-yadosa-nikoy-ne-mozhe-da-uvolni-tova-pravitelstvo-s-intervyu_news606584.html", "text": "Този, който иска да уволни правителство, трябва да заеме ясната си роля. Това каза на брифинг в парламента министърът на финансите Владислав Горанов. По думите на Горанов изрично в Конституцията правото за предлагане и изпълняване на бюджета е вменено на изпълнителната власт. „Никой друг освен българският парламент и изпълнителната власт не могат да намерят отражение в него. Никой не може да уволни това правителство с интервю. То може да бъде уволнено, ако е неуспешно, по начина, по който е избрано. Ако някой иска да предложи неговите приоритети, трябва да намери друга трибуна за изява, която да се вмества в конституционната координация между отделните власти. В противен случай ще продължим да не разбираме къде и на кого не угодихме“, каза Горанов, цитиран от \"Фокус\".   По думите му е трудно изпълнителната власт да спори с опозицията за нейния дневен ред и с този на държавния глава, който не знае. „Това, което обсъждахме преди днешната среща е начинът, по който можем да отговорим на очакванията на българския президент. Озадачени сме от опита постоянно да бъде внушавано, че сегашното правителство е неуспешно, че начинът, по който се разходват публичните средства е неефективен и че приоритетите, които то налага на българското общество не са правилни“, заяви Горанов.  ", "date": "2018.06.12", "title": "Владислав Горанов се ядоса: Никой не може да уволни това правителство с интервю"}
{"url": "https://www.blitz.bg/politika/volen-siderov-bsp-nyamat-konkretni-argumenti-za-vot-na-nedoverie_news606590.html", "text": "Право на опозицията е да иска вот на недоверие към управляващите, дори е длъжна да го прави. БСП се забавиха отново, но там има вътрешни течения, които забавят тяхното узряване като опозиция. От брифинга им не видях конкретни аргументи за вот на недоверие по тема „Сигурност”. Само общи приказки, поезия в проза, може би до края на седмицата ще ги чуем, заяви лидерът на АТАКА Волен Сидеров по време на брифинг в НС на ГЕРБ и Патриотите. Той увери, че управляващата коалиция ще изслуша внимателно и доброжелателно аргументите на БСП . „Не трябва да се позволи да се прави евтина популистка политика в момент, в който трябва да мислим как да правим още крачки напред. Сигурността е тема, по която аз лично мога да бъда по-критичен и от БСП. Но в същото време опитът, който имам, ме научи, че нещата стават постепенно, не с поезия в проза, а реални стъпки в изпълнителната власт”, коментира Сидеров.  „По отношение на сигурността мога да говоря за годината, в която ние сме част от управлението. Бяха направени много сериозни стъпки за осигуряване на България, на населението, но още много неща трябва да се направят. Предложенията и инициативите на Обединени патриоти трябва по-бързо да намират реализация - и за неизбежната самоотбрана, и за доброволните отряди при битовата престъпност. Въобще ние предлагаме едно укрепване на цялата система, която се грижи за сигурността на хората. И отново се обръщам към БСП, че в темата „Сигурност” не влиза техническа неизправност на машина. Това няма как да се предвиди, нито да се напише някъде, нито да се сложи като политика. Такива инциденти и катастрофи стават. Поднасяме съболезнования на близките на загиналите офицери”, каза още Сидеров.  Той предложи на военния министър Каракачанов и правителството да разгледат по-широкоспектърни възможности за превъоръжаване и модернизиране на армията. „Такива съществуват. Не  само страните от ЕС, не само САЩ произвеждат качествена техника. България да купи изгодно колкото може по-качествена техника”, поиска лидерът на АТАКА.  Относно критиките на президента към правителството, Сидеров заяви, че Радев е начинаещ политик и винаги е отправял към него пожелателни думи. „Канил съм го дори да споделя с него моя дългогодишен опит как да се държи като държавник. Когато един президент критикува или атакува собственото си правителство, е лош знак във всички посоки. В случая имаме използване на един трагичен случай за правене на евтина политика. Все още имам покана към Радев да заповяда в моето неделно училище и да му кажа какво трябва да прави, за да бъде добър държавник”, завърши Сидеров.       ", "date": "2018.06.12", "title": "Волен Сидеров: БСП нямат конкретни аргументи за вот на недоверие"}
{"url": "https://www.blitz.bg/obshtestvo/10-nachina-da-ovladeem-glada-za-sladko_news606559.html", "text": "В нашите забързани и натоварени дни е много лесно да прибегнем до нещо сладко, съдържащо много захар, особено в средата на следобеда, когато енергийните ни нива са понижени. По този начин е много лесно да превишим препоръчителния дневен прием на захар, който е средно 30 гр. за възрастен човек според NHS, а това, както всички знаем, може да има вредни последици за нашето здраве.Хранителният специалист Джесика Сепел очертава 10 лесни стъпки, които да предприемем, за да преодолеем желанието си за сладко. Въпреки че е важно да има естествени захари в нашата диета, много храни съдържат добавена захар, която е вредна и няма никаква хранителна стойност.  Според проучване, проведено от Университета на Флорида, мозъкът освобождава хероин-подобни химикали, наречени ендогенни опиоиди, когато похапваме сладки, солени или мазни храни. Въздействието на тези вещества прави контрола върху нашето желание за сладко по-труден на практика, отколкото на теория. Ето 10 начина, които помагат да намалим желанието си да консумираме захарни изделия: 1. Пийте ябълков оцет Според Сепел добавянето на една или две супени лъжици оцет от ябълково вино към голяма бутилка вода, която да пием през целия ден може да помогне за намаляване на желанието ни за захар. Проучване, публикувано в Journal of Functional Foods, заключава, че всекидневното приемане на оцет намалява нивата на кръвната захар при здрави възрастни, които са изложени на риск от развитие на диабет тип 2. 2. Придържайте се към редовно хранене Това може да изглежда като очевидно препоръка, но яденето на храна на редовни интервали от време е много благоприятен начин да се чувствате заситени, обяснява Сепел. Поддържането на три хранения на ден с приблизително две леки закуски между тях ще ви помогне да останете напълно удовлетворени през целия ден. 3. Яжте плодове сутрин Известно е, че трябва да ядем пет порции плодове и зеленчуци на ден в стремежа си да поддържаме здравословен начин на живот. Въпреки това, според Сепел времето от деня, в което ядем плодове, може да има задействащ ефект върху нашето желание за сладко. \"В моя клиничен опит видях, че яденето на плодове следобед води до желание за още захар по-късно през деня\", казва тя. \"Когато клиентите ми ядат плод сутрин и на празен стомах, те съобщават, че след това по-рядко им се дояжда сладко.\" 4. Яжте здравословна закуска Една от причините, поради които толкова много хора в крайна сметка ядат нездравословни закуски, е просто защото не могат да отделят време за по-здравословни алтернативи. Сепел съветва да се подготвят здравословни закуски през уикенда за следващата седмица, така че това да не е проблем. 5. Добавете резени лимони Д-р Дейвид Уилямс, медицински изследовател и биохимик, заявява, че консумирането на няколко супени лъжици лимонов сок на ден може да намали повишаването на нивата на кръвната захар между 8 и 12%, както е установено от личните му експерименти, съобщават от The Independent. Сепел е на същото мнение, разкривайки, че редовно добавя резени лимони от към различни ястия, включително салати, печена риба, месо и задушени или гриловани зеленчуци. 6. Яжте много протеини и здравословни мазнини Консумирането на здравословна доза протеини като червено месо, органично пиле и риба в допълнение към здравословните мазнини, включително авокадото и кокосовото масло, може да ви помогне да потушите неистовото си желание за захар, казва Сепел. Проучване, публикувано в \"Журналистическия дневник\", стига до извода, че сме по-малко склонни да изпитваме глад за сладки храни след хранене, ако си осигуряваме  порции, съдържащи високо съдържание на протеини. 7. Консумирайте магнезий Сепел е силен застъпник на магнезия, като лично приема около 500 mg на нощ, за да спомогне за намаляване на нивата на глюкозата в кръвта си. Магнезият може да бъде открит в редица храни - бадеми, черен боб, кашу и спанак. 8. Включете много фибри в диетата си Фибрите са известни с това, че помагат за подпомагат на храносмилането Това обаче не е единствената им полза. \"Не само влакното е от съществено значение за доброто храносмилане, но ви помага да останете сити след всяко хранене, което ви предпазва от импулсивно посягане към сладки храни\", казва Сепел. \"Насладете се на зеленолистни зеленчуци, пълнозърнести храни като киноа, кафяв ориз и просо и зеленчуци с нисък гликемичен индекс като тиква и сладък картоф\", съветва специалистът по хранене. 9. Медитирайте Желанието за захар често е свързано с цялостното ниво на стрес, поради което практикуването на медитация или просто няколко минути за релаксиране през деня могат да се окажат изключително полезни. Отделете известно време, за да отидете на разходка, да почетете книга или просто да си починете сред по-спокойна обстановка. 10. Осигурете си здравословна закуска следобед По-голямата част от хората в трудовия свят вероятно са запознати със спада на енергията в средата на следобеда. Когато това се случи, лека закуска с високо съдържание на протеини е добро решение, вместо пълни с излишна захар храни.", "date": "2018.06.12", "title": "10 начина да овладеем глада за сладко"}
{"url": "https://www.blitz.bg/obshtestvo/prvo-v-blits-ekshn-na-pozitano-20-izplnitelnoto-byuro-na-bsp-i-rkovodstvoto-na-parlamentarnata-grupa-zasedavat-izvnredno_news606496.html", "text": "Извънредно съвместно заседание на Изпълнителното бюро и ръководството на парлементарната група на БСП се провежда в момента, научи БЛИЦ. Двете ръководства се събират само по извънредни случаи. Все още не е ясно какъв е поводът Нинова да събере всички тази сутрин. Късно снощи тя публикува в официалния си фейсбук профил съболезнование към близките на загиналите пилоти и призова премиера да отмени посещенията си в чужбина заради нестабилността в страната, породена от катастрофата на хеликоптера, оставката на образователния министър и взаимните обвинения на членове на кабинета.", "date": "2018.06.12", "title": "Първо в БЛИЦ! Екшън на \"Позитано\" 20 - Изпълнителното бюро на БСП и ръководството на парламентарната група заседават извънредно"}
{"url": "https://www.blitz.bg/obshtestvo/karakachanov-razkri-kak-bordniyat-inzhener-aleksey-kamenov-e-uspyal-da-se-spasi-ot-sigurna-smrt_news606577.html", "text": "Всички въпроси за армията, свързани с пари, винаги са срещали подкрепата на премиера Бойко Борисов и на финансовия министър. Това каза на брифинг в парламента вицепремиерът и министър на отбраната Красимир Каракачанов. \"Точно затова нещата започнаха да се случват\", каза Каракачанов, цитиран от \"Фокус\".  \"По-добре е, когато се случват подобни инциденти е да помислим как заедно можем да направим повече за отбраната“, заяви Каракачанов.  Той поясни, че всички мероприятия в Министерство на отбраната са отменени. „Нека да уважим паметта на тези български офицери, защото те не са само част от пейзажа и хрониката на загиналите в Българската армия. Те са млади хора. Хора, които са можели, след като са завършили Военновъздушното училище, по време на бурните времена през 90-те години, да си намерят много добре платена работа навсякъде, не само те, но всички, които продължават да носят униформите на българската авиация. Заслужават нашето уважение“, посочи военният министър.   \"Падналият хеликоптер в Крумово е най-новият от старата техника, получен е през октомври 1999 г. Когато се случи трагедия като тази в Крумово, трябва да помислим какво трябва да се случи оттук нататък“, каза още вицепремиерът.  Според него много е лесно да се връщаме назад, тъй като всеки може да посочи виновници от 1990 г. насам. Каракачанов обърна внимание, че реалната модернизация на армията е започнала в предишното правителство, а преди дни парламентът е гласувал двата проекта за модернизация на армията.  „Позволете ми пред вас в Народното събрание да изразя моите съболезнование към двамата загинали в авиацията и да пожелая бързо оздравяване на офицерския кандидат, който е под лекарско наблюдение и към момента няма опасност за живота му“, каза Каракачанов.  По думите му пострадалият е контактен и това, което си спомня е, че докато е изтеглял въжето и това го е спасило, хеликоптерът е започнал да се върти. „Падането е станало точно за 2 секунди. От удара са загинали двамата пилоти, техникът е оцелял“, заяви Каракачанов.     ", "date": "2018.06.12", "title": "Каракачанов разкри как бордният инженер Алексей Каменов е успял да се спаси от сигурна смърт"}
{"url": "https://www.blitz.bg/politika/upravlyavashchite-s-izvnreden-brifing-tsvetanov-obvini-radev-prezidentt-na-bsp-izpolzva-tragediya-za-da-pravi-politika_news606592.html", "text": "Президентът на БСП използва една трагедия, за да прави политика и да противопоставя едни на други сектори. В това обвиниха Румен Радев управляващите на извънреден брифинг в парламента. Раздразнението спрямо упреците на президента за финансирането на програмата за саниране, вместо на покупката на нови самолети, вбеси управляващите повече дори от заканата на левицата за вот на недоверие по темата \"Сигурност\". Те му напомниха, че държавният глава няма думата по разпределението на бюджета, нито може да уволни едно правителство.Провокирани, министри, вицепремиери и лидери на двете партии, които формират мнозинството, се събраха извънредно на коалиционен съвет, след което излязоха заедно пред медиите да отвърнат на критиките на президента и на готвения вот на недоверие от БСП за провала в сектор \"Сигурност\".  Лидерът на ПГ на ГЕРБ Цветан Цветанов, военният министър Красимир Каракачанов, финансовият министър Владислав Горанов, министърът на регионалното развитие Николай Нанков, лидерът на ПГ на ОП Волен Сидеров и шефката на социалната комисия Светлана Ангелова застанаха заедно, за да защитят позициите на властта. Смятахме, че всички институции ще замълчат, за голямо съжаление един такъв трагичен инцидент може винаги да предизвика политическо противопоставяне, разкритикува Цветанов по адрес на Радев и левицата. И заключи, че държавният глава за пореден път доказал, че е президент на БСП. \"За всички вече е ясно че президентът Радев ще използва всяка една възможност, за да се позиционира политически\", заяви Цветанов. \"Той все повече показва, че е президент на БСП\", добави вторият в ГЕРБ. Радев се отдалечава от конституционните си правомощия да бъде обединител на нацията, нападна още Цветанов. И добави, че за разлика от президента, за когото не знаем какво ще прави след края на мандата му след 4 г., ГЕРБ и ОП ще продължават да носят отговорност. Уважаеми президент на БСП Радев, след 10 г., ако падне един блок и бъдат убити всички живущи в него, тогава кой ще излезе и ще каже защо не са дадени парите за саниране? Това е абсолютно несъстоятелна теза, упрекна Цветанов президента. Според него с подобно поведение се цели нагнетяване на напрежението и острото противопоставяне на секторните политики. Крайно некоректно, деструктивно е това поведение, отбеляза и регионалният министър Нанков по повод коментара, че парите за модернизацията на армията отишли за саниране. Когато един президент атакува правителството, това не е добре - да използване на един трагичен случай за правене на политика, включи се в критиките и Волен Сидеров. А Владислав Горанов напомни, че финансирането на секторните политики през бюджета си е право и отговорност на изпълнителната власт и парламента, и на никой друг. \"Озадачени сме от непрестанното внушаване, че правителството е неуспешно\", заяви финансовият министър. Приоритетите на едно правителство са проверени през избори и този, който иска, трябва да заеме тази роля. В Конституцията пише как се прави, но това не е в частта президент\", изригна Горанов. И напомни, че правителството може да си иде само по начин, по който е дошло на власт  - чрез избори. \"Никой не може да уволни това правителство!\", възкликна министърът на финансите. Горанов препоръча на Румен Радев да си намери друга трибуна за изява. \"В противен случай ще продължим да не разбираме къде и на кого не угодихме\". Вотът не недоверие пък очевидно особено не развълнува ГЕРБ и ОП, защото било в реда на нещата опозицията да пристъпристъпва към този инструмент. Вотът не е първият, опозицията има право, даже много се забавиха БСП, коментира Волен Сидеров. Не чух конкретни аргументи по вота, добави лидерът на ПГ на ОП и Атака. Сидеров призна още, че винаги е критикувал системата за сигурност, но в случая е уверен, че пленарната зала ще се противопостави на подобен вот на недоверие. \"Решението трябва да бъде да не се позволи да се прави популистка политика в момент, когато се мисли как да се направи крачка напред\", заяви Сидеров. Шефката на социалната комисия Светлана Ангелова пък, без да се спира на оставката на Бисер Петков и стопирането й, за пореден път обрисува как добре работят работните групи по проблемите на майките  на деца с увреждания и изрази оптимизъм от положителния развой. Всички изказаха почит към паметта на двамата загинали офицери, а Сидеров разкритикува, че повреда в една машина няма как да бъде свързана с модернизация, или не, защото такива инциденти стават винаги. Каракачанов обяви още,  че през следващите три дни се отменят всички събития и чествания в армията, с изключение на дежурствата. \"Нека уважим паметта на тези български офицери.Това са хора, които са можели, във времето на смутните времена, през 90-те години, тези хора са могли да си намерят много добре платена работа навсякъде, но не са\", обяви ги за герои Каракачанов. И отново повтори, че обществените поръчки пречат на поддръжката на въоръжението в армията. Затова другия вторник ще направя предложение в посока на облекчаването на процеса, уточни той пред Канал 3.", "date": "2018.06.12", "title": "Управляващите с извънреден брифинг! Цветанов обвини Радев: Президентът на БСП използва трагедия, за да прави политика"}
{"url": "https://www.blitz.bg/layfstayl/skorost/mzh-kupi-konteyner-na-trg-otvori-go-i-otkri-skrovishche-sravnimo-s-grobnitsata-na-faraona-tutankamon-snimki_news606295.html", "text": "Оригинални резервни части за класически автомобили, намерени случайно в контейнер, ще бъдат предложени на търг на британската аукционна къща Coys на 29 юни в замъка \"Бленъм\". Организаторите на наддаването смятат, че стойността на компонентите надхвърля с много £1 000 000 (€1.14 млн.).Безценните части са за автомобили от марките Ferrari, Maserati и Abarth. Всички са запазени в оригиналния си вид и се намират в състоянието, в което са напуснали фабриката. От находката ще могат да се възползват собствениците на Ferrari 250 SWB, 250 GTO, 275, Daytona Competizione, F40 и 512LM. Открити са и доста части за Maserati 250F. Съдържанието на някои от дървените сандъци е виждало дневна светлина за последно през 60-те години на миналия век. Повечето части се намират в оригиналните си кутии, загънати прилежно в омаслена опаковъчна хартия. От аукционната къща Coys сравняват находката с откриването на гробницата на фараона Тутанкамон от Хауърд Картър през 1922 г.            ", "date": "2018.06.12", "title": "Мъж купи контейнер на търг, отвори го и откри съкровище, сравнимо с гробницата на фараона Тутанкамон (СНИМКИ)"}
{"url": "https://www.blitz.bg/intsidenti/pozhari/ognen-koshmar-v-kresnenskoto-defile-shche-se-povtori-li-uzhast-ot-2017-a-snimki_news606610.html", "text": "Пожар в гората в Кресненското дефиле, огънят е тръгнал от гориста местност под Стара Кресна, в района на Стара Гара. На място има екипи огнеборци, които гасят. Спешно пристигнаха и шефът на РЗПАБ Благоевград Пармаков и кметът на Кресна, съобщава struma.com.  Припомняме, че миналата година в този район изгоряха хиляди декари гора. С дни наред огнеборци и доброволци се бориха със стихията, нанесла сериозни щети. Според запознати възможната причина за огъня е далекопровода, който минава точно през това място и е твърде възможно да е станало късо съединение,казват горски от мястото на пожара.  \"Няма страшно ,няма да се повтори ужасът от 2017, влажно е, пък и вече го потушават огнището, още повече точно там през 2016 година имаше пожар и няма какво да гори\", каза кметът на Кресна Николай Георгиев.", "date": "2018.06.12", "title": "Огнен кошмар в Кресненското дефиле! Ще се повтори ли ужасът от 2017-а? (СНИМКИ)"}
{"url": "https://www.blitz.bg/obshtestvo/stolitsa/signal-do-blits-dve-meleta-s-postradali-v-stolitsata-snimka_news606605.html", "text": "Два сигнала за катастрофи с пострадали днес получи БЛИЦ. По думите на очевидци катастрофа с лъскава кола е станала на тунела на Люлин на бул. \"Тодор Александров\". На място има полиция.    Двама човека са пострадали.  Вторият инцидент е възникнал на бул. \"Драган Цанков\" в близост до метростанция \"Жолио Кюри. Там е станала катастрофа между автомобил и моторист.  Водачът на двуколесното превозно средство се е разминал по чудо само с охлузвания и не е откаран в болница.   На място има полиция.  На   БЛИЦ очаква новини, снимки и видео от своите читатели в цяла България и по света    ", "date": "2018.06.12", "title": "Сигнал до БЛИЦ: Две мелета с пострадали в столицата! (СНИМКА)"}
{"url": "https://www.blitz.bg/kriminalni/samo-v-blits-skandalna-saga-nishchyat-otkhvrlena-ot-sponsora-si-mis-dama-na-godinata-2018-po-zhalba-che-go-e-obrala-snimki_news606527.html", "text": "Див скандал назрява във ВИП средите заради същински бразилски сериал с криминален привкус, научи БЛИЦ. В окото на бурята са фамозна дама – известна в обществото като Мис Дама на годината 2018 в категорията „Здраве и красота“, и собственикът на една от компаниите, които се занимават с естетична медицина и търговия с козметични продукти, който бил неин спонсор. По жалба на Звезделин Протопопов за липси на стойност хиляди евро вече има образувана прокурорска преписка и тече разследване. Медията ни взе гледните точки и на двете страни в конфликта, които очаквано са диаметрално противоположни, но за сметка на това фактите говорят… Бизнесменът се увлича по ефектната дама през февруари миналата година, след като се засичат в интернет. Сагата, която започва, е ясно очертана – не толкова по любов, а по-скоро основана на модела търсене и предлагане. Заживяват в първоначално нает от нея апартамент в баровския квартал „Лозенец“, чийто наем поема Протопопов. По думите му – прави я рекламно лице на компанията си „ПроДерма“, грижи се за разкрасителните ѝ процедури, като ѝ осигурява и пътя към титлата.     В началото всичко вървяло добре, но впоследствие започнали скандали и според обясненията на Протопопов – накрая решил да отхвърли Атанасова. Той признава, че в един от скандалите нервите му не издържали и я шамаросал. „Не крия това. Случи се, като тя се обади на едни хора, че събитие, на което трябваше да сключа много сериозна сделка, няма да се състои, защото фирмата ми била потънала в дългове и била във фалит… тогава просто ми прикипя. Защото това са пълни глупости! Компанията ми няма нито една стотинка дългове!“, обяснява той пред медията ни.     Последвала жалба от Атанасова по Закона за домашното насилие и бизнесменът бил задържан. „Впоследствие обаче жалбата ѝ беше оставена, без да е уважена“, твърди Протопопов.     По съвсем друг начин вижда ситуацията Дима Атанасова. „Не ме е отхвърлял. И жалбата ми не е отхвърлена. Вижте сега, историята е следната: на 22 април той ме преби, защото аз застанах на позицията на бившата му жена, на която той иска да открадне фирмата. Вечерта на 22-ри извиках полицаи, той беше задържан за 24 часа в ареста, аз си извадих медицинско. Има заведено дело в гражданския съд за ограничителна заповед“, казва пред наш репортер тя и изпрати на есемес на наш репортер снимки на медицинското и предупредителен протокол издаден на Протопопов от полицията.    Разлъката помежду им настъпила през май тази година. Протопопов сменил ключалките на апартамента и заминал за Варна, като според твърденията му с Атанасова се били разбрали, когато се върне, да си изнесе вещите, защото след разговор с хазяина бил подновил договора за апартамента на свое име.     Тук двамата с Атанасова отново имат разнобой в мненията, тъй като тя твърди, че има действащ договор: „Договорът ми не е изтекъл и все още е валиден до 30.12. тази година. Аз договора му го пратих на снимка и му казах, че неговият договор… нито имам уведомително писмо, нито имам предупреждение, нито нищо. Освен това ключалките не бяха сменени и аз влязох по нормалния начин“. От своя страна обаче Протопопов предостави на медията ни договор с хазаина за ползване на имота, от който е видно, че е подписан на 1.05.2018 година за срок от една година и са положени оригинални подписи.     „На 25-и сутринта получих есемес от Дима, че е влязла в апартамента, въпреки че аз бях сменил ключалките. Писа ми, че три мои часовника – всеки за по около 10 000 евро, вече били оставени в заложна къща срещу 5000 лева. Като се прибрах на 28-и, видях, че действително часовниците ги няма и са подменени с евтини реплики. Липсваха и 10 000 лева в брой, златен ланец около 220 грама, други мои скъпи лични вещи и купища други дреболии“, разказва обраният бизнесмен. Относно твърденията на Атанасова, че е влязла по нормалния начин, той контрира с въпрос: „Нормален начин ли е да влезе забулена в 3 часа сутринта?“.     „Отидох тогава, защото си пристигнах от чужбина и нямах достъп дотам. Имах ценни вещи там и той нямаше право да сменя ключалките, за да мога да вляза да си ги взема“, каза от своя страна Атанасова и на практика влезе в противоречие с предишното си твърдение – че ключалките не били сменени. Впоследствие се поправи, че „била сменена само ключалката на външната врата, но не и на вътрешните“. „Дори да бяха сменени, аз пак щях да вляза, защото имах свои  ценни вещи там. Няма такова нещо, което той твърди – нищо не съм му вземала“, заяви Дима Атанасова по повод твърденията на Протопопов за липсващите часовници, пари и други вещи.    След като репортер на медията ни ѝ заяви, че Протопопов е предоставил извадка на изпратен от нея до него есемес, че е взела и заложила часовниците, Атанасова заяви: „Да, изпратих му го, защото исках да го ядосам. Но нищо не съм вземала“.     Протопопов предостави на медията ни и кадри, както и целия видеозапис от охранителните камери, на които се вижда как забулена с шал жена и млад мъж влизат в апартамента. „Младият мъж с нея се оказва синът ѝ. На записите се вижда как той първо отива на мястото заедно с ключар, който отключва дворната врата, а после и самата входна врата на апартамента. После изпраща ключаря, а половин час по-късно – около 3 часа на 25-и, в апартамента влиза и Дима. Въпреки че се е маскирала като талибан, си личи, че е тя. Веднага като разбрах какво се е случило, подадох жалба в Четвърто РПУ и се свързах с адвоката си“, обяснява Звезделин.     След като записите били прегледани от прокурор, жената на кадрите била разпозната като Дима Атанасова, твърди още бизнесменът. Разследващите органи я търсили на двата ѝ адреса, за да я разпитат, но не била открита. Пред БЛИЦ тя заяви, че ще се яви в районното да даде показания, където щяла да предостави договора си за наем и ситуацията щяла да се изясни.     „Освен че върши всички тези безумия, тази жена въвлича в тях и сина си, който в момента, доколкото знам, има висящо дело за грабеж“, каза още бизнесменът. Атанасова потвърди, че синът ѝ има такова дело, но още преди да му бъде даден ход в съдебна фаза, съдът го е върнал на досъдебното производство за доразследване.     „Честно казано, съжалявам, че буквално направих Дима известна и покрай мен тя се свърза с популярни личности, които са читави хора“, тюхка се бизнесменът. По думите му Дима Атанасова станала лице на Fashion Party Summer Chic, организирано от Академията за мода, чийто председател е проф. д. н. Любомир Стойков. „Искам да разграничим скандала от това събитие, защото едното няма нищо общо с другото“, казва още Звезделин Протопопов.    Орлин ФИЛИПОВСКИ, БЛИЦ   ", "date": "2018.06.12", "title": "Само в БЛИЦ! Скандална сага: Нищят отхвърлена от спонсора си Мис Дама на годината 2018 по жалба, че го е обрала! (СНИМКИ)"}
{"url": "https://www.blitz.bg/kriminalni/prestplenie/biznesment-kiril-khristov-printsa-s-shokirashchi-priznaniya-v-sda-mislekh-che-v-pistoleta-patront-e-gumen_news606556.html", "text": "Кольо ми беше всичко там. Съжалявам много, не съм го искал. Това заяви пред Окръжния съд в Бургас бизнесмена Кирил Христов-Принца, обвинен в убийството на готвача си Никола Колев в Несебър, съобщава burgasinfo.com.  „Познавам Кольо от 17 години. Беше главен готвачи вършеше всичко по хотела и ресторанта. И ми беше приятел.Отидохме на Таляна, той не работеше, изкарахме една маса само за нас. Следобед се разделихме, после се обадих на Пламен да дойде в моя ресторант. Беше още светло. Изкарах пистолета от колата. Гръмнах отпред. Гърмях в кашпата. С гумени куршуми стрелям. Винаги слагам отпред в пистолета гумени патрони. А отзад бойни – за самозащита.  Когато тръгнах да ги изпратя, взех пистолета да го прибера в колта. Той няма предпазител, фабрично е така. Аз съм левичар. Показах на шофьора на Копчев – Иван, пистолета и той тогава се е презаредил. Удари ми се ръката в колоната на вратата на колата. Мислех, че със сигуронст е гумен патрон. Почнах да му удрям шамари. Изакарахме го. Започнах да му правя изкуствено дишане. Пламен каза, че е получил инфаркт. Аз бях в стрес. Затова не се обадих в Бърза помощ, стана ми лошо. Бях си пиян и като стана това, веднага седнах и не съм излизал. Все едно изтрезнях. Кольо ми беше всичко там. Съжалявам много, не съм го искал. Аз предишната година го карах на операция от херния, чаках го да се събуди. Уважавах го много. Може да сме се карали, но побоища не е имало. Не може някой да стои при тебе 17 години, ако го биеш\", разаказа той.     Припомняме, че Кирил Христов е обвиняем затова, че преди 2 години, в Несебър, в градина пред ресторант, извършил непристойни действия, грубо нарушаващи обществения ред и изразяващи явно неуважение към обществото, като деянието по своето съдържание се отличава с изключителна дързост - употребил огнестрелно оръжие и възпроизвел 4 (четири) бр. изстрела насочени към саксия на палмово растение с пистолет.     Срещу него е повдигнато обвинение и за това, че в лек автомобил, умишлено умъртвил Никола Колев, прострелвайки го с пистолет - престъпление по чл. 115 НК.    ", "date": "2018.06.12", "title": "Бизнесменът Кирил Христов-Принца с шокиращи признания в съда: Мислех, че в пистолета патронът е гумен"}
{"url": "https://www.blitz.bg/obshtestvo/meditsinski-fenomen-v-burgas-fatalnata-krasavitsa-simona-izleze-ot-reanimatsiya-i_news606574.html", "text": "Симона Тодорова, която бе простреляна в слепоочието от 37-годишния Михаил Станчев на 2 юни, е изписана от отделението по Реанимация на УМБАЛ Бургас и преместена в Неврохирургия. От тази сутрин 22-годишното момиче е започнало да се храни и пие вода. Тя дори се опитва да говори, което е истински медицински феномен, пише \"Флагман\". Цяло чудо е, че Симона се събуди от кома, а само няколко дни по-късно започна и да се храни сама, коментираха лекари. Те са категорични, че ако траекторията на проектила е била от лявото към дясното слепоочие, тя е нямала никакъв шанс да оцелее.  На Симона е направена тежка операция, изсмукани са загнилите части от кръвоизлива в мозъка, направено е и кръвоспиране на кървящите съдове. Това е стабилизирало 22-годишното момиче, но все още е рано да се каже какви усложнения ще има.  Простреляни са гностични полета в мозъка, които са свързани с речта и със способността за граматически и математически анализ, както и да възприема и слуша музика. ", "date": "2018.06.12", "title": "Медицински феномен в Бургас! Фаталната красавица Симона излезе от реанимация и..."}
{"url": "https://www.blitz.bg/obshtestvo/plevenski-politsai-otivat-na-sd-zaradi-nagla-skhema-za-23-miliona-leva_news606571.html", "text": "Софийска градска прокуратура (СГП) внесе в Окръжен съд Плевен обвинителен акт срещу Емил Х., Иван Д. и Денислав М. за извършена от тях кражба в особено големи размери, представляваща особено тежък случай, съобщават от прокуратурата. Тримата извършители са предадени на съда, затова че в периода от неустановена дата през месец януари 2014 г. до неустановена дата през месец октомври 2014 г. в условията на продължавано престъпление, след като са се сговорили предварително чрез използване на моторно превозно средство и чрез използване на технически средства – стълба, метална пластина и метален лост, са отнели чужди движими вещи - собственост на държавата - акцизни стоки /тютюневи изделия/ на обща стойност 2 364 251,95 лева.Към дата на деянието тримата извършили били служители на ОДМВР – Плевен, като Денислав М. заемал длъжността „разследващ полицай“, а през инкриминирания период 26.02.2013 г. до 29.01.2014 г. заемал длъжността „началник на Второ РУ на МВР-Плевен“.  Във връзка със служебните си задължения тримата извършители били запознати, че в мобилизационна база за военновремеви действия на ОДМВР-Плевен, находяща се в землището на с. Згалево, община Плевен, се съхраняват 621 745 броя кутии цигарени изделия без бандерол, иззети като веществени доказателства по досъдебно производство за държане на склад на акцизни стоки без бандерол. Мобилизационната база се стопанисва от дирекция „Отбранително-мобилизационна подготовка“ – МВР и достъпът до помещенията в нея се осигурявал чрез строг пропускателен режим. На неустановена дата през есента на 2013 г. Емил Х., Иван Д. и Денислав М. се събрали и заедно взели решение да извършат кражба на цигарите без бандерол, съхраняващи се в МБ-Згалево. За да улеснят достъпа си до базата, по предложение на Иван Д. другите двамата извършители съдействали там да бъде назначен като охрана техен познат, който не бил запознат с намеренията им. През следващите месеци, съобразявайки кога този свидетел е сам на смяна, тримата извършители многократно прониквали в складовото помещение и изнасяли от там кашони с цигари. Откарва ли ги в неизвестна посока с товарен автомобил и ги продавали на различни лица. По този начин тримата извършители успели да отнемат общо 382 134 броя кутии цигари от различна марка без бандерол. Действията им били разкрити през месец март 2016 г. при извършена проверка на веществените доказателства по воденото досъдебно производство. Тримата извършители са отстранени от длъжност. Ако бъдат признати за виновни те могат да получат наказание „лишаване от свобода” от 10 години до 20 години и конфискация на цялото или част от имуществото. ", "date": "2018.06.12", "title": "Плевенски полицаи отиват на съд заради нагла схема за 2,3 милиона лева"}
{"url": "https://www.blitz.bg/obshtestvo/stolitsa/khlapeta-po-banski-smenikha-baseyna-s-lokva-pred-bloka-snimka_news606585.html", "text": "Малки дечица намериха спасение от жегата в... локвите на улицата, на която живеят. Снимка, запечатала забавленията им в горещия вторник, се появи във фейсбук групата „Видяно в София”. От текста към кадъра става ясно, че той е направен в столичния квартал „Младост 4”.  На снимката се виждат три дечица, които са излезли на улицата по бански. Две от тях са седнали върху гума в една локва, а приятелчето им гази смело във водата, останала след последния дъжд.  „Некви малки деца си разцъкват пред блока като в доброто старо време вместо да забиват в телефоните.. класика”, отбелязва фейсбук потребител, видимо одобряващ действията на малчуганите.    ", "date": "2018.06.12", "title": "Хлапета по бански смениха басейна с... локва пред блока (СНИМКА)"}
{"url": "https://www.blitz.bg/obshtestvo/zhandarmeriya-pazi-pogrebenieto-na-mario-panchev-snimki_news606566.html", "text": "Четири коли на Жандермерия охраняваха днес опелото на 39-годишния Марио Панчев, което започна в 13:30 часа в църква „Свето Вознесение Господне”. Близки, приятели, познати, групи от ромската махала в Ботевград присъстваха на поклонението, за да изпратят Панчев в последния му земен път. След опелото траурното шествие се отправи към Гробищния парк в града, където тялото на му бе положено, съобщава balkanec.bg.  Припомняме, че на 5-ти юни при престрелка в центъра на Ботевград Марио Панчев бе прострелян от Владимир Пелов.  Той бе тежко ранен в областта на корема, претърпя тежка операция в „Пирогов”, но не успя да се пребори за живота си.  Смъртта му настъпи рано сутринта на 9 юни. ", "date": "2018.06.12", "title": "Жандармерия пази погребението на Марио Панчев (СНИМКИ)"}
{"url": "https://www.blitz.bg/kriminalni/blagoevgradski-romi-vorzheni-s-kamni-i-drveta-potroshikha-vsichko-po-ptya-si-zaradi-zabelezhka-snimki_news606589.html", "text": "Благоевградската улица \"Прилеп\" се превърна в арена на ожесточен сблъсък между българи и роми. Поводът бил направен упрек към един от ромите, че влиза по дворовете на съседите си, за да краде. Това провокирало скандал, който бързо избуял в масов бой, в който участвали младежи между 18 и 20 годишни, пише Struma.com.  В битката ромите използвали всякаква подръчни средства, камъни и дървета, бутилки и чупили наред. На място пристигнали няколко екипа полицаи, които бързо потушили скандала, но цяла нощ улицата е била охранявана, за да няма ново ескалиране на напрежението. За щастие няма ранени, но и днес по улицата следите от снощния екшън за видими.  По улицата днес все още се виждат стъкла от счупените фарове, а по някои от колите има поражения по боята и огледалата.    \"Страхуваме се, да не ни нападнат къщите, те са много и са задружни, ако трябва да направят някоя беля\", казват живущи на улицата.  Според полицията всички участници са предупредени да не се саморазправят.  ", "date": "2018.06.12", "title": "Благоевградски роми, въоръжени с камъни и дървета, потрошиха всичко по пътя си заради забележка (СНИМКИ)"}
{"url": "https://www.blitz.bg/obshtestvo/lyatnata-pochivka-polovin-zaplata-eto-kolko-sredno-shche-pokharchim-za-more_news606591.html", "text": "Българските семейства ще похарчат 55,6% от месечните си доходи за лятна почивка, в сравнение с миналата година, когато резултатът е бил 72%. Най-голямата част от средствата ще отидат за пътувания в чужбина (19,8%). С тези цифри България се нарежда на седмо място по прогнозни разходи сред близо 22 000 домакинства, участвали в мащабно международно проучване за потребителски навици – Летен барометър – 2018.Норвегия е държавата, в която това лято ще бъдат похарчени най-много средства за почивка (до 68,5%). Скандинавската страна е следвана от Хърватия (67%) и Мексико (60.3%), а най-малко финанси от месечната си заплата ще отделят жителите на Финландия (39.7%), Швеция (37.9%), Полша (14%) и Бразилия (13.1%).  11,3% от всички участници в проучването поставят пътуването на първо място сред летните разходи, следвани от дрехи и лятно облекло (10,7%), както и тези за социални дейности като обиколки на различни плажове, партита и заведения (10%).", "date": "2018.06.12", "title": "Лятната почивка - половин заплата? Ето колко средно ще похарчим за море"}
{"url": "https://www.blitz.bg/obshtestvo/mesets-predi-prestrelkata-v-botevgrad-ubietst-na-vladimir-pelov-se-strakhuval-za-zhivota-si-i_news606600.html", "text": "Месец преди престрелката Панчев е задържан с незаконен пистолет. Казал на МВР, че се страхува за живота си, защото беглецът Владимир Пелов може да го нападне. Затова се сдобил с оръжие. МВР му го иззели. Във вторник Марио Панчев беше погребан. Убит от човека, от когото казал на МВР, че се страхува.  МВР все още не намира другия избягал затворник Радослав Колев. \"Възможно е да е тука в Ботевград и навсякъде другаде. Той може и да ни слуша от някъде. Дано да не посегне на някого\", коментира министърът на вътрешните работи Валентин Радев, цитиран от Нова телевизия.  За живота си се страхува и Тихомир Каменов – мъжът, когото Колев се опитал да убие с чук и нож. И той казал на МВР, че може да е в опасност.  \"Казаха да не се притеснявам, че няма нищо тревожно и да ги потърся ако той се опита да ме намери\", разказа Каменов.  Тихомир също няма охрана. А вътрешният министър няма намерение да подава оставка, защото вижда, че МВР се справя.", "date": "2018.06.12", "title": "Месец преди престрелката в Ботевград, убиецът на Владимир Пелов се страхувал за живота си и..."}
{"url": "https://www.blitz.bg/obshtestvo/kak-da-razpoznavame-teroristi-video_news606551.html", "text": "Това лесно може да стане с новото устройство SWORD. Производителят Royal Holdings предложи на своите клиенти калъф за смартфон, който е способен да открива скрити под дрехите взривни вещества и оръжия. Към момента калъфът е предназначен за смартфоните iPhone 8 Plus и Google Pixel 2 XL.В устройството са монтирани 18 антени. Джаджата използва звукови вълни и открива оръжие на разстояние 12 метра. Чрез вграден изкуствен интелект устройството може да сканира и разпознава лица, като това зависи от вкараната база данни. А тя, обещават от производителя, ще се обновява всеки месец, като таксата за ъпдейта е $30. Цената на устройството е $1 250. Вижте повече:  ", "date": "2018.06.12", "title": "Как да разпознаваме терористи? (ВИДЕО)"}
{"url": "https://www.blitz.bg/intsidenti/katastrofi/izvnreden-brifing-za-tragichnata-katastrofa-zaginalite-piloti-sa-bili-opitni-edinstveniyat-otselyal-e-vrvyal-sam-100-metra_news606432.html", "text": "Министърът на отбраната Красимир Каракачанов, Андрей Боцев - началник на отбраната, Петьо Мирчев - зам.-командир на ВВС, ген. Борислав Сертов - директор на Военна полиция, и бригаден генерал Димитър Иванов дадоха извънреден брифинг по повод трагедията, случила се на летище Крумово тази вечер с военен хеликоптер. Красимир Каракачанов, министър на отбраната: Първо искам да изразя своите съболезнования към семействата и близките на загиналите. Трагедията е голяма. Хеликоптерът е изпълнявал тренировъчни полети - това е било четвъртият полет за деня. Най-вероятно - това е моето лично мнение, става въпрос за техническа повреда, която е довела до падането. Изключително рано е все още - само няколко часа след трагедията, да говорим - нека да изчакаме експертизата. В момента се прави оглед на мястото на произшествието, Военна полиция и Военна прокуратура са там.   От изявлението на министъра става ясно, че до изясняване на причините за катастрофата спират полетите от авиобаза Крумово. Военно-транспортният вертолет Ми-17 е изпълнява полет за аварийно-спасителна работа - височината за такъв полет е нормално да бъде такава, около 30 - 50 метра. Машината е 30-годишна и още 200 часа е можела да лети, преди да й се направи отново ремонт. Хеликоптерът е водел парада на \"Гергьовден\" и е собственост на авиобаза \"Крумово\". Катастрофиралият вертолет е с борден номер 417. През миналата година той е преминал ремонт в ТЕРЕМ \"Летец\" в София, има още 5 такива хеликоптери.     Двамата пилоти са опитни пилоти, единият е с над 600 летателни часа, другият - над 500. Капитан Пламен Пантелеев, който е 70-и набор, е от Бяла, Русенско, а капитан Стоян Неделчев е 73-и набор и е от Елхово. Единственият оцелял от разбилия се край Пловдив военен вертолет Алексей Каменов е в стабилно състояние, със счупен глезен. Сам е напуснал кабината на разбилия се вертолет и е вървял 100 метра.     Ген. Борислав Сертов - директор на Военна полиция, каза, че срокът за разследването е 30 дни. Няколко версии ще бъдат издигнати, рано е още да се дават изявления в тази насока.     Припомняме, от Военното министерство и премиерът Бойко Борисов изказаха съболезнования на близките на загиналите при изпълнение на служебния си дълг. В разговор с вицепремиера и министър на отбраната Красимир Каракачанов Борисов разпореди да бъде информиран за фактите и обстоятелствата, довели до инцидента. По отношение на ранения военен техник министър-председателят Бойко Борисов разпореди да бъде оказано пълно съдействие за неговото лечение.  Източник:   ", "date": "2018.06.12", "title": "Извънреден брифинг за трагичната катастрофа: Загиналите пилоти са били опитни, единственият оцелял е вървял сам 100 метра"}
