{"url": "https://www.blitz.bg/politika/tsvetanov-komentira-ostavkata-na-temenuzhka-petkova-i-dali-shche-bde-prieta_news581383.html", "text": "Коалиционният съвет ще реши дали да приеме оставката на Теменужка Петкова - ще излезем с достойнство от тази ситуация. Това каза председателят на ПГ на ГЕРБ Цветан Цветанов пред журналисти във връзка със заявената от Теменужка Петкова оставка, предаде агенция „Фокус“. „Това нещо ще се обсъжда на коалиционен съвет. Това е нейно желание и нейно волеизявление. Разбира се, че когато се върви към оставка на такава висока позиция, коалиционният съвет трябва да се запознае с абсолютно всички детайли, за да имаме единна позиция дали ще се приеме оставката, или няма да се приеме“, заяви Цветанов.  Според него е твърде рано да се говори кой да заеме мястото на министър Теменужка Петкова. Попитан дали тази оставка е удар върху управляващите, Цветанов заяви, че Теменужка Петкова е един изключително отговорен държавник. „Всичките позиции, които е взимала в държавните институции, тя се е справяла брилянтно“, коментира председателят на ПГ на ГЕРБ.  „Има обаче много заинтересовани да атакуват Теменужка Петкова. В момента това е удобна ситуация, от която опозицията се възползва. Могат действително да търсят поредния скандал, който искат да генерират в обществото“, заяви Цветанов.  По думите му в днешните новини ще се говори за оставката на Теменужка Петкова, а няма да се отдаде необходимото на случващото се в Брюксел и че Бойко Борисов председателства Съвета.", "date": "2018.02.23", "title": "Цветанов коментира оставката на Теменужка Петкова и дали ще бъде приета!"}
{"url": "https://www.blitz.bg/politika/izvnredno-temenuzhka-petkova-obyavi-podavam-ostavka-uvedomikh-premiera_news581377.html", "text": "Министърът на енергетиката Теменужка Петкова подава оставка заради ЧЕЗ. \"Уведомих премиера\", каза тя пред медиите, предава \"Канал3\". Енергийният министър призна, че познава купувачите от \"Интерком\" на ЧЕЗ от 20 години и затова е сметнала за редно да се оттегли от поста министър на енергетиката.     Тя уточни още: \"ще депозирам оставката си, а премиерът ще вземе решение какво да направи. Понеже не искам по никакъв повод да се коментират отношения, да има поводи за съмнения по отношение на сделката, да се намесва името на премиера. Това, което смятам, че трябва да се направи в такава ситуация, при най-малкото съмнение за проблеми, влияния или въздействия, достойната постъпка е човек да си подаде оставката“, заяви Теменужка Петкова  В отговор на въпрос кума ли е на Гинка Върбанова, която ръководи фирмата, закупила ЧЕЗ Теменужка Петкова обясни: „Много се говори по тази тема. Още миналата година имаше въпроси, когато в публичното пространство се завъртя, че такава фирма с тази дама участва в процедурата. Тогава казах, че познавам тези хора от последните 20 години, но не съм им кума“.   Според Петкова българските институции оттук нататък ще кажат тежката си дума. Това, че чешката държава е избрала определена компания - не означава нищо. Предстои тежката процедура по одобрение на сделката от КЗК, КФН и КЕВР.  „ДАНС е в правото си и според мен трябва да бъде направена пълна проверка във връзка с компанията и възможностите тя да осъществява дейността си спрямо националното законодателство и националната сигурност“, заяви тя, цитирана от Фокус.  \"Процедурата за ЧЕЗ е проведена от чешката държава. Българската държава и правителство нямат никакво отношение към този процес. Процедурата се провежда по чешкото законодателство и това изключва абсолютно всякакви хипотези и съмнения за намеса на правителството за вземането на решението на чешката държава“, изтъкна Теменужка Петкова и уточни, че от ЧЕЗ не са искали мнението на българската държава за сделката.  .  Договорът ще бъде подписан в близките дни, съобщава говорителят на ЧЕЗ Алице Хоракова.   Пакетът с продаваните дружества обхваща седем фирми - ЧЕЗ България, ЧЕЗ Електро България, ЧЕЗ разпределение, CEZ Trade Bulgaria, CEZ ICT Bulgaria, Free Energy Project Oresec и Bara Group.  Купувачът е фирма Инерком България.  В съвета на директорите на \"Инерком груп\" са Гинка Върбакова, Малина Върбакова и Петрана Пайтакова. По-рано за кратко в ръководството на дружеството са били двама чешки граждани - Павлина Филипи и Магдалена Мрачкова. Те са били представители на партньора, придобил 50% дял в компанията през юни - фонд, контролиран от словашкия металургичен магнат Зденек Земек, чийто основен бизнес е в Чехия.", "date": "2018.02.23", "title": "Извънредно! Теменужка Петкова обяви: Подавам оставка, уведомих премиера!"}
{"url": "https://www.blitz.bg/svyat/mamyat-novodoshlite-v-london-po-nova-skhema-vnimavayte-mnogo-ako-poluchite-tova-sobshchenie-snimka_news580956.html", "text": "Нова измама, за която трябва да бъдат особено внимателни новопристигналите в Лондон, а и тези, които от по-отдавна живеят в столицата, но не са били тормозени от такива хитреци досега. Тарикатският номер се прави чрез смс, който уж се изпраща от данъчните служби. В съобщението се посочва, че са били преизчислени нашите данъци и сметки за изминала година и се оказва, че има да ни връщат пари. Обикновено сумата е наистина изкушаваща: например 1000 паунда, пише novini.london.  За да си вземем парите, които ни се дължат, трябва да попълним онлайн декларация, в която да посочим лични данни, ЕГН, банкова сметка, кредитни, дебитни карти. Разбира се, това е абсолютна шашма и няма да получим никакви пари! Само ще ни откраднат личните данни.  Добре е да запомните, че подобни съобщения не изпращат данъчните или официалните служби и власти във Великобритания. А и всички знаем, че държавата рядко, да не кажем никога, не връща пари. ", "date": "2018.02.23", "title": "Мамят новодошлите в Лондон по нова схема! Внимавайте много, ако получите това съобщение (СНИМКА)"}
{"url": "https://www.blitz.bg/politika/super-lyubopitno-video-izdade-kakvo-napravi-zhan-klod-yunker-v-grb-na-premiera-borisov-v-bryuksel_news581436.html", "text": "Много любопитна случка се разигра днес в сградата на Съвета на Европа в Брюксел. Докато Борисов говореше пред български журналисти, зад гърба му мина Жан-Клод Юнкер и го погали по темето, съобщава bTV.  Двамата неведнъж са демонстрирали близки отношения.     Борисов обясни, че в Съвета е тръгнала закачка, след като германският канцлер Ангела Меркел е отбелязала, че гръцкия премиер Алексис Ципрас се е подстригал като него.        ", "date": "2018.02.23", "title": "Супер любопитно ВИДЕО издаде какво направи Жан-Клод Юнкер в гръб на премиера Борисов в Брюксел"}
{"url": "https://www.blitz.bg/obshtestvo/zdraveopazvane/speshna-proverka-v-nzok-sled-skandala-s-dlgove-km-chuzhdi-kasi_news581396.html", "text": "Възложили сме спешна вътрешна проверка на Националната здравноосигурителна каса (НЗОК), съобщи заместник-министърът на здравеопазването и председател на Надзорния съвет на Касата Жени Начева след извънредно заседание на Надзора заради разрастващия се скандал с дълговете към чужди каси. „Числата, посочени в прессъобщението на НЗОК, което беше изнесено днес, не са верни, има съществени разминавания в данните. И във връзка с това сме назначили спешна вътрешна проверка, която ще приключи до понеделник сутринта и ще установи коректните числа“, каза Начева, цитирана от bTV.    , в което се казва, че „към 31 януари 2018 г. задълженията по исковете на другите държави са на стойност 271 200 хил. лв. Средствата в Закона за бюджета на НЗОК за 2018 г. за здравноосигурителни плащания за медицинска помощ по реда на правилата за координация на системите за социална сигурност са в размер на 73 000 хил. лв“.     Възложен е и анализ и механизъм, който да оптимизира сроковете за обработка на исковете за плащанията.     Начева подчерта още, че и данните, които са изнесени за постъпилите жалби, „също не са коректни“. „Всъщност жалби няма, а тези над 600 лица са хората, които са заявили възстановяване на плащанията след лечение в чужбина. Няма нито една жалба, постъпила в Касата от конкретно лице, нито е застрашено лечението на което и да е лице в чужбина“, каза още Начева.     Независимо от всичко Надзорният съвет смята, че всичко това няма да попречи на подписването на Националния рамков договор за 2018 г.     „Това, че има милиони левове задължения не значи, че има проблем или че проблемът не е контролируем. В рамките на тези 73 млн. лв. средства по бюджета на Касата за 2018 г. може да се реализират европейските плащания към други държави от Европейския съюз, без да има напрежение в съответните осигурителни фондове. Те са осигурени със съответните споразумения за разсрочване на плащанията, които НЗОК е подписала със съответните държави. Така че сумата за 2018 г., която е дължима към други държави, е реалистична, контролируема и изпълнима“, коментира Начева.     Първо финансовият министър Владислав Горанов заяви в писмо, че не може да си обясни откъде идва драстичната разлика в данните дълговете към чужди каси, след като според данни на шефа на Касата проф. Камен Плочев просрочените дългове към края на януари са за около 133 млн. лв., а според отчета за изпълнението на бюджета към края на януари те са към 7,6 млн. лв.     Последваха писма на Лекарския съюз и на Зъболекарския съюз, вкл. до премиера Бойко Борисов, че призивът на финансовия министър да се прекратят преговорите и да не се подписва рамков договор с лекарите и зъболекарите, докато не се изясни финансовата ситуация в Касата, е противоконституционен. Лекарите и зъболекарите твърдят пред премиера, че осуетяването на подписването на рамковия договор ще доведе до криза в здравеопазването и поредица от протести.     Всъщност дълговете към чужди здравни каси не са тайна. От стенограма от заседанието на Надзора от октомври миналата година е видно, че надзорниците са питали Кирил Ананиев, който по това време е председател на Надзора, какво ще се случи с милионите левове дългове към чужди каси, а той ги определя като „вътрешен дефицит на Касата“.    ", "date": "2018.02.23", "title": "Спешна проверка в НЗОК след скандала с дългове към чужди каси"}
{"url": "https://www.blitz.bg/obshtestvo/regioni/blits-tv-zrelishchno-mele-v-karlovo-mezhdu-kola-i-kamion_news581378.html", "text": "Зрелищна катастрофа е стана в Карлово, видя камерата на БЛИЦ. На кръстовището между Околовръстното шосе и улица „Ген. Владимир Заимов“ лек автомобил и камион са се сблъскали. Колата е смляна, по тежковоза също има доста счупени и изкривени тенекии.  От полицията съобщиха за БЛИЦ, че няма пострадали и ранени. Вероятната причина е отнемане на предимство на единия от шофьорите.  Кристина ИВАНОВА, БЛИЦ  Оператор: Любомир БАКЪРДЖИЕВ, БЛИЦ", "date": "2018.02.23", "title": "БЛИЦ TV: Зрелищно меле в Карлово между кола и камион"}
{"url": "https://www.blitz.bg/obshtestvo/regioni/drama-mzh-se-samozapali-v-karlovsko-sled-pocherpka-i-karanitsa-s-zhena-si_news581397.html", "text": "Мъж е опитал да се самоубие като се е самозапалил вчера в карловското село Розино. Аспарух Чакъров е бил закаран в УМБАЛ \"Свети Георги\" в Пловдив с много дълбоки изгаряния. Когато е бил приет, те са били около 30%, но след обстоен преглед лекарите са констатирали 40% изгаряния, съобщиха за БЛИЦ от здравното заведение.  Мъжът е с опасност за живота. Не е в кома и е във флуидно легло. Не се знае дали ще оцелее. Местни хора от Розино коментираха пред БЛИЦ, че мъжът от много време има проблеми с алкохола и вчера, преди да предприеме тази стъпка, е бил пиян. Той не работел, но постоянно се карал с жена си. Дамата са имали проблеми заради алкохола. Липсата на средства и работа допълнително е всявала напрежение в семейството на самоубиеца. Кристина ИВАНОВА, БЛИЦ", "date": "2018.02.23", "title": "Драма! Мъж се самозапали в Карловско след почерпка и караница с жена си!"}
{"url": "https://www.blitz.bg/analizi-i-komentari/politolog-khorata-vizhdat-gerb-kato-edinstvenata-spirachka-bsp-da-se-vrne-na-vlast_news581325.html", "text": "При силно БСП, винаги ще има силен ГЕРБ. Хората виждат ГЕРБ като единствената спирачка БСП да се върне на власт. Tова каза в предаването пред Канал 3 политологът Димитър Ганев. Той коментира и напрежението между Бойко Борисов и Румен Радев. „Борисов успя да поддържа интереса към себе си чрез активността на МВР, магистралите, международната му дейност. Необходим му е нов сюжет, който трябва да му набере нов капитал. Президентът Румен Радев със своето говорене губи позиции. Борисов иска да позиционира Радев в лагера на БСП и да спечели от това“, смята Ганев.     „Каракачанов и Сидеров трябва да са благодарни на Симеонов, разбрахме че вътре в коалицията има несъгласие“, поясни Димитър Ганев.     „ГЕРБ са начело с един политически факир. Борисов е преценил, че Радев губи като влезе в сблъсък с управляващата партия“, коментира социологът Чавдар Найденов.     „Има ерозия на управлението. Проблемите вътре в коалицията ще продължат. В Обединените патриоти има противоречия, опасяват се, че ще се обезличат. Симеонов напомни, че съществува“, уточни Найденов.     „Патриотите играят необясним театрален жанр. Няма да се разпадне властта след седмица или месец, но се показаха пукнатини. Борисов е обърнал гръб към страната, стремеейки се да спечели точки на международния терен, което му пречи“, каза Чавдар Найденов.      „Румен Радев трябва да бъде обединител и успява. Задкулисно тече борба за саботиране работата на президента. Това не е танго, в което всеки се бори да води партньора си като го настъпва по краката. Смятам, че Радев може да бъде лоялен, надявам се Борисов да успее“, каза още Чавдар Найденов.    ", "date": "2018.02.23", "title": "Политолог: Хората виждат ГЕРБ като единствената спирачка БСП да се върне на власт"}
{"url": "https://www.blitz.bg/politika/izvnredno-borisov-privika-tsvetanov-valeri-simeonov-i-siderov-v-narodnoto-sbranie-teche-vazhna-sreshcha_news581335.html", "text": "В Народното събрание се провежда среща между коалиционните партньори в кабинета \"Борисов\" 3, предаде агенция \"Фокус\". В стаята на \"Обединени патриоти\" са се събрали председателят на ПГ на ГЕРБ Цветан Цветанов, вицепремиерът и лидер на НФСБ Валери Симеонов и председателят на ПГ на \"Обединени патриоти\" Волен Сидеров.  БЛИЦ припомня, че срещата най-вероятно е предизвикана от появилите се през последните дни разногласия в управляващата коалиция по различни въпроси и размяната на реплики пред медиите на лидери на партиите влизащи в нея. Неслучайно още снощи Валери Симеонов каза в аванс, че се очаква \"в много скоро време коалиционният съвет да се събере за изясняване на ситуацията.\"", "date": "2018.02.23", "title": "Извънредно! Борисов привика Цветанов, Валери Симеонов и Сидеров в Народното събрание, тече важна среща!"}
{"url": "https://www.blitz.bg/politika/izvnredno-tsvetanov-i-siderov-obyavikha-kakvo-se-sluchva-s-upravlyavashchata-koalitsiya_news581349.html", "text": "Това беше една работна, рутинна среща, нищо повече. Изгладихме противоречията, виждам, че всички сте много загрижени. Надявам се по-често да се виждаме, за да обсъждаме проблемите. Това заяви след срещата между представители на управляващата коалиция Волен Сидеров След тези му думи Цветанов и Сидеров си стиснаха ръцете, за да покажат, че отношенията им са нормални.  \"Не съм се почувствал засегнат от нещо\", заяви Цветанов.  \"Стигнахме до извода, че трябва просто да си говорим по-често. Нямаме никакви проблеми, коалицията е стабилна и нямаме никакви разминавания. Имаме различни мнения за някои неща, но ще бъдем единни в пленарна зала\", каза още председателят на парламентарната група на ГЕРБ.  \"Всеки има някакво мнение за политическия си партньор или опонент. Днес, като направихме тази среща, и вие и ние видяхме, че нямаме същствени различия. Не коментирам Истанбулската конвенция обаче\", каза Цветанов.  На въпрос защо липсва Красимир Каракачанов и как е била организирана днешната среща Цветанов отговори:   \"Вчера се видях с Волен на мероприятието за връщането на Вежди Рашидов и се разбрахме да пием едно кафе днес. Валери Симеонов дойде и просто нещата съвпаднаха\", каза той.     ", "date": "2018.02.23", "title": "Извънредно: Цветанов и Сидеров обявиха какво се случва с управляващата коалиция!"}
{"url": "https://www.blitz.bg/analizi-i-komentari/ekskluzivno-v-blits-kevork-kevorkyan-zakova-polititsite-zapushete-si-ustite-otvorete-si-ushite-chukhte-li-kakvo-kazva-orban_news581240.html", "text": "От много приказки не чуват важното. Хайде, Захариева е ясна: тя все едно, че се намира на пазар за цигански булки. Тия дни казала: И тя знаела, че в Сирия са използвани химически оръжия. Откъде пък знае, кой й е казал баш на нея – карай да върви, на пазара за булки така се говори.Обаче Върховният представител на ЕС по външните работи Могерини – с която нашата пеперуда се шматкаше из НДК – каза друго: Ще чакаме, докато системата на ООН докаже това.  Но не се сети да затвори устата на Захариева.  Пък и защо да го прави - щом толкова искаме да се набутаме между шамарите, прав ни път.  ***  Дрънкането е смешно, глухотата обаче е много опасна.  След срещата си с Бойко, унгарският премиер Орбан каза: „Борисов си заби брадвата в голямо дърво с интеграцията на Балканите в ЕС“.  Дори и най-самонадеяният политик би изтръпнал от тези думи. Да разчоплим изречението, от което лъха нещо зловещо.  Ясно е, че с брадва голямо дърво трудно се сече – особено когато то е с отровни коренища.  Бойко СИ забива собствената брадва.  Използването на брадвата в политиката е нелепо.  Унгарецът иска да ни каже, че сме се заели с непосилна задача - и то по дърварски. Балканите най-напред себе си трябва да укротят.  А с „идеята“  за Западните Балкани ЕС точи лиги, а не думи – понеже собствения си кошер вече не може да укроти.  Но дори това не е най-важното  Докато въртим брадвата, могат да ни сполетят много беди.  Никой няма да ни остави ние да сме „брадвата“ на Балканите.  Не бройте Русия – дори Америка няма да го позволи. Можем да си играем на пощенски гълъб - но нищо повече.  Пощенски гълъб с брадва?  Защо, все пак, Орбан натрапва този образ?  Най-вероятно иска да ни предпази. И за какво е целият ни зор?  Заради кефа на някакъв Зоран, който утре няма и да го има.  А ние само ще събудим старите си врагове. Бойко да извика Захариева от пазара - и с най-дебелия флумастер да й напише на челото:   Забранено ми е да говоря за името на Македония и изобщо за Балканите.  Може и да не го направи.   Ако вече е решил, че сме по-големи тарикати от гърците. Ако спрете да говорите, може и да ви остане време да четете.  И да научите, кой е Вечният Потърпевш на Балканите. ***  А пък Сидеров пак се оплакал, че Цветанов иска да цепи групата на „Патриотите“.  И какво друго да прави, това му е предназначението - да цепи, и той е брадвар.  Пак добре,че не е рекъл да ви направи на стърготини. И какво се оплакваш: Вземи и ти нацепи „групата“.  Може и да се почувстваш по-добре. *** Коментарът на журналиста е публикуван на профила му във фейсбук", "date": "2018.02.23", "title": "Ексклузивно в БЛИЦ! Кеворк Кеворкян закова политиците: Запушете си устите! Отворете си ушите! Чухте ли, какво казва Орбан?"}
{"url": "https://www.blitz.bg/foto/dvama-prezidenti-i-tsar-otkrikha-izlozhba-na-vezhdi-rashidov-v-stolichna-galeriya_news581357.html", "text": "Президентът Румен Радев, придружен от съпругата си Десислава Радева, председателят на Народното събрание Цвета Караянчева, президентът Георги Първанов, Симеон Сакскобургготски, депутати и политици от целия политически спектър присъстваха на откриването на изложбата скулптура и рисунки на артиста и депутат Вежди Рашидов в галерия „Сан Стефано плаза”, информира „Булфото“. Да поздравят автора дойдоха и много приятели на скулптора, от арт средите - актьори, музиканти, художници, писатели и журналисти.     Изложбата „Завръщане“ на Вежди Рашидов от скулптура, рисунки и репродукции, заснети от Иво Хаджимишев, е посветена на неговата съпруга доктор Снежа Бахарова. „Без нея нямаше да има завръщане“, обяви той пред почитателите на творчеството си на откриването.    ", "date": "2018.02.23", "title": "Двама президенти и цар откриха изложба на Вежди Рашидов в столична галерия"}
{"url": "https://www.blitz.bg/intsidenti/katastrofi/khlapak-s-audi-blsna-politsay-dokato-proveryava-avtomobil_news581348.html", "text": "Полицай е бил блъснат от лек автомобил в Ардино, докато е извършвал проверка на водач, съобщава 24rodopi.com. Инцидентът е станал около 18 часа вчера. От Областната дирекция на МВР потвърдиха за произшествието.  40-годишният служител на реда изпълнявал задълженията си, когато бива връхлетян от „Ауди”, зад волана на който бил 18-годишен младеж.     Превозното средство се движило с несъобразена скорост.     Полицаят успял да отскочи и поради тази причина ударът не бил сериозен. „Ауди”-то блъснало и спрения за проверка автомобил. Униформеният служител е бил прегледан от медици и освободен за домашно лечение с охлузвания и натъртвания.     18-годишният не е употребил алкохол.    ", "date": "2018.02.23", "title": "Хлапак с „Ауди” блъсна полицай, докато проверява автомобил"}
{"url": "https://www.blitz.bg/layfstayl/khoroskop/astrologt-ivelina-pencheva-preduprezhdava-molete-se-shepneshkom-izpovyadayte-se-na-techashcha-voda_news581299.html", "text": "10-ят слънчев ден е време, в което трябва да отделите повече внимание на съкровеното, да го използвате за самоанализа, медитация и освобождение от страховете. Не се отнасяйте твърде сериозно към живота в днешния ден, пише астрологът Ивелина Пенчева в хороскопа си за bulgaria.utre.bg, „Това е ден за самоанализ, за философски размишления, да се изследват най-фините ъгли на психиката, за среща с вътрешното ни „аз”. Освободете се от страховете си и комплексите чрез методите на психоанализа, саморегулация и медитация! Хубаво е през целия ден да бъдете в полусънно-медитативно състояние. Подходящо за уединение. Контактите да се сведат до минимум“, предупреждава астрологът.  „Денят предразполага към уединение. Старайте се по-малко да говорите! „Мълчанието е злато” е девиз на 10 слънчев ден. Следете за своите емоции и ги контролирайте! Молитвите днес се изричат шепнешком“, съветва Ивелина Пенчева.  „Препоръчва се да сте по-близо до природата, повече време да почивате. Каквото може да се отложи, го отложете! Това е най-добрият ден за почивка. Натрупвайте сили в спокойно релаксиращо състояние! Добре е хубаво да се наспите. Ако не можете да спите, значи с нещо сте осквернили Небето. Може да правите техники с наричане на водата или да шепнете молитва над нея“, добавя астрологът.  „Не забравяйте преди сън на течаща вода „да кажете” всичко лошо, което ви се е случило през деня, за да се измие и изтече негативната информация! Водата ще отнесе със себе си вашите безпокойства. Хубаво е да бъдете по-близо до природата, до водни източници“, обяснява Ивелина Пенчева.  „Не се препоръчва много да работите, да се напрягате, но и не се оставяйте на ленивостта! Силите трябва да се пазят. Не е благоприятно за пътуване. Не трябва да се осквернява водата, да не се приемат лекарства, да не се пере и чисти! Не ставайте груби и по-малко говорете! Не обиждайте никого! Мерете си думите! Не бъдете многословни“, съветва астрологът.  „Препоръчва се пиенето на сокове, яденето на повече плодове и млечна храна. Да се изключат цитрусовите плодове! Добре е да се откажете от първите блюда – например супа. Да се ограничи алкохолът, месото, соленото“, добавя тя.  „Препоръчва се тъмно сиво-зелено, небесносиньо. Хубаво е да облечете нещо прозрачно. Откажете се от ярките цветове, особено червено“, съветва Ивелина Пенчева.  Според нея сънищата днес са пророчески. Добре е, ако видите на сън, че плувате.  „Това е знак за свобода. Нежелателно е да видите огън, тъй като това означава загуба на сили и неприятности“, добавя астрологът. ", "date": "2018.02.23", "title": "Астрологът Ивелина Пенчева предупреждава: Молете се шепнешком, „изповядайте“ се на течаща вода!"}
{"url": "https://www.blitz.bg/obshtestvo/sinoptikt-khristo-khristov-mrachno-cherni-oblatsi-nadvisvat-nad-stranata-snyag-shche-trupa-v-karta_news581300.html", "text": "Атмосферното налягане е по-ниско от средното за месеца и през деня ще се задържи почти без промяна. Днес времето над страната ще бъде облачно, в крайните северозападни райони с превалявания от сняг. Това прогнозира дежурният синоптик на НИМХ в БАН Христо Христов.Разкъсвания на облачността ще има над Югозападна България. Вятърът ще бъде слаб от изток-североизток. Максималните температури ще са предимно между 3° и 8°, в крайните югозападни райони до 10° - 13°, в София 6-7°.  В планините ще е предимно облачно. Главно в Стара планина ще превали слаб сняг. Разкъсвания на облачността ще има над масивите от Югозападна България. Ще духа слаб вятър от източната четвърт, по най-високите върхове на Рила и Пирин – от запад-югозапад. Максималната температура на височина 1200 метра ще е около 3°, на 2000 метра около минус 2°. Над Черноморието ще бъде облачно. Ще духа слаб до умерен североизточен вятър. Максималните температури ще бъдат 5°-7°. Температурата на морската вода е 6°-7°, вълнението на морето – около 3 бала. На 23.02.2018 слънцето ще изгрее в 7:12 часа и ще залезе в 18:08 часа. Продължителност на деня 10:56 часа. На 23.02.2018 луната ще изгрее в 11:29 часа и ще залезе в 01:05 часа. Осветеност на диска в 0h UT 46 %. Фаза на луната: първа четвърт.", "date": "2018.02.23", "title": "Синоптикът Христо Христов мрачно: Черни облаци надвисват над страната, сняг ще трупа в... (КАРТА)"}
{"url": "https://www.blitz.bg/lyubopitno/vera-kochovska-kradyala-prorochestvata-ot-mzha-si-koyto-predskazal-dori-ubiystvoto-na-lukanov_news580930.html", "text": "Едва ли има български феномен, чийто земен път да не е мистифициран с времето, но разследване на „ШОУ” установи, че в официозните и фамозни писания за живота на Вера Кочовска има доста бели петна, подминати неволно, умишлено или в блажено неведение от летописците на покойната лечителка и ясновидка, смаяла света с биоенергийните си способности. За сметка на това изданието ни се добра до уникални свидетелства от източници, запознати отблизо с житието-битието на „втората след Ванга”, включително и от автентичните откровения в най-важния извор сред тях - дневника на някогашния й съпруг Цветан Кочовски, озаглавен „Моите съновидения”. Как се пръква на бял свят феноменът Вера Кочовска? Ако се вярва на самата нея, тежка автомобилна катастрофа я праща на 12 години в миньорската болница в родния Перник, където почти два месеца е в кома. По време на клиничната смърт „вижда” отгоре и отстрани собственото си физическо тяло и реанимационния екип. Чудо отлага срещата с отвъдното, а при излизането й от последвалата кома вижда вътрешностите на доктора, който я лекува. След още месец открива, че може да чете чужди мисли и знае какво ще се случи на другия ден. Лекарите и близките й пък откриват, че очите й от кафяви станали теменуженосини. Какво се случва по-нататък с необикновената вече малолетна българка? Може би един необикновен живот, пълен с чудеса?    Да! Но в небитието потъва незададен и до днес въпрос - къде потъват за дълги години феноменалните дарби на перничанката Вяра Балканска до брака й с Цветан Кочовски? Драматичното им брачно съжителство пък е същинска черна дупка, която поглъща истината за свръхестествените дарби на единия за сметка на другия, след което възниква въпросът - кой е по-големият феномен в семейство Кочовски?     Разследването на „ШОУ” за мистериите в житиеописанието на Вера Кочовска разкрива, че в един хубав ден вманиаченият в маратонските кросове физиотерапевт Цветан Кочовски от с. Борован стига до почивната станция за гръдно болни в покрайнините на Габрово. Там съдбата го среща с лекуващата се Вяра Балканска. По волята Божия следва женитба и младоженците отиват да живеят в родния град на булката Перник.    Първото свидетелство, че единият от двамата притежава свръхестествени заложби, датира именно от времето на пернишкия им период. Но това не е Вера, а Цветан Кочовски, който едва не ослепява. Хобито му било да дялка дървени фигури. Веднъж се подхлъзва, пада и рогът на издялкания дървен носорог се забива в окото му. Лекарите се опитват да помагат, но зрението си спасява сам – със специални техники и тренировки, собствен патент. След като Цветан се спасява от ослепяване, семейството се запилява по строителните площадки в бившия Съветски съюз.   „Имало е и добри дни, имало е и такива, които са били пълни с огорчение и напрежение. Вера много боледуваше и често изпадаше в нервни кризи. Бил съм до нея, тичал съм до „Бърза помощ”, какво ли не. Сложат й инжекция, тя се успокои.   Вера много се страхуваше от смъртта, наричаше ме вампир и Юда  когато кризите й се изостряха. Но за да направим семейство, явно все нещо е спомогнало свише. В същото време никога няма да забравя как се прехласваше от това какъв мъж съм бил. Вера обаче по-често ме обвиняваше, отколкото ми се възхищаваше. Това стана нетърпимо, когато й потръгна в лечителството и ясновидството, когато усети цената на успеха. Но това са глупости. Връзвал съм й се, за което после ме беше яд и съжалявах. На много хора съм помогнал, бил съм здрав и силен, не ми бяха нужни чужди енергии. Аз самият мога да отдавам енергия и да лекувам с нея. Аз съм дълбоко религиозен човек и вярвам в доброто”, изповядва се бившият мъж на Вяра Балканска.  Според него лошото винаги се връща към онзи, който го е сторил и поразява виновния.    След завръщането им от Съветския съюз лечителската и ясновидска кариера на Вера Кочовска стартира сякаш от нищото в село Борован с древни корени, опиращи в петото хилядолетие преди Христа. В началото тя приема пациентите в къщата на мъжа си, после се мести в Пецановската къща в центъра на селото. Сетне Вера и Цветан прескачат за кратко във Враца, но „втората след Ванга” решава, че там не я заслужават и лечителското семейство се преселва в Плевен.    Тук Вера и Цветан започват да се дърлят на професионална основа. Цветан Кочовски прави име като рехабилитатор в местната спортна школа. Самият той е завършил техникума по керамика и стъкло в Разград, но цял живот е обичал спорта, занимавал се е с йога и алпинизъм, писал е по вестниците. Вера обаче иска да го ограничи само с масажите, но   призванието на Цветан Кочовски е биотерапията и ясновидството   През 1996 г. съдът в Бяла Слатина развежда двамата, а великата Вера си остава Кочовска, за сметка на звучното й моминско име Вяра Балканска.   След развода Цветан Кочовски се преселва в Черепишкия манастир. През тази злокобна за него 1996 година умира майка му. Цветан се мъчи да намери мир за душата си, но разбира, че монашеският живот не е за него. Има и друга причина да напусне манастира – на място вижда, че българското духовенство съвсем не е толкова извисено и близо до Бога.   След монашеския период в голямата болка на Цветан Кочовски се превръщат децата му Николай и Десислава. „Бях свикнал с тях, доста грижи съм положи за отглеждането им, те бяха моята болка и надежда, друго си нямах. Двамата станаха големи, вече не им бях нужен, но това не ги направи по-щастливи. Причината за отчуждаването ни не е у мене, дано Бог ги закриля! Няма да им е лесно в живота. Един ден ще разберат много неща, дано запазят човешкото у себе си”, пише в дневника си Цветан.   Разбира се, някогашният съпруг на феномена няма как да подмине  прословутото “трето око” на Вера Кочовска   „Всеки го има, то не е запазен знак само на Вера. Само че при едни то е в покой, при други се възбужда от дадено заболяване, а при трети това става само след специални тренировки. То е като при някои състояния на духа и тялото, постигани от йогите. Третото око е останало от нашия предишен живот, от ранното състояние на човечеството, когато е било необходимо за съхраняване на индивида”, разбулва естеството на великото предопределение на необикновената си бивша жена Цветан. Един от основните духовни принципи на Цветан Кочовски винаги е бил: „Не изричай напразно името Господне, защото то е библейско!”. От тези позиции отправя и предупреждение към прочутата си бивша съпруга: „А на Вера бих препоръчал по-рядко да използва името Господне, да не се огражда с толкова много икони, защото това няма да я направи по-голяма светица. На иконите мястото им е в църквите и в сърцето, а не в дома”.    Всъщност най-голямата глупост, която Цветан Кочовски смята, че е направил в живота си, не е женитбата с „втората”, а по-късно и „равната на Ванга”. Още от времето, когато усещал влечението към биотерапията и ясновидството, а Вера /Вяра/ Кочовска /Балканска/ го тикала към масажите, между записките в дневника си „Моите съновидения” едно от виденията в него е, че ще убият бившия премиер на България Андрей Луканов. Десетки плевенчани и днес могат да потвърдят, че убийството на Луканов далеч преди разстрела му е предсказано от Цветан, а не от Вера Кочовска. Пак Цветан е този, който твърди, че след някоя и друга година същото ще постигне друг известен мъж на България, а след него още един и още един... Но и тези пророчества са присвоени от великата Вера Кочовска.   В интерес на истината Цветан Кочовски отдава дължимото на прочутата си бивша съпруга, макар и бегло: „А може пък, ако японските апаратури наистина са доловили някакви необикновени лъчения на Вера, тайната на енергийното й закърмване да се корени в тайните на Врачанския балкан, който е необикновено силен енергиен център. Бях във врачанската болница и един ден направих преход: Скакля, Околчица, Паволче. Като стъпих на високото, сякаш ми израснаха криле. Ами, ако отидете на Кръстанова могила, на Стрешеро! И не само мед, сребро и уран има в този Балкан, но и злато. Един ден ще се заговори за това. А Борованската могила също е енергиен център и продължавам да го твърдя.”   Бившият мъж на Вера Кочовска не може да се отърве от мисълта, че сякаш някакво проклятие тегне над него. Прекалено много са нещата, които смята, че е пропилял и пропуснал в живота си. Мечтата му обаче остава жива. Цветан мечтае да има кабинет, но не в родното си село Борован, а в близкото до него с. Баница, чиято чудодейна енергия и минерална вода са лекували всякакви болести от векове. Другата причина навярно е, че иска да загърби мястото, което го превръща в енергиен ретранслатор, захранил кариерата на покойната си бивша си съпруга, за което самият той плаща висока цена: ”Вярно, че Вера имаше успех, но в обсега й бяха само големите хора от елита. Аз предпочитам да работя с по-обикновените. На тях никой не им обръща внимание. Аз съм върнал на мнозина вярата в живота, подобрил съм здравето на стотици. А на Вера съм помагал в живота, каквото съм могъл, дал съм й го, но не искам да правя капитал от това. Бог също е дал”.   Една от тайните, които свързват Цветан и Вера и за която той само намеква, е защо някогашната му жена така ревниво е държала да запази фамилията му: „Тя знае защо. Нейно право е, пък и с това име – Кочовска, тя доби световна известност”.   След смъртта на Вера обаче Цветан Кочовски се заклева да не разкрива повече тайни от злополучния им за него съвместен живот. Може би една от тях е, че в някогашното семейство истинският феномен не е била Вера Кочовска, която след развода им печели слава, но постепенно и безвъзвратно губи дарбите си...", "date": "2018.02.23", "title": "Вера Кочовска крадяла пророчествата от мъжа си, който предсказал дори убийството на Луканов"}
{"url": "https://www.blitz.bg/politika/deputatite-obszhdat-izvnredno-dva-klyuchovi-zakona_news581302.html", "text": "Две извънредни точки влизат днес в дневния ред на депутатите. Те ще обсъждат промени в антикорупционния закон и Закона за обществените поръчки, внесени от управляващите, съобщава БНТ. Вчера БСП поиска ГЕРБ да оттегли промените, които ще дадат възможност ремонтите на граничната ограда да се извършват без обществени поръчки. Според левицата целта е прикриване на корупционни схеми. От ГЕРБ отхвърлиха твърденията и обясниха, че промените ще помогнат бързо да бъдат ремонтирани дупки в граничната ограда, а с обществени поръчки това може да отнеме няколко месеца.     В антикуропционния закон управляващите предлагат нови изисквания за общинските съветници, които по време на мандата не трябва да бъдат свързани с търговски дружества, с които съответната община има сключени договори.", "date": "2018.02.23", "title": "Депутатите обсъждат извънредно два ключови закона"}
{"url": "https://www.blitz.bg/layfstayl/shoubiznes/prvo-v-blits-stikhiynoto-bedstvie-dzhuliana-gani-ne-ostavi-mnogo-na-vobrazhenieto-s-tazi-fotosesiya-18_news581344.html", "text": "Плеймейтката Джулиана Гани за пореден път разтуптя мъжките сърца, видя БЛИЦ. Русото изкушение изгря с нова фотосесия по бански, но външният й вид не оставя много на въображението. Звездата от \"ВИП брадър\" се е снимала на фона на красива природа.   \"Аз съм едно стихийно бедствие\", написа над горещите фотоси във фейсбук Малката Джулка.  Не е случайно, че блондинката преди два дни се окичи с приза \"Секссимвол на годината\" на наградите на The 1 Lifestyle Awards.         ", "date": "2018.02.23", "title": "Първо в БЛИЦ! Стихийното бедствие Джулиана Гани не остави много на въображението с тази ФОТОСЕСИЯ (18+)"}
{"url": "https://www.blitz.bg/svyat/putin-i-erdogan-shche-se-sreshchnat-prez-april-eto-za-kakvo-shche-si-govoryat_news581314.html", "text": "Президентите на Русия и Турция Владимир Путин и Реджеп Ердоган ще се срещнат в началото на април. Пак тогава ще има и среща на Съвета за сътрудничество на между двете страни. Събитията ще се състоят преди планираните разговори между Путин, Ердоган и иранския президент Хасан Рохани за Сирия в Истанбул, съобщава БНР. Двамата президенти ще се срещнат в Анкара. Сред темите на разговорите им ще бъдат регионални въпроси, двустранните отношения и ситуацията в Сирия. Лидерите ще обсъдят положението в районите на Африн, Идлиб и Манбидж.     В междудържавните връзки внимание ще бъде отделено на сферите на туризма и енергетиката. Възможно е Путин и Е да наблюдават по видеовръзка или лично да посетят церемонията по поставяне на основите на атомната електроцентрала \"Аккую\".     Проектът край средиземноморския град Мерсин се реализира от руската държавна компания \"Росатом\".     В Съвета за сътрудничество на високо ниво участват ресорни министри от двете страни.     Руско-турският диалог ще се проведе непосредствено преди тристранната среща на президентите на Иран, Русия и Турция в Истанбул. Трите страни гаранти по процеса от Астана за мир в Сирия ще разгледат резултатите от Конгреса за сирийски национален диалог, проведен в руския черноморски курорт Сочи, и създаването на зони за деескалация в близкоизточната страна.    ", "date": "2018.02.23", "title": "Путин и Ердоган ще се срещнат през април – ето за какво ще си говорят"}
{"url": "https://www.blitz.bg/politika/borisov-leti-za-bryuksel-za-sreshcha-na-vrkha-obszhdat-nay-vazhniya-vpros_news581313.html", "text": "Бъдещето на европейските институции, тяхното управление и многогодишната финансова рамка са основните теми на неформалната европейска среща на върха днес в Брюксел, на която ще бъде и премиерът Бойко Борисов, съобщава bTV. Официално темата брекзит не е на дневен ред. Но няма как да бъде избегната, защото европейските лидери ще обсъждат ръководните институции и бюджета след излизането на Великобритания, когато Съюзът несъмнено ще е различен. Държавните и правителствени ръководители ще обсъдят размера на бъдещия евробюджет и приоритетите в него. После евродепутатите ще могат да приемат или отхвърлят техните предложения.     Другата важна тема днес е как ще изглежда бъдещият европарламент. Броят на държавите-членки намалява, логично е да намалее и броят на депутатите.     И тъй като това са въпроси, които ще вълнуват Европа след раздялата й с Великобритания, днес в Брюксел се срещат 27 държавни и правителствени ръководители, колкото ще бъдат и страните-членки след Брекзит.       ", "date": "2018.02.23", "title": "Борисов лети за Брюксел за среща на върха – обсъждат най-важния въпрос"}
{"url": "https://www.blitz.bg/lyubopitno/konfiskuvat-luksozni-imoti-i-koli-ot-vdovitsata-na-eskobar_news581345.html", "text": "Колумбийските власти наредиха конфискацията на имущество на вдовицата и на приближени на наркобарона Пабло Ескобар. Нареждането става 25 години след смъртта на Ескобар, съобщава АФП. Властите са установили, че имуществото на Виктория Еухения Енао, вдовицата на покойния лидер на наркокартела в Меделин, както имуществото на майката и сестрата на Джон Хайро Власкес Васкес, известен като Попай и като един от най-приближените хора на Ескобар, са придобити от дейности, свързани с трафик на дрога.     Конфискуват се луксозен апартамент в шикозния квартал Побладо на Меделин, три склада, три луксозни коли, една къща, земи и магазини.     Историята на наркобарона легенда: Синът на Пабло Ескобар разказва за баща си (ВИДЕО)     Пабло Ескобар бе убит през декември 1993 г. след преследване с властите, в което участваха и САЩ и незаконни въоръжени групи. В продължение на години той бе най-търсеният човек в Колумбия.    ", "date": "2018.02.23", "title": "Конфискуват луксозни имоти и коли от вдовицата на Ескобар"}
{"url": "https://www.blitz.bg/obshtestvo/regioni/samo-v-blits-kmett-na-rozino-progovori-za-samozapaliliya-se-tsiganin-asparukh-i-dramata-v-zhivota-mu_news581400.html", "text": "Аспарух Чакъров не е искал да се самоубива, научи БЛИЦ преди малко от свои източници. Мъжът е на около 27-28 години от ромската махала на село Розино. Според кмета на селото Ангел Саламанов е бил свястно момче и той не знае да е злоупотребявал с алкохола. Вчера, след като солидно се е почерпил с няколко ракии, Аспарух е отишъл пред дома на жена си, с която били разделени от известно време. Полял се със запалителна течност и е искал да я сплаши, обаче е пламнал и не са могли да го загасят достатъчно бързо.  Мъжът е гледал едното от двете им деца и е споделял, че много му тежи, че се е разделил със съпругата си.  Наскоро е ходил да моли кмета за помощ. Саламанов му е обещал да му помогне да си намери работа. За момента никой не е чувал Аспарух да е искал да се самоубива. Кристина ИВАНОВА, БЛИЦ", "date": "2018.02.23", "title": "Само в БЛИЦ! Кметът на Розино проговори за самозапалилия се циганин Аспарух и драмата в живота му"}
{"url": "https://www.blitz.bg/layfstayl/ptuvane/karayte-vnimatelno-propadna-chast-ot-ptya-malko-trnovo-tsarevo-snimki_news581416.html", "text": "Пропадна част от пътната настилка между Малко Търново и Царево. За това алармира кметът на странджанския град Илиян Янчев, който десетки път е сигнализирал Агенция \"Пътна инфраструктура\" (АПИ) за лошото състояние на участъка, съобщава „Флагман“. „Шофирайте с повишено внимание, а с по-тежки автомобили не е препоръчително преминаването изобщо. Информирах АПИ, но този път проблемът е тежък”, коментира кметът Янчев.     Трасето е в окаяно състояние, от години не е ремонтиран и има нужда от спешен ремонт.     „Надявам се още по-скоро да започнат обещаните планирани ремонти”, обнадежден е кметът на Малко Търново.     Градоначалникът е превърнал в своя лична кауза намирането на средства за ремонт на пътя Малко Търново – Царево, тъй като той е връзката на морето със Странджа.     Битка за ремонта на пътя води и бургаският депутат от БСП - инж. Петър Кънев, който от години поставя в парламента наболелия проблем на Странджанския регион.     За цялостната рехабилитация на участъка се извършва проектиране, а тази година се очаква да се направи спешен частичен ремонт. ", "date": "2018.02.23", "title": "Карайте внимателно! Пропадна част от пътя Малко Търново-Царево (СНИМКИ)"}
{"url": "https://www.blitz.bg/obshtestvo/v-rayona-na-tsentralnata-poshcha-vv-varna-i-pile-ne-mozhe-da-prekhvrkne-snimki_news581423.html", "text": "Пред входа на централната поща във Варна е опъната предупредителна полицейска лента. Спряно е преминаването както на автомобили, така и на пешеходци, съобщава „Петел“. Хората са евакуирани от сградата.  По все още непотвърдена информация от очевидци, става въпрос за съмнителна чанта, оставена вътре в пощенската сграда.", "date": "2018.02.23", "title": "В района на централната поща във Варна и пиле не може да прехвръкне (СНИМКИ)"}
{"url": "https://www.blitz.bg/svyat/zapochna-deloto-za-smrtta-na-blgarska-lekarka-v-albakrki_news581428.html", "text": "Съд в щата Ню Мексико ще изяснява обстоятелствата около смъртта на българска лекарка, която почина след катастрофа през януари 2016 г. 51-годишната Теодора Константинова умира, след като в нейната кола се врязва пикап, управляван от Сара Касадос. Пред съда сега стои задачата да реши дали тя е виновна за инцидента, или той е резултат от внезапна паникатака, заради която тя губи контрол над своя автомобил, пише bg-voice.com.  Делото започва две години след трагичния инцидент в Албакърки, Ню Мексико. Срещу 29-годишната Сара Касадос има повдигнати общо 5 обвинения, сред които за безотговорно шофиране, неспазване правилата на пътя и напускане на инцидента. Според полицията Касадос е шофирала със 70 мили в час при позволени 35 в близост до кръстовището на Louisiana Ave and Constitution. Пикапът, управляван от Сара Касадос, се блъска в задницата на колата на доктор Константинова, която била спряла на червен светофар. Часове след инцидента българката издъхва в местната болница.  Адвокатът й заяви в съда при откриването на процеса в понеделник, че жената е получила паникатака. Според прокуратурата обаче Касодос е знаела какво върши и сама е решила да шофира в това състояние, заради това Константинова е загинала. След инцидента полицията открива Касодос на пода на близка клиника, размахвайки крака и ръце и крещейки: \"Адът дойде!\" Полицаите не са установили жената да е била под влиянието на алкохол или наркотици.  Съдбата на обвинената ще се реши от съдебно жури. Ако бъде призната за виновна, Сара Касодос може да получи до 12 години зад решетките.  Доктор Теодора Константинова е специалист по вътрешни болести и доцент в Университета на Ню Мексико. Тя е завършила Медицинския университет в София. Година след фаталната катастрофа съпругът на Теодора Константинова благодари на всички, които си спомниха за нея, със съобщение на цяла страница в местният вестник.  \"Ние се молим за Теди и за всички други, чиито животи са отнети в катастрофа като тази\", написа тогава той. Д-р Константинов също е лекар по вътрешни болести и ревматология. Двамата имат син Никифор, който е поел по стъпките на родителите си и е студент по медицина. ", "date": "2018.02.23", "title": "Започна делото за смъртта на българска лекарка в Албакърки"}
{"url": "https://www.blitz.bg/intsidenti/pozhari/ognen-ad-v-blagoevgrad-pozharni-letyat-km-myastoto-snimkivideo_news581437.html", "text": "Огнеборци бяха вдигнати на крак преди минути заради пламнал апартамент в Благоевград. Блокът, в който се намира жилището, е покрит с огромни кълба дим. Това е вторият пожар тази седмица, преди дни изгоря апартамент в ж. к \"Запад\", възрастна жена едва бе спасена, съобщава struma.com.  В момента на мястото има 2 екипа пожарникари. Причините се изясняват.          ", "date": "2018.02.23", "title": "Огнен ад в Благоевград, пожарни летят към мястото (СНИМКИ/ВИДЕО)"}
{"url": "https://www.blitz.bg/intsidenti/pozhari/eto-kakvo-ostana-sled-ogneniya-koshmar-v-blagoevgrad-snimki_news581457.html", "text": "Двама души пострадаха леко при пожара, който избухна този следобед в апартамент в благоевградския квартал \"Запад\", съобщава БГНЕС. Те са отказали помощ. Сигналът за горящия апартамент на третия етаж в бл. 32 е подаден към 15.10 ч. Огънят е загасен от два екипа, изгоряло е имущество в хола и терасата. Кухнята е по-слабо засегната.  Пожарникарите извадиха газова бутилка, която бе обгоряла. Според съседи огънят е тръгнал от запалено родопско одеяло.  Причините за пожара се изясняват, полицаи започнаха към 16 часа разпит на двамата обитатели-около 43-годишна жена и живеещия с нея мъж. Те отказаха коментар.  Сигнал за пожара подала съседка, която след обяд спала, но усетила гъстия дим. ", "date": "2018.02.23", "title": "Ето какво остана след огнения кошмар в Благоевград (СНИМКИ)"}
{"url": "https://www.blitz.bg/layfstayl/shoubiznes/nov-seks-skandal-produtsentt-na-ariana-grande-si-pokazval-penisa-na-5-sluzhitelki-brkal-im-v-gashchite_news581389.html", "text": "Президентът на музикалната компания „Репъблик Рекърдс“ Чарли Уолк беше обвинен в сексуален тормоз от пет свои бивши служителки. Разследване на „Ролинг Стоун“, продължило месец, разкрило обвиненията, направени от Пам Кей и Кейт Харолд, които работили за продуцента в „Кълъмбия рекърдс“. Твърди се, че Уолк, който е продуцент на Ариана Гранде, се държал неуважително с тях, правил им неприлични намеци и опипвал служителките си. „Той извади ръката си и я сложи отпред на панталоните ми. Тактично се опитах да я махна. Беше като игра. Пробваше докъде можеше да стигне“, разказва негова жертва.     Кейт Харолд, която била негова асистентка, си спомня за случка, при която Уолк „притисна устните си към моите за бърза, груба целувка и след това отърка чатала си в мен, така че да усетя ерекцията му“. Тя описва работната атмосфера по това време като „наистина плашеща и депресираща и вероятно най-ужасния период в професионалния ми живот“.     Тя допълни още: „Веднъж Уолк седна неудобно близо до мен и ми каза, че може да издигне кариерата ми до невиждани висоти, но аз трябва да съм готова да направя всичко, каквото трябва. Той ясно намекваше, че иска да спя с него“.     Подобно поведение е описано и от анонимни за момента жени и се потвърждава от негови близки и познати. Уолк редовно правел неприлични изказвания по адрес на жените, изпращал им интимни снимки, включително и на пениса си и ги опипвал без разрешение както на четири очи, така и пред хора.     Друга негова жертва – Пам Кей, разказа, че за 7-те години работа при Уолк тя постоянно била подложена на грубо ухажване от страна на началника си, който ѝ бъркал в гащите докато я карал до вкъщи, бъркал ѝ с език в ухото по време на прослушване на нейни песни, а в нощни клубове се отърквал в нея по време на танци и след това ѝ предлагал „да си смени мокрото бельо“.     В официално изявление до „Ролинг Стоун“ продуцентът заяви: „Не съм правил тези неща и аз не съм такъв човек. През цялата си кариера съм се стремял да се държа професионално и уместно. Разстройващо е да ми бъдат предявявани такива обвинения толкова назад във времето, които знам, че не са верни и никога не са били докладвани. Подкрепям дискусията, която се води в страната сега, защото напълно вярвам в това колко е важно да се отнасяме към всеки с уважение и зачитане през цялото време“.    Превод и редакция: БЛИЦ ", "date": "2018.02.23", "title": "Нов секс скандал: Продуцентът на Ариана Гранде си показвал пениса на 5 служителки, бъркал им в гащите"}
{"url": "https://www.blitz.bg/stsena/brendn-freyzr-progovri-sgrabchvane-za-zadnika-slozhilo-kray-na-karierata-mu_news581414.html", "text": "Актьорът Брендан Фрейзър най-накрая разкри какво го е накарало да сложи край на кариерата си в Холивуд през 2003 година. Оказа се, че и той има какво да сподели за кампанията „Мен също“ (#metoo), разкриваща случаи на сексуално насилие. В интервю пред GQ звездата от „Мумията“ разказва, че бил сграбчен за задника от бившия президент на Холивудската чуждестранна прес асоциация Филип Бърк и това му нанесло дълготрайна травма.     „Дали все още ме е страх? Абсолютно. Дали чувствам, че трябва да кажа нещо? Абсолютно. Дали ми се е искало много, много пъти? Абсолютно. Спирал ли съм се сам? Абсолютно“, заяви Фрейзър.     Детайли от историята са публикувани и преди, но едва сега става ясно, че Бърк сграбчил задника на Фрейзър „на шега“, по неговите собствени думи. Фрейзър, обаче, описва случка, в която няма нищо смешно.     „Лявата му ръка ме обгърна, сграбчи задната ми буза и един от пръстите му ме докосна между краката. И той започна да го движи в кръг“, каза Фрейзър. Той си спомни за паниката и страха, които го обзели, но в крайна сметка успял да махне ръката на Бърк. „Почувствах се зле. Почувствах се като малко дете. Сякаш имах топка в гърлото. Помислих си, че ще се разплача“, добавя той.     Тогава той незабавно напуснал събитието и не казал на никого, освен на жена си. В изявление до списанието Бърк отрича думите на Фрейзър и заявява: „Версията на г-н Фрейзър е пълна измислица“.     Както и останалите жертви на тормоз, пазели случилото се в тайна твърде дълго, и актьорът не искал това да бележи кариерата и живота му и да трябва да го преживява постоянно отново. Опитал се да омаловажи случката, казвайки си: „Това е нищо. Този човек се протегна и изпита нещо“.     Фрейзър се чуди дали организацията на Бърк, която е изключително влиятелна и обединява светски журналисти по целия свят, го е сложила в „черен списък“, но Бърк я защитава, заявявайки: „Западането на кариерата му не е по наша вина“. Колежки на актьора, обаче, като Роуз МакГоуан, Ашли Джъд и Мира Сорвино, се появиха в черни рокли на наградите „Златен глобус“ – събитие, провеждано от асоциацията на Бърк, и той решил да проговори. Още повече, че видял самия Бърк в залата.     Сега Брендан се чуди дали не е реагирал пресилено на домогванията на Бърк. Той се опитва да възстанови кариерата и вече снима два телевизионни сериала. Превод и редакция: БЛИЦ ", "date": "2018.02.23", "title": "Брендън Фрейзър проговри: Сграбчване за задника сложило край на кариерата му"}
{"url": "https://www.blitz.bg/layfstayl/skorost/pokazakha-unikalno-rozovo-lambordzhini-s-kristali-svarovski-snimki_news581444.html", "text": "Уникално, поръчково Ламборджини бе демонстрирано на автоизложението в Дубай. То е розово и е посипано цялото с кристали сваровски. Не е ясна цената му, но със сигурност надхвърля 1 млн. долара.  Потребителите в Мрежата, обаче, коментират, че тази кола е много грозна и едва ли е най-сполучливото решение.     ", "date": "2018.02.23", "title": "Показаха уникално, розово Ламборджини с кристали сваровски (СНИМКИ)"}
{"url": "https://www.blitz.bg/layfstayl/khoroskop/i-dzin-nay-tochniyat-kitayski-metod-za-gadaene-razkriva-kakva-e-sdbata-ni_news581404.html", "text": "Древна китайска книга кара хората вече 3000 години да се обръщат към нея, за да разберат какво ги чака в бъдещето. Тяще ви помогне да вземете правилното решение, да намерите изход от жизнена ситуация, пише beu.bg.Съветвайки се с нея, вие ще получите отговор на всеки въпрос. Наричат я едно от най-великите и най-загадъчни творения на човека.Тази книга е ключ към разгадаването на промените в нашия живот. Съветвайки се с нея, можем да разберем причините за създалата се ситуация, да видим пътя за изход от нея. Тя е огледало, което показва работата на скритите сили, движещи промените. Огледало, отразяващо това, което става във вашето подсъзнание.  Книгата се състои от 64 хексаграми – символи, съставени от шест хоризонтални черти. Чертата може да бъде непрекъсната (което съответства на мъжкото начало Ян) или прекъсната (което съответства на женското начало Ин). Тези 64 комбинации разкриват цялото многообразие от жизнени ситуации и варианти на тяхното развитие. Смята се, че в тези символи и знаци е скрита тайната на вселената. ТЕХНИКА НА ГАДАЕНЕ  1.Мислено формулирайте въпроса, който в дадения момент ви вълнува най-много.  2.Хвърлете три монети. Направете това шест последователни пъти, за да получите шест черти и да съставите хексаграмата.  3.Ако две или три монети легнат с ези нагоре – прекарайте върху хартията непрекъсната линия. Ако две или три монети паднат с тура нагоре – нарисувайте прекъсната. („тура“ се нарича страна на монетата, на която има изобразен герб или образ, както някога е стояла турата на султана върху османските монети. Другата страна на монетата се казва „ези“.)  4.Чертите се разполагат една над друга от долу на горе.  5.След като съставите хексаграмата, намерете нейния номер в таблицата. За тази цел разделете хексаграмата на две половинки и намерете горната й част (горните три черти) сред триграмите, разположени по хоризонтала, а долната – сред триграмите, разположени по вертикала. Там, където се пресичат, е  номерът на падналата ви се хексаграма. НЯКОЛКО ПРАВИЛА  1.Не задавайте на „Книга на промените” един и същи въпрос повторно, дори да не сте удовлетворени от отговора и той да ви се струва прекалено мрачен.  2.По време на един сеанс се постарайте да задавате само един въпрос.  3.Ако ви се падне хексаграма с номер 3, 29, 39 или 47 – не се разстройвайте, а обърнете  внимание на съдържащите се в текста препоръки.  4.Не се обръщайте към книгата, ако замисленото от вас може да навреди на околните. И-Дзин не е съветник за лоши дела.  1 Вие се намирате на върха на една планина и нямате възможност да се отпуснете, така че бъдете бдителни и разсъдителни, докато се намирате горе. Не по-късно от шест месеца очаквайте големи промени. Но съдбата е благосклонна към вас.  В момента в личния ви живот цари известен хаос. Ако желанието ви е разумно и реалистично, то със сигурност ще се изпълни. Някой обаче ви пречи, ви отлично знаете кой, затова бъдете решителни и непреклонни, защото само това ще ви донесе успех. Ще издържите и това изпитание. 2 Трудете се, не се отказвайте и не унивайте, и след два месеца вашите усилия ще е увенчаят с голям успех. Вие сте културен и жаден за знания човек, с любов се отнасяте дори към най-малките плодове на своя труд, затова не давайте воля на користолюбието, не мислете толкова много за материалната изгода. Не и точно сега. Съвсем скоро ще се появи човек, изпитващ силен интерес към вас.  Относно желанието – то ще се изпълни, но не и ако го чакате наготово и не веднага. 3 За съжаление това е една от най-злощастните комбинации. Навлезли сте в период, в който с каквото и да се заемете, нищо не ви върви. Но не унивайте, знаете, че след всяко лошо време изгрява слънце, затова просто бъдете търпеливи и чакайте. Заемете се с обмисляне на бъдещите си планове. Вслушайте се в съветите на близка жена. 4 Всичко наоколо виждате като през пелена, но тя скоро ще падне, светът отново ще придобие за вас яснота. Тъй като в настоящия проблем нервите ви са силни разклатени, не взимайте прибързани решения.  Ако искате да постигнете успех, не пренебрегвайте съветите на началството, замислете се над тях. Нови планове, нови перспективи вече възникват, но нова любов няма наблизо. Скоро всичко ще се промени. Не унивайте. Концентрирайте волята си върху изпълнението на едно единствено желание. 5 Изчаквайте и събирайте сили, много скоро те ще ви потрябват. Прекалено прибързаните действия сега могат да причинят само вреда.  Потърпете още малко – около два месеца, докато не се появи даден човек, който ще ви помогне с това, което ви е необходимо.  Ако път вие решително и енергично се заемете с планирането на по-нататъшни действия, то помощта и подкрепата ще дойдат още по-бързо. Вашето материално положение внезапно ще се подобри. Възможно е да усетите влечение към по-възрастен човек. Но бъдете внимателни! 6 Усещате дисхармония. Напоследък сте и доста сприхави. Трябва обаче да бъдете по-търпеливи, ако ви предизвикват – не реагирайте. Постарайте се да обуздаете своите пориви и изисквания. Нека всичко върви по своя ред. Тогава ще настъпи мир и покой и вие отново ще се убедите, че жизнените проблеми могат не само да огорчават, но и на много да научат. 7 Тази хексаграма символизира съзнателното уединение. Сегашното ви състояние наподобява състоянието на генерал, който решава кога е най-добре да започне настъпление. Бъдете внимателни, избирайте си за съюзници хора с добри намерения. Макар успехът да ви съпътства в дадения момент, не забравяйте предпазливите мерки. Ще получите неочаквано известие или ще ви посети неочакван гост.Настоящият момент за вас е изпълнен с романтика. 8 Най-лошото време вече е минало, но някои трудности още останат. Участвайте в общи дела, успехът ви очаква, когато си партнирате с околните. Бъдете последователни и отговорни, не пренебрегвайте задълженията си. Обичащите се имат също толкова нужда от взаимно уважение и разбиране, колкото и учителят и ученикът. 9 Късметът, успехът не са монго характерни за сегашното ви положение. Но помнете – най-тъмно е преди изгрев.  И макар обстановката да не ви е ясна и вие да не я владеете, не се тревожете – това е преходно състояние.  Хората са свикнали да ви смятат за човек, при когото „парите сами отиват в ръцете му”. Бъдете много предпазливи, не се карайте за дреболии с приятели и с познати. Не прекалявайте с работата, за да не се преуморите. След три месеца парите действително ще потекат към вас. Събитията, които ще променят живота ви към по-добро, наближават. 10 В настоящия момент поведението ви трябва да е подчертано вежливо, дружелюбно и сдържано. Вглъбете се в себе си и старателно обмислете своето положение. По някакъв начин изкажете уважението си към близките и към по-висше стоящите. Сега това ще ви бъде от полза. Ще се случи неочаквано събитие, което ще ви достави голяма радост. Времето е неподходящо за флирт. 11 Сега, когато щастието е благосклонно към вас и се предвижвате напред в кариерата си, помислете за приятелите си. Не бъдете лекомислени. Ако искате късметът и успехът да ви съпътстват колкото се може по-дълго, постарайте се да ги подкрепяте с активни действия в други области.  В настоящия момент сте склонни да пръскате пари. Сдържайте се, ограничете се в рамките на своите финансови възможности. Вашето желание ще се изпълни, но не се опитвайте изкуствено да ускорите осъществяването. 12 Много неща са ви неясни. Към вас се стремят недостойни хора. Обкръжението не ви разбира. Без да имате достатъчно за това основания, се карате с един от приятелите си. Бъдете бдителни и предвидливи, не започвайте важни начинания. Вслушвайте се в съвети, но решенията взимайте по собствено усмотрение. Положението скоро ще се промени. Желанията ви ще се изпълнят, но не напълно и не веднага. 13 Където и да отидете, ще попаднете в добро общество. Можете смело да встъпвате в борба, следвайки високи цели. Ще ви подкрепи човек, на когото не сте разчитали. Много скоро работите би ще започнат да се оправят. Вие сте леко неуверени и неспокойни.  Независимо от това желанието ви ще се изпълни, и то толкова пълни, доколкото сериозно се отнесете към предлаганата ви от по-възрастните помощ. 14 Слънцето свети ярко. Това означава, че се чувствате особено свободни. Концентрирайте волята си върху изпълнението на тези желания, чието осъществяване е необходимо за вашите начинания.  Макар даденият период да е благоприятен за вас, старайте се да не се претоварвате с работа, постоянно дръжте в полезрението си главната цел. Не прахосвайте пари. 15 До самата земя се е наклонил клонът на дървото под тежестта на снега, но скоро той пак ще се изправи и ще заеме старото си положение. В дадения момента вашите обстоятелства само умерено благополучни.  Ако сега се държите достатъчно уверено и сдържано, ще овладеете положението. По редица причини, включително и финансови, усещате известно смущение.  Не се тревожете, скоро всичко ще се промени към по-добро. Ако не отхвърлите помощта на другите, желанието ви ще се изпълни. В бъдеще финансовите ви дела ще се оправят, но не очаквайте чудеса. 16 Вашето Слънце всеки момент ще изгрее, успехът приближава, достатъчно дълго сте го чакали.  Времето е благоприятно за всякакъв род развлечения, главното е – не се увличайте прекалено.Бъдете готови за успеха, който скоро ще последва.  Щастието ще ви съпътства в осъществяването на нови замисли. 17 Бъдете верни на своите принципи, даже в случай, че целите ви се променят. Задоволявайте се сега с малки победи и успехи. Те задължително ще повлекат след себе си и по-големи, плувайте по течението, а не срещу него, тогава всичко ще си дойде на мястото.  Желанието ви ще се изпълни, но ще повлече след себе си достатъчно големи неприятности. Бъдете готови за сериозни промени в живота. 18 Ще станете участник в редица промени в личния живот на други хора. Старателно оценявайте събитията. Следва да владеете положението и това ще стане от само себе си благодарение на вашето състояние.  Взаимоотношенията ви с околните не са наред, заради това възникват проблеми, които могат да попречат на изпълнението на желанията ви. Много неща в отношенията трябва да се изяснят. 19 С каквото и да се заемете сега, ви очаква успех. Колкото по-големи резултати постигнете, толкова по-успешно ще се стичат обстоятелствата. Наближава период, през който са възможни големи успехи едновременно във всички дела и области на дейност. Решително достигайте набелязаните цели, но при това бъдете предпазливи, за да не обидите и разсърдите приятелите, да не предизвикате завист у околните.  Един от вашите близки познати в скоро време ще ви накара да промените отношението си към него. 20 Бъдете готови за неприятна изненада. Постарайте се да осмислите положението на нещата, да ги видите такива, каквито са в действителност. Сега трябва да сте особено внимателни; не позволявайте на нищо важно да се изплъзва извън пределите на вашето влияние. Старателно обмисляйте всички действия и тогава ще получите помощ оттам, откъдето най-малко очаквате.  Желанията ще се изпълнят, но не толкова бързо, колкото ви се иска. 21 Нещо ви мъчи, чувствате се не особено щастливи.  Ако постоянно мислите за това, как е могло такова нещо да се случи, това няма да ви помогне. Очевидно в нещо сте допуснали грешка. Съберете кураж и извлечете необходимия урок от случилото се.  Опитайте се да започнете ново начинание и обстоятелствата ще се подобрят. Добросъвестната работа ще ви доведе до много голям успех. Бъдете разсъдливи и чакайте спокойно. Много скоро всичко ще се оправи. 22 Дадената хексаграма означава, че вие криете истинското си лице. Затворили сте се в себе си и имате усещането, че хората около вас също се държат не съвсем искрено. В любовните дела сега имате известни усложнения.  Желанието ще се изпълни с известно забавяне. Приемете живота такъв, какъвто е, извличайте своите уроци. 23 В най-близко бъдеще ви очакват големи промени. Затова обаче не се заемайте с необмислени и прекалено рисковани начинания, не бива да изпадате в глупаво положение точно сега. Не се плашете, ако в дадения момент се окаже, че не можете да разчитате на помощта на приятелите.  Бъдете предпазливи в общуването си с лицемерни представители на противоположния пол. 24 Струва ви се, че съвсем сте се заплели и това ви кара силно да нервничите. Обаче препятствията не са толкова съществени. Ще се справите с тях много скоро, ако работите усърдно и добросъвестно.  Един съвсем определен срок – седем дни или седем седмици, а може и седем месеца – ще придобие за вас голямо значение. По всяка вероятност и вие самите усещате, че стоите на прага на сериозни промени в съдбата си.  Това наистина е така. Още малко – и всичко ще се оправи, вие ще се устремите по нов път. 25 В дадения период във вашата съдба господства единство на яснотата.  То обезателно ще ви донесе полза, ако претворявате в живот достойните замисли с достойни средства. Времето за висока активност още не е настъпило. Щастието скоро ще ви се усмихне, но само в случай, че можете търпеливо да чакате.  Понякога сте прекалено угрижени от любовни дела, но не се притеснявайте. Всички ваши желания ще се изпълнят в своя срок. 26 Не изразходвайте напразно сили, в живота ви е настъпила „пауза”.  Очаквайте края й в пълна готовност, не разменяйте енергията си за дреболии, намерете й и по-приятно и полезно приложение.Желанията ще се изпълнят, но само в случай, че не си поставяте летвата твърде високо.  Помощта ще дойде от тези, които са се сблъсквали с проблеми, подобни на вашите. Не се опитвайте да успокоите хода на събитията, резултатът може да се окаже обратен. 27 Вие прекалено много говорите и много малко правите. Недейте да сплетничите по адрес на другите, така вредите не само на тях, но и на себе си.  Желанието ви ще се изпълни, но малко по-различни, отколкото бихте искали. Спрете да се оплаквате от съдбата си и бъдете готови за скорошни промени в живота ви. 28 Вие се усещате много щастливи. Желателно е да се вземете в ръце, тъй като вашият темперамент, ако му дадете воля, може да навреди на другите, както и на вас самите. Не бъдете прекалено самоуверени.  Съжденията ви в настоящия момент не са много верни. Не се опитвайте да постигнете успехи със сила. Внимавайте да не обидите другите със своята избухливост. Сдръжте се и поразмислете върху състоянието на нещата.  Времето ще промени всичко. Желанието ви не може да се изпълни бързо. 29 Уви, това е една от четирите най-лоши комбинации. В настоящия момент в живота ви са характерни пораженията. Единственото, което можете да направите, е да съкратите до възможния минимум количеството удари на съдбата.  Съберете търпение и чакайте, докато богинята на щастието отново ви удостои със своя поглед. Време имате много. След два, най-много след пет месеца положението ви ще почне да се мени към по-добро. Това е период, в който анализът и трезвата оценка на положението са много по-важни от отчаяната борба със съдбата. 30 Отвън всичко изглежда превъзходно, но всъщност не е точно така. Вие сте в плен на илюзиите, да не кажем – на съзнателното самозалъгване. Вслушайте се в съветите на приятел. Съдбата в дадения момент е благосклонна към вас.  Обаче, ако изцяло се доверите на съдбата, това може да ви доведе в заблуждение и да нанесе на делата ви сериозна вреда. Желанието ви ще се изпълни благодарение на намесата на човек, който ви е много близък, дори и да не се срещате толкова често. 31 Душевното състояние, в което се намирате, е съпътствано от късмет и успех. Настроени сте на добра вълна, наближават няколко неочаквани и много изходни за вас събития. Почти всяка ваша крачка ще ви нови успех. Реалните резултати ще надхвърлят дори най-смелите ви очаквания, ще внесе в душата ви небивал покой.  Единственият негативен фактор: след всички силни вълнения възниква необходимост за кратко да се оттеглите и да си починете. 32 Вие се разкъсвате на части, опитвайки се да се движите в две посоки едновременно.  Ако запазите самообладание, всичко ще завърши с полза за вас. Не би било излишно сега да оцените своето вътрешно състояние, да се опитате да приведете в ред бъдещите си планове и намерения.  Не се стремете към промяна на всяка цена. Желанието ви ще се изпълни, ако бъдете търпеливи. 33 Вие може само да спечелите, ако се сдържате в дадения момент. Настойчивостта сега няма да ви донесе полза.  Заемете се с построяването на бъдещи планове, но тяхното осъществяване отложете до края на сегашния период на неопределеност. 34 Вие се стремите да излезете на преден план прекалено активно, по-силно, отколкото наистина ви е необходимо, в дадения момент.  Готови сте да вървите по главите и да тъпчете всеки, който застане на пътя ви. В честолюбието няма нищо лошо, но то непременно трябва да се съпровожда с тактичност в отношенията с хората.  Желанието ви ще се изпълни, ако се държите малко по-скромно. Постарайте се да намерите златната среда в отношенията с околните. 35 Успехът наближава. Очакват ви уважение и признание . В бъдеще всичко ще бъде още по-добре. Неочаквано ще се срещнете с човек, който не сте виждали от много отдавна. Постарайте се да не харчите много. Доверете се на щастливата си звезда и смело вървете напред.  При това не се огорчавайте. Желанието ви ще се изпълни с известно забавяне. 36 В настоящето успехът ще ви съпътства, но не бъдете прекалено самоуверени.  Ситуацията може скоро да се промени. Действайте обмислено и предвидливо, но не се увличайте в любовни авантюри. От страни правите впечатление на галеното дете на съдбата и затова някои хора от вашето обкръжение превратно тълкуват постъпките ви.  Не се тревожете. В най-скоро време всичко ще си дойде на мястото. Вашите желания няма да се изпълнят сега. 37 Вашето място е там, където ви зове сърцето. Там ви чака и благополучието. Възможно е да си мислите, че на друго място тревата е по-зелена, но повярвайте, ако сега напуснете своя край, то много скоро ще се убедите, че сте извършили грешка.  Наслаждавайте се на живота , на общуването с приятели, на покоя у дома. Надеждите ще се изпълнят с чужда помощ. 38 Тази хексаграма означава, че даденият период от вашия живот е лишен от хармония.  Струва ви се, че всички наоколо се заяждат, че са настроени злонамерено. Даже най-незначителните дреболии ви изкарват извън релси. Успокойте се, не се ядосвайте, положението скоро ще се оправи.  Сега е трудно да си намерите съратници. Една жена ви действа неблагоприятно на нервите. Внимавайте какво говорите и не се заемайте с нищо ново, което не сте обмислили добре и което е плод да моментен порив. 39 Колкото повече усилия прилагате, толкова по-назад се оказвате изтласкани. Трудно е да се каже защо в дадения момент съдбата ви няма интерес към Фортуната. Напълно е възможно, някои ваши приятели да ви се притекат на помощ.  Ще ви окажат подкрепа. Следете своите разходи:; в този недобър избор опасността да останете без средства е реална. 40 Вие сте преживели дълъг период на безпокойство и неприятности.  Това време свърши, отново ви очаква успех. Но незабавно започвайте да действате, иначе ще изпуснете възможността да постигнете добър резултат.  Започналият период е благоприятен за добри печалби. Ще се появят нови приятели. Едно ваше старо желание ще се изпълни. Новото – също, но малко по-късно.  41 Това, което днес давате на другите, съдбата ще ви го върне с проценти, затова внимавайте.  Времето е благоприятно за обмисляне на планове, а също така и за интелектуална дейност. Повечето ваши желания ще се изпълнят. Даже ще получите повече, отколкото сте се надявали. 42 Замисленото ще се осъществи, направеното ще се изплати. Ще можете да окажете помощ на другите. Една работа, която началството ще ви поръча, ще се обърне в лична изгода за вас.  Някой се готви да ви направи изгодно предложение. В най-близко бъдеще ще се появи възможност неочаквано, но същевременно да оправите финансовите си дела.  Желанието ви ще се изпълни с помощта на висшестоящо лице. 43 В предстоящия период ще ви съпътства успех, но много е възможно заради собствения си инат да извършите грешка и да отблъснете от себе си тези, които обикновено ви помогнат. Окажете им сами съдействие и проявете повече търпимост в отношенията си с тях.  Напълно е възможно в този период да обикнете човек, който по-рано ни ви е бил симпатичен, не задължително в любовен план. 44 Добре ще е ако характерна черта на вашето настоящо поведение е сдържаността. Отнесете се внимателно към проблемите в отношенията с хората, опитайте се да оценявате действията им по-малко критично.  Бъдете икономични. Вътрешно се пригответе за това, че скоро ще последват неочаквани събития, които не ви обещават нищо благоприятно. Изпълнението на желанията и надеждите е проблематично. 45 Всичко, което ще правите в настоящия период, ще завърши успешно. Една невидима сила ще закрепи вашите отношения с хората, ще ви помогне да завържете нови тесни контакти, които така или иначе ще станат благоприятни за вас.  Следва ви някаква жена, която се стреми да прегради пътя ви, да попречи да осъществите намеренията си, да се намеси в живота ви. Независимо от това, желанията ви ще се изпълнят. 46 Това, върху което вече дълги години се трудите, най-накрая ще донесе добър резултат и ще бъде добре възнаградено. Трябва още малко да поработите – настойчиво и добросъвестно. Така скоро ще можете да разчитате на висока оценка и на признание.  Смелите и решителни действия сега са много по-благоприятни, отколкото бездейното изчакване. Доверете се на здравия смисъл и на интуицията, и тогава желанието ви вероятно ще се изпълни. Идеите, които в дадения момент обмисляте, по-скоро ще донесат успех. 47 Една от четирите най-лоши хексаграми. Сега периодът е такъв, че не си струва да се заемате с каквото и да било ново начинание. Затайте се и чакайте. Мислите ви са недостатъчно ясни. Някой от вашето обкръжение, заемащ високо положение, ще ви протегне ръка за помощ.  Вслушайте се в съветите на този човек. Вярата в собствените ви сили сега е много слаба. Не приемайте събитията прекалено трагично, все пак и този негативен период ще отмине и обстоятелствата ще се подобрят. 48 Добре ще е ако протегнете ръка за помощ, дори ако вашите дела не вървят съвсем гладко. Впоследствие ще се убедите, че този начин на действие ще се окаже изгоден за вас. В дадения период едва ли може да се разчита на признание на вашите способности и постижения от страна на началството, което естествено е неприятно.  Вие страстно желаете обстоятелствата да се променят, но времето сега не е благоприятно за това. Колкото и да е странно, но сегашното ви финансово положение не е чак толкова лошо. Скромните ви желания могат да се изпълнят дори и сега, но големите – не. 49 Всичко около вас се намира в движение, всичко се променя, но в края на краищата добрите резултати ще надминат даже най-смелите очаквания.  В настоящия момент вие не се чувствате уверен в себе си, но скоро увереността ще се върне към вас заедно с нови перспективи. Обстоятелствата ще се променят към по-добро. 50 Положението ще е благоприятно за вашите начинания, ако решително вземете върху себе си ролята на лидер. Някои хора не се радват на успехите ви. Не им обръщайте внимание. Внимавайте да не взимате или обещавате повече, отколкото сте способни да изпълните.  Силно влияние върху вас и върху отношенията ви с хората има числото 3. Работата, с която сте се заели, с други единомишленици, ще ви донесе успех.  Желанието ви ще се изпълни, макар и не съвсем така, както първоначално сте го мислили. 51 Вие сте близко до успеха, но някой прилага усилия, за да ви попречи да го постигнете. Не му се ядосвайте. Това, което се стремите да получите, всъщност ще се окаже съвсем различно, а не както сте си го представяли. Така че смело и със спокойна душа го отстъпете на съперника си.  Скоро във вашето обкръжение ще се случи нещо неприятно, но на вас това няма да навреди. Даденият период е благоприятен за почивка.  Не се нервирайте заради това, че обстоятелствата се развиват именно така, а не по друг начин. Малко по-късно съдбата ще ви се усмихне. 52 В настоящето е малко вероятно развитие в делата.  Очевидно трябва да изчакате и чак тогава отново да пристъпите към работа. Примирете се с обстоятелствата и сериозно обмислете своето положение, преди да се заемете с каквото и да е.  По-високо главата! Победата над трудностите и интригите на недоброжелателите ще бъде ваша, при това много скоро. 53 Ако вие се придвижвате напред, старателно обмисляйки всяка крачка, то успехът няма да ви изневери в бъдеще.  Щастието и занапред ще остане ваш спътник, ако не поддавайки се на уговорки, не започнете да изпреварвате събитията. Костенурката има не по-малко шансове да пристигне първа на финала, отколкото заека. Вие сте в началото на дълъг път. Желанието в края на краищата ще се изпълни. 54 В дадения период бъдете внимателни във всичко – особено в любовните дела.  Случващото се възприемайте спокойно и хладнокръвно, иначе може да попаднете в много неприятно положение.Близките седмици са много благоприятни за подготовката за следващия – по-позитивен период. Изпълнението на желанието се забавя. Това е период, когато е по-добре да чакате и да мислите. 55 Тази хексаграма символизира есенната жътва, събирането на богатата реколта. Това означава, че щастливата звезда ярко осветява всички ваши дела. Те се движат успешно и равно, а в бъдеще ще тръгнат и по-добре.  Даденият период е особено благоприятен за дейностите, свързани с изкуството и с творчеството. Независимо от това, че сега ви съпътства успехът, няма пълна увереност в това, че вашите желания ще се изпълнят. 56 Съществуват всички предпоставки за успех в делата. Вие сте много честолюбиви. Бъдете внимателни, за да не развалите отношенията си с приятелите и с колегите. Много се ядосвате по повод някакво неприятно събитие. Това е неразумно, не си струва да се тревожите за това.  Желанието ще се изпълни, ако не очаквате прекалено много. 57 Вашето положение е заплетено и в дадения момент няма да е толкова просто да се ориентирате в него. Склонни сте да преставяте събитията прекалено мрачно. Следвайте пътя, който ще ви покаже човек от вашето обкръжение и се убедете, че това е най-добрият изход.  След пет месеца съдбата ви ще се измени към по-добро. Нещо възпрепятства изпълнението на желанията ви сега. Жена ще ви помогне да премахнете пречките.  В дадения период в никакъв случай не позволявайте да ви склонят към действия и мисли, които ви се струват погрешни. 58 Подтиснато настроение скоро ще се разсее.  Не пренебрегвайте добрия съвет на приятел и се пазете от лоши изказвания по адрес на околните. Много благоприятен период за всичко, що се отнася до изкуството и търговията. Не се ядосвайте за това, което не може да промените.  Пазете спокойствие, щастието вече наближава. 59 След дълъг период на несполуки отново изгрява слънцето на успеха. Ще придобиете всичко, към което се стремите. Очакват ви блестящи и успехи в работата, в научните и в любовните дела. В най-скоро време ще ви се почви шанс да заемете позицията на лидер.  Желанието ви се изпълнява и ще се изпълни напълно, ако продължавате да действате настойчиво и целенасочено. 60  Вашето време настъпи! Захващайте се активно за работа!  Но помнете, че трябва да обръщате внимание дори на най-малките детайли. Иначе всичките усилия ще отидат на вятъра. Не приемайте прекалено прибързано това предложение, което току-що са ви направили или ще ви направят. Напълно е възможно, че то е доста по-малко изгодно, отколкото изглежда на пръв поглед. Същото се отнася и за новите любовни и приятелски връзки. 61 Сега за вас е изгодно да работите не сам, а в сътрудничество с други. Внимавайте да не надцените умствените си способности, за да не станете високомерни и невъздържани. Това може да застраши осъществяването на плановете ви. Постарайте се да бъдете по-скромни и сдържани.  Само в случай, че желанията ви за разумни и честни, те ще се изпълнят. Един човек в най-близко бъдеще ще обърне внимание на способностите и възможностите ви и ще ги оцени по достойнство.  Това в голяма степен ще ви помогне в движението ви по пътя на успеха. 62 Възможно е да се разочаровате в този, когото обичате. Не го приемайте прекалено трагично. Най-добрият шанс, който най-сигурно от всички би спомогнал за изпълнението на вашето желание, сте го изпуснали, но скоро ще се появи нов.  Даденият период е характерен с възможностите си за добри печалби, но е малко подходящ за дълги пътувания. В настоящия момент вие придавате голямо значение на дреболиите и по този начин унижавате себе си. 63 Ако сте се скарали с някого, спешно се обърнете към трето лице с молба да изиграе роля на посредник между вас.Не се поддавайте на желанието отново да придобиете някога достигнатото успешно положение.  Ако внимателно обмислите този съвет и го последвате, наградата ще е най-пълно осъществяване на желанията ви. В дадения момент не хвърляйте всичките си сили в своето начинание, то няма да доведе до успех.  Намисленото конкретно желание ще се изпълни с известно забавяне. 64 Успехът, който ще отбележи всички ваши дела, стои на прага. Но още е рано да действате. Ако се движите напред достатъчно внимателно, обстоятелствата от ден на ден ще се нареждат все по-добре. Желанието ви ще се изпълни в най-скоро време.  Наближава щастлив период във вашия живот, който няма да чакате още дълго. ", "date": "2018.02.23", "title": "И-ДЗИН: Най-точният китайски метод за гадаене разкрива каква е съдбата ни"}
{"url": "https://www.blitz.bg/layfstayl/shoubiznes/sandanskiyat-slavey-rayna-se-raztsepi-ot-pteshestviya-snimki_news581442.html", "text": "Санданският славей Райна се наслади на балканския чар на сръбската столица Белград за няколко дни и се зареди творчески. Зеленооката красавица се потопи в уникалната атмосфера на белградските пазари, като отдели най-много време да се полюбува на изключителното разнообразие от цветя, които се предлагат в местните специализирани магазинчета. Разходи се и до хълма Авала, където си направи страхотна фотосесия на фона на крепостната стена. Естествено, не пропусна и посещение в сръбска кафана, което е задължително по тези географски ширини, съобщава \" \".   Райна не спря тура си с посещението на сръбската столица, а отскочи и до Лондон, откъдето добави нов артистичен щрих във фотоалбума си със снимка на емблематичното място, известно като Окото. ", "date": "2018.02.23", "title": "Санданският славей Райна се разцепи от пътешествия! (СНИМКИ)"}
{"url": "https://www.blitz.bg/obshtestvo/smrazyavashcha-prognoza-za-baba-marta-gradusite-padat-do-minus-15-shche-potvame-v-dlboki-prespi-grafika_news581363.html", "text": "Тази събота ще бъде последният за предстоящата седмица топъл ден с температури около 5-8 градуса. На места ще превали за кратко дъжд, пише БГНЕС. От неделя зимата ще се завърне. Ще започнат валежи първо в Западна България, впоследствие и над останалата част от страната. Валежите ще бъдат от сняг, а температурите ще започнат да се понижават. Минималните ще бъдат между минус 9 и минус 5 градуса, а максималните все още положителни на повечето места - между 0 и 5 градуса.  През нощта срещу понеделник, както и в понеделник снеговалежите ще продължат, а температурите още ще се понижат. Сутрешните в началото на седмицата ще бъдат между минус 12 и минус 5 градуса, за района на София около минус 8 градуса, а дневните температури ще бъдат между минус 8 градуса в Северна България, до около минус 1 градус в Южна България, само по Черноморието максималните температури ще бъдат положителни – между 2 и 4 градуса.      Във вторник съществена промяна на времето не се очаква, остава студено с отрицателни минимални и максимални температури в повечето места, а снеговалежите ще продължат, но с тенденция да отслабват и спират.  В сряда навсякъде валежите ще спрат и ще се изясни, което ще доведе до падане на температурите.  Сутрешните температури ще бъдат между минус 15 и минус 10 градуса, на места и по-ниски, а дневните температури ще бъдат между минус 8 и минус 3 градуса, като минус 8 градуса, а може и по-ниски ще бъдат дневните температури предимно в Северна България. За София в сряда минималната температура се очаква да падне до около минус 12 градуса, а максималната за деня ще бъде около минус 3 градуса.  Баба Марта ще дойде с още по-ниски сутрешни температури – от порядъка на около минус 15 градуса, а дневните ще са между минус 6 и 0 градуса.  В петък – 2 март, ще се заоблачи, на места ще превали, предимно в Централна и Южна България, а температурите малко ще се повишат и дневните ще са между 2 и 8 градуса над нулата, а минималните от минус 10 до минус 5, за София около минус 7 градуса.  За Националния празник – 3 март бързо ще се затопли и температурите ще бъдат около 7-10 градуса над нулата, по-високи по Черноморието. Сутрешните температури също ще се повишат и ще са между минус 4 и 3 градуса над нулата.  ", "date": "2018.02.23", "title": "Смразяваща прогноза за Баба Марта: Градусите падат до минус 15, ще потъваме в дълбоки преспи! (ГРАФИКА)"}
{"url": "https://www.blitz.bg/obshtestvo/stolitsa/izvnredno-i-prvo-v-blits-misteriozna-smrt-smrazi-stolichen-kvartal_news581465.html", "text": "Мистериозна смърт смрази днес столичния квартал \"Връбница\", съобщават за БЛИЦ очевидци на инцидента. По думите им хора са намерили труп на около 40-годишен мъж около блок 529 в квартала. На място са се насъбрали много съседи. Мястото гъмжи и от полиция.  Към момента не е известно дали мъжът е решил да сложи край на живота си или е бил убит.   Следствените органи изясняват причините за настъпилата смърт.", "date": "2018.02.23", "title": "Извънредно и първо в БЛИЦ: Мистериозна смърт смрази столичен квартал!"}
{"url": "https://www.blitz.bg/zdrave/tozi-senzor-mozhe-da-promeni-vsichko-otkriva-ognishcheto-na_news581330.html", "text": "Когато се открие огнище на хранително отравяне, проследяваме стъпка по стъпка кулинарните си перипетии в опит да стигнем до причината и с надежда не се повтори. Но един нов сензор може да промени всичко, пише obekti.bg, позовавайки се на Gizmodo.Ново изследване, публикувано в ASC Infectious Diseases, разкрива техника, която комбинира два съществуващи метода в един единствен тест за бърза диагностика. Тази техника използва комбинация от магнитен резонанс и флуоресценция за проверка на високи и ниски нива на бактерията E. Сoli едновременно, без времето за лабораторна работа на традиционните тестове. Резултатите, както посочва водещият автор на изследването Туина Банерджи, стават ясни в рамките на минута. След 15 минути техниката дава надежден резулат за присъствието на E. Coli.  За момента тестът е калибриран само за проверка на E. Coli. Но учените са убедени, че може лесно да бъде адаптиран за откриването на други бактерии като салмонела или дори вируси, разпространявани не само чрез храната. Все още има доста време, преди да може да купите подобна технология в магазина. Но ако тестът в крайна сметка успее да влезе в широка употреба – вероятно като бързо действащ, ръчен хранителен сензор – тя има потенциала да промени начина, по който се справяме с хранителните отравяния. Един от най-големите проблеми за спиране на заразните огнища е тестването. E.coli обикновено отнема три седмици за потвърждение – основно, защото симптомите на заболяване не се появяват до няколко дни, след като човек яде от заразената храна. Оттам процесът се придвижва от посещението при лекаря до лабораторията до евентуално потвърждаване на диагнозата. Към момента, в който диагнозата за бактериално заразяване е потвърдена, храната обикновено отдавна я няма – защото или е била изядена, или изхвърлена – и не може да бъде тествана. Това означава, че често няма как да открием източниците на хранителните отравяния. При бързо действащите, ръчни хранителни сензори, които в крайна сметка могат да станат широко разпространени, няма да има нужда да чакате със седмици, за да потвърдите източника на хранителното отравяне. Може да преминем към превантивно тестване и на практика да можем да предотвратяваме заразите, преди да се случат, вместо просто да откриваме причините постфактум.", "date": "2018.02.23", "title": "Този сензор може да промени всичко, открива огнището на..."}
{"url": "https://www.blitz.bg/zdrave/fizicheskite-uprazhneniya-mogat-da-predotvratyat-altskhaymer_news581417.html", "text": "Ново изследване откри, че упражненията могат да се окажат онзи животоспасяващ фактор, който да предотврати появата на болестта на Алцхаймер, пише Obekti.bg, позовавайки се на Psy Blog.По-добрата физическа форма е свързана с по-слабото западане на функцията на нервните влакна в мозъка или т.н. бяло мозъчно вещество.  То представлява онези групи влакна, които невроните използват, за да могат да комуникират помежду си. Резултатите са показали, че хората с по-лоша физическа форма са имали и по-слабо бяло вещество и занижена мозъчна функция.    Д-р Кан Динг, водещият автор на изследването, обяснява: “Данните от нашето изследване недвусмислено подкрепят хипотезата, че усилването на физическата форма на хората може да подобри тяхното мозъчно здраве и да забави процесите на остаряване”. За целите си учените от екипа на Динг са измерили сърдечно-съдовата физическа форма, като едновременно с това са провеждали сканирания с ядрено-магнитен резонанс. Друг от учените от екипа, д-р Ронг Занг, обяснява, че “Доказателствата са, че това, което е зле за вашето сърце е зле и за вашия мозък. На нас са ни необходими повече изследвания като това, за да разберем по-добре как двете неща са свързани помежду си и, надяваме се, да успеем на базата на новото си разбиране за действащите механизми да намерим правилната формула, която да ни позволи да предотвратяваме и дори лекуваме заболявания като това на Алцхаймер”. Последващо изследване на института О-Донъл Брайън към университета в Тексас изследва в момента какви са конкретните параметри за вида и количеството упражнения и дали изобщо някога идва момента, за който се твърди, че е вече твърде късно да започнете да ги правите. В допълнение изследването проучва влиянието на нивата на холестерола и кръвното налягане при предпазването на мозъчната функция.", "date": "2018.02.23", "title": "Физическите упражнения могат да предотвратят Алцхаймер"}
{"url": "https://www.blitz.bg/stsena/seksapilnata-khaydi-klum-khvrli-fenovete-si-v-ekstaz-s-tezi-provokativni-snimki-18_news581264.html", "text": "Известната германска манекенка Хайди Клум не се свени да показва идеалните си форми. Наскоро 44-годишната красавица зарадва почитателите си с гола фотосесия. Горещите черно-бели кадри се появиха на профила й в Инстаграм.     На тях моделката е сложила маска на котка и позира на стол в провокативни пози.  Превод: БЛИЦ", "date": "2018.02.23", "title": "Сексапилната Хайди Клум хвърли феновете си в екстаз с тези провокативни СНИМКИ (18+)"}
{"url": "https://www.blitz.bg/layfstayl/svetski/skandal-v-operata-v-stara-zagora-vokalistt-na-grupa-kikimora-se-kachi-mrtvo-piyan-na-stsenata-a-posle-posledva-neshcho-shokirashcho_news581328.html", "text": "Пиян изпълнител провали концерта на Children in Time на симфоничния оркестър на Държавната опера - Стара Загора и групата \"Кикимора\" в Двореца на културата и спорта във Велико Търново, пише \"Телеграф\". След като няколко хиляди човека бяха заели местата си и трескаво очакваха началото на ега рок събитието, на сцената излезе вокалистът на група \"Кикимора\" Александър Атанасов, чието поведение бе като на злоупотребил със спиртни напитки. Неговите изпълнения предизвикаха взрив от освикрвания от страна на зрителите.  Днес директорът на Старозагорската опера бе принуден с отворено писмо да замазва ефекта от тоталния си провал. \"Трудно ми е да намеря подходящо извинение. Нямаше как да допуснем, че предстои подобна изненада и позорно поведение от страна на вокалиста на \"Кикимора\". Липсата на реакция от страна на ръководителя на групата Николо Коцев вероятно е продиктувана от предоверяване към дългогодишния вокал, който от вчера вече не е солист на групата. В Габрово концертът ще се състои с участието на \"Ахат\"  и Звездомир Каремидчиев. Вярваме, че концертът ще остане само инцидентен лош спомен, който никога повече няма да се повтори\", се казва в разпространеното писмо от директора на Старозагорската опера.  В своя профил в социалната мрежа група \"Кикимора\" също поднесоха извинението си към публиката за случилото се. ", "date": "2018.02.23", "title": "Скандал в операта в Стара Загора! Вокалистът на група \"Кикимора\" се качи мъртво пиян на сцената, а после последва нещо шокиращо!"}
{"url": "https://www.blitz.bg/layfstayl/shoubiznes/stefan-na-gala-izchezna-ot-efir-na-kafe-startira-bez-ediniya-si-vodeshch_news581341.html", "text": "Стефан на Гала днес не излезе с водещата, за да коментира актуалните теми от последните часове. По традиция от началото на есента Гала и половинката й в живота всяка сутринта радват зрителите и на екрана. Днес обаче по изключение Стефан липсваше. Гала не оповести причина, но започна предаването без никакъв коментар по обичайните теми, а директно пое със сериозен тон. \"Днес ще разгледаме един много тежък случай. Този с убийството на Елена Василева. На гости ще ни е приятелката й Милена\", каза тя.  тя бе разстреляна посред бял ден в заведение в столичния кв. \"Лагера\" от съпруга си Венцислав Василев.     След минути към нея се присъединиха приятелката на Елена и адвокатка, която разкри, че съдят държавата ни в Страсбург заради случая. Причината е, че многократно починалата е подавала жалби срещу съпруга си за тормоз, но никой не е взел адекватни мерки. ", "date": "2018.02.23", "title": "Стефан на Гала изчезна от ефир, \"На кафе\" стартира без единия си водещ"}
{"url": "https://www.blitz.bg/layfstayl/shoubiznes/izlozhi-se-zhestoko-milena-dere-priyatelite-si-s-pari-za-da-im-pee-na-rozhdeniya-si-den_news581382.html", "text": "Милена Славова иска от приятели и фенове по 10 лв., за да им попее навръх рождения си ден. Милена обещала да изпълни всички хубави и важни песни в живота си, но срещу това иска пари, пише \"Телеграф\".Тя навършва 52 години  на 24 февруари – на тази дата се пада и Тодоровден.  Милена е наела клуб с рок ориентация в центъра на столицата. Всеки влязъл в него ще трябва да плати по десетарка , което на практика си е евтиния за почитателите на качествения рок. Срещу това обаче получава и напитка за поздрав. А ще може да си поръча и допълнително, но срещу  заплащане. Самата Милена изпрати покани до фенове и приятели и на тях написа: „Айде, че ставам на 18! Чакам ви“.  На концерта тя обещава да пее и вечни рок парчета, като „Директор на водопад“, „Ала-бала“, „Защо“, „Тъпота“, „Истина“ и др. “, прави си равносметка Милена.", "date": "2018.02.23", "title": "Изложи се жестоко! Милена дере приятелите си с пари, за да им пее на рождения си ден"}
{"url": "https://www.blitz.bg/ikonomika/grtsiya-prodade-67-ot-pristanishcheto-v-solun_news581362.html", "text": "Гръцките депутати одобриха продажбата на 67-процентов дял от компанията, менажираща пристанище Солун. Сделката е на стойност 232 милиона евро, съобщава \"Катимерини“. Парламентът ратифицира договора за концесия до 2051 г., подписан през декември с консорциума „Саут юръп гейтуей Тесалоники“ (South Europe Gateway Thessaloniki). Консорциумът се състои от германската „Дойче инвест екюити партнърс“, гръцко-руската „Белтера инвестмънст“ и френската компания „Терминал линк Ес Ей Си“.     Решението идва след приватизацията през 2016 г. на най-голямото гръцко пристанище Пирея чрез продажбата на мажоритарен дял на китайската „Коско\" (Cosco), напомня Асошиейтед прес.    ", "date": "2018.02.23", "title": "Гърция продаде 67% от пристанището в Солун"}
{"url": "https://www.blitz.bg/ikonomika/bekh-puska-obligatsii-za-500-mln-evro_news581368.html", "text": "Изпълнителният директор на Българския енергиен холдинг Петьо Иванов съобщи, че се подготвя нова емисия облигации за 500 милиона евро, с които да бъде покрит стар дълг на холдинга. БЕХ има облигация, която ноември месец трябва да изплати. Намеренията на холдинга са да бъде рефинансирана през нова такава облигация. Всички мерки, взети в миналото, дават своя резултат като устойчивост на финансовото състояние.     Рейтингът на БЕХ беше вдигнат от рейтинговата агенция \"Фич\" и това са добри сигнали към инвеститорите и за оценката на реформите в енергетиката - съобщи изпълнителният директор на БЕХ Петьо Иванов.    ", "date": "2018.02.23", "title": "БЕХ пуска облигации за 500 млн. евро"}
{"url": "https://www.blitz.bg/ikonomika/umuvat-novi-skhemi-za-oblekchavane-na-grtskiya-dlg_news581374.html", "text": "Започна техническата работа, за да се определи дали ще се изисква ново облекчаване на дълга на Гърция след очакваното приключване на третата спасителна програма за страната по-късно тази година, обяви в петък ръководителят на Европейския механизъм за стабилност (ESM) Клаус Реглинг, „Ройтерс“, цитирана от БНР. Реглинг подчерта, че изискване инвеститорите в гръцки облигации да поемат нова \"подстрижка\" (да понесат загуби от стойността на притежавания от тях дълг) няма да бъде част от каквото и да било преструктуриране на дълговата тежест, след като страната излезе от настоящата спасителна финансова програма.     Техническата работа започна, за да сме готови до лятото, когато приключи третата спасителна програма, посочи той по време на своя днешна визита в Токио, визирайки факта, че настоящата последна програма за международно финансиране на Гърция в размер до 86 млрд. евро трябва да приключи през август 2018-а.     Техническата работа, която трябва да бъде извършена от представители на финансовите министерства на страните - членки от еврозоната, включва обвързване на евентуалното облекчаване на дълга с икономическите резултати на Гърция в течение на времето.     Шефът на ESM изрази оптимизъм по отношение на Гърция, визирайки проведените неотдавна успешни аукциони за продажби на държавни облигации на открития дългов пазар, като това стана факт още преди края на последната спасителна програма.     Трябва да се има предвид, че от 2010-а  насам Гърция се намираше в три международни спасителни програми и дългът на страната към момента възлиза на около 177% от БВП. Третата спасителна програма за 86 млрд. евро приключва през август 2018-а  и въпросът за евентуалното облекчаване на гръцкия дълг се очертава като нейна много важна крайна точка.     Международният валутен фонд, който участва с финансови средства в първата и втората спасителни програми за Гърция, заяви многократно, че е необходимо облекчаване на дълга, което да позволи на страната да се измъкне трайно от дългогодишната криза. Германия пък отдавна настоява, че вместо това властите в Атина трябва да се съсредоточат върху провеждането на необходимите реформи.     За да убедят МВФ да участва в третата спасителна програма, правителствата от еврозоната заявиха през миналата година, че през 2018-а ще обмислят удължаване на сроковете за падеж и гратисни периоди по отношение на гръцките заеми с обхват между 0 и 15 години, като на този етап средният матуритет на гръцките облигации е 30 години.    ", "date": "2018.02.23", "title": "Умуват нови схеми за облекчаване на гръцкия дълг"}
{"url": "https://www.blitz.bg/obshtestvo/zdraveopazvane/nzok-s-izvnredno-zasedanie-zaradi-signal-na-goranov_news581372.html", "text": "НЗОК заседава извънредно поради разминаването в посочените суми на просрочените задължения към чужди здравни заведения, разглеждат въпросите, дискутирани на заседанието на комисията по здравеопазване на 21 февруари, пише news.bg.НЗОК информира, че  разпределението на средствата  по видове здравноосигурителни плащания по ЗБНЗОК за 2018 г.  е съобразено със задълженията на НЗОК  да осигурява предоставяне на здравноосигурените лица на пакета от здравни дейности на територията на Република България и по европейските регламенти, в рамките на средствата от приходите от здравноосигурителни вноски.  За  драстични несъответствия  в отчетите на Здравната каса сигнализира финансовият министър  Владислав Горанов. Според финансовият министър в посочените от проф. Плочев дължими суми  има огромни разлики с данните,  с които разполага министерството на финансите. Горанов настоява  да не се подписва Националният рамков договор и да се замразят преговорите с лекарите. Според управителя на касата проф. Камен Плочев  просрочените дългове към януари са около 133,6 млн. лв.  Според  отчета за изпълнение на бюджета обаче те са около 7,6 млн. лв.  Горанов посочва, че не може да си обясни на какво се дължи разликата от 126 млн. лв. Според Горанов, разминаванията може да се установят от Държавната финансова инспекция и ако управителят на НЗОК проф. Плочев не може да обяснение, то значи е налице сериозно нарушаване на финансовата дисциплина. НЗОК уточнява, че предвид ръста на сумите по постъпващите от другите държави искове, възникнали при прилагане на Регламентите вследствие на присъединяването на Република България към Европейския съюз,  задълженията на България по Регламентите значително надвишават финансовите възможности на НЗОК, формирани от здравноосигурителни вноски . Към 31 януари задълженията по исковете на другите държави са на стойност 271 200 хил. лв.  Средствата в Закона за бюджета на НЗОК за 2018 г. за здравноосигурителни плащания за медицинска помощ по реда на правилата за координация на системите за социална сигурност са в размер на 73 000 хил. лв.", "date": "2018.02.23", "title": "НЗОК с извънредно заседание заради сигнал на Горанов!"}
{"url": "https://www.blitz.bg/ikonomika/ot-inerkom-izlyazokha-s-prva-ofitsialna-pozitsiya-za-pokupkata-na-chez_news581461.html", "text": "Инерком разпространи днес следобед първата си официална позиция за сделката с ЧЕЗ. \"Предоставихме документи, одити, финансова и търговска информация, изискани в процедурата\", пише в съобщението. Ето какво разкриват още от компанията:  \"Инерком България беше избрана за купувач на всички активи на ЧЕЗ, a. с. в България. Договорът между дружествата от групата на ЧЕЗ и Инерком България беше подписан на 23.02.2018 г. Процедурата по продажбата, която привлече множество международни участници, се проведе съгласно законите на Република Чехия. Предстои сделката да бъде одобрена от българските регулаторни органи, едва след което ще бъде финализирана.     Дружествата, обект на сделката са: “ЧЕЗ България” ЕАД, “ЧЕЗ Електро България” АД, “ЧЕЗ Разпределение България” АД, “ЧЕЗ Трейд България” ЕАД, “ЧЕЗ информационни и комуникационни технологии Българи” ЕАД, “Фри Енерджи Проджект Орешец” ЕАД и “Бара Груп” ЕООД.     „Осъзнаваме обществената значимост на бизнеса, който ще придобием. Гордеем се, че сме сред малкото български компании, които инвестират в толкова мащабен проект в енергетиката.  Първостепенна задача е да развиваме постигнатото от ЧЕЗ в условия на диалог с всички заинтересовани страни. Нашите намерения са за отговорно отношение към милионите клиенти на ЧЕЗ, служителите, ръководния екип и партньорите на дружествата. Ангажирани сме да работим прозрачно, изцяло в интерес на българските потребители, при спазване на законодателството и регулаторните изисквания. Това е голяма стъпка в развитието на нашата компания и ние се отнасяме много професионално и отговорно към нея“, каза Гинка Върбакова, собственик на дружествата от групата на Инерком.     „Вложихме много време, средства и усилия в подготовката на тази сделка. Ние, както и всички останали кандидати, преминахме през много проучвателни етапи и покрихме множество изисквания на продавача ЧЕЗ, а. с. и мажоритарния собственик в лицето на чешката държава. Предоставихме   документи, одити, финансова и търговска информация, изискани в процедурата. Доказахме, че имаме опит и капацитет да придобием и управляваме дружествата в България в една изключително тежка процедура с множесто международни конкуренти. Благодарим на целия екип от консултанти по сделката – адвокатска кантора Allen and Overy, адвокатите ни по английско право, както и Адвокатско съдружие Спасов и Братанов, и финансовия консултант Mane  Capital, както и на партньорите от банковите и финансовите институции. Ще отстояваме принципа на приемственост и ще продължим политиката на социално отговорно отношение, което за нас е  част от разбирането ни за етично поведение на българския пазар.  В дружествата на ЧЕЗ работят истински експерти и професионалисти, много от които с десетки години опит в енергетиката. За нас хората правят един бизнес успешен“, каза Милена Стоева, председател на Съвета на директорите на “Инерком България” ЕАД. За корпоративната група на Инерком:   “Инерком България” ЕАД – дружество, специално учредено за целите на придобиването от ЧЕЗ, а. с., е част от и е изцяло подкрепено от голяма група компании, които се развиват повече от 10 години в областта на енергетиката, енергийната инфраструктура и строителството. Цялата информация относно собствеността на “Инерком България” ЕАД е прозрачна и публично достъпна. Основната част от дейността на групата е свързана с производство на електроенергия, проектиране, изграждане и оперативно управление на централи за производство на електроенергия от ВЕИ.  Инерком развива фотоволтаични проекти с обща инсталирана мощност от 100 МВт. Те включват 6 действащи централи с капацитет от 23 МВт и проект за 80 МВт централа, която ще функционира изцяло на пазарен принцип. Дружествата от групата на Инерком имат опит в изграждане на нови присъединявания, кабелни и въздушни трасета средно напрежение и реконструкция на съоръжения от преносната електроенергийна система, свързани с нови присъединявания. Групата има успешно реализирани проекти за изграждане, поддържане и реконструкция на енергийни съоръжения. Част от дружествата от групата на Инерком развиват дейност и в сферата на строителството. Компаниите членуват в секторните бизнес организации - Българската фотоволтаична асоциация и Камарата на строителите.\"    ", "date": "2018.02.23", "title": "От Инерком излязоха с първа официална позиция за покупката на ЧЕЗ"}
{"url": "https://www.blitz.bg/layfstayl/shoubiznes/samo-v-blits-bivsh-vodeshch-v-nova-se-izgavri-zverski-s-momche-s-uvrezhdaniya-mrezhata-se-nadigna-i-go-popilya-za-sekundi-snimki_news581453.html", "text": "Бившият журналист на Нова телевизия Павел Владимиров се изгаври жестоко с момче с увреждания, видя БЛИЦ.Владимиров публикува скандално клипче в една от групите за споделяне в социалната мрежа \"Фейсбук\", но само няколко секунди по-късно потребителите избълваха куп коментари срещу него.  Причината е, че ексжурналистът от Нова бе пуснал кадри, на които момче с видими увреждания се върти на металната дръжка в метрото под звуците на песента на Arash - Broken angel. Веднага, след като публикува поста, мрежата се надигна срещу него и го попиля.   \"Каква звезда от телевизията си ти\", пита ядосан Станислав Тенев.  Елена Иванова пък коментира: \"Как може да допускате да се подиграват с това болно момче?\".  За няколко минути провокативният клип бе изтрит.      ", "date": "2018.02.23", "title": "Само в БЛИЦ! Бивш водещ в Нова се изгаври зверски с момче с увреждания, мрежата се надигна и го попиля за секунди! (СНИМКИ)"}
{"url": "https://www.blitz.bg/layfstayl/nataliya-simeonova-shokira-priyatelite-si-bivshata-feya-na-lyubovta-ne-prilicha-na-sebe-si_news581243.html", "text": "Тези дни бившата водеща Наталия Симеонова се прибра в родината си за 48-я си рожден ден на 10-и февруари и шокира приятелите си с килограмите, които е натрупала. От няколко месеца Наталия и дъщеря й Виктория са се установили да живеят в Щатите, където живее и бившата й половинка Денис Ризов. Рокаджията емигрира в страната на неограничените възможности още преди 2 години, тъй като положението в страната ни било отчайващо. Той изчакал 19-годишната им щерка Виктория да завърши Италианския лицей и веднага я издърпал в Америка. За да е близо до тях, с нея заминала и Наталия, пише \"Уикенд\".     Някогашната Фея на любовта бе засечена да се реди на опашка за мазни дюнери. Освен че видимо е напълняла още повече, Наталия е скъсила дължината на емблематичната си дълга руса грива. Симеонова публикува в интернет снимка от рождения си ден. На кадъра блондинката позира със свой приятел и се опитва да прикрие едрогабаритната си фигура зад букет бели рози.      Преди време Наталия разкри истината за наднорменото си тегло - разводът с Денис. Бившата му половинка, с която нямат развод, но живеят разделени от десетилетие, се принуди да сподели личния си опит, за да вдъхне кураж на една от героините си в „Предай нататък”. Наталия призна, че заради мъката по загубата на любимия си мъж, напълняла много.     Когато Денис напуснал общия им дом, водещата дни наред не ставала от леглото, по цял ден плачела и изобщо не ядяла. Вместо обаче да се стопи от мъката, Наталия без никаква причина започнала да напълнява, без да може да спре. Притеснена дали не е болна от нещо сериозно, отишла да си направи пълни изследвания. Оказало се, че не е болна, а само метаболизмът й работел бавно и тя не можела да стопи мазнините.  ", "date": "2018.02.23", "title": "Наталия Симеонова шокира приятелите си! Бившата Фея на любовта не прилича на себе си"}
{"url": "https://www.blitz.bg/svyat/tya-dade-bebeto-si-na-nepoznata-samo-za-minuti-35-godini-po-ksno-oshche-ne-mozhe-da-si-go-prosti_news580141.html", "text": "Дружелюбна и приказлива жена заговорила наивната Елинор Уилямс на автобусна спирка. Това се случило преди 35 години, когато младата майка била жестоко ограбена, пише „Индипендънт“. Днес престъплението е в „студените“ архиви с неразкрити случаи на полицията. Разследващите още не могат да открият и следа от младата чернокожа жена, заговорила Уилямс и причинила най-големия ужас в живота й. 35-години по-късно Елинор проговаря за пръв път за случилото се в окръг Колумбия в САЩ. Коварството на тайнствената жена й причинила такова огромно чувство за вина, че в един момент тя смятала да се самоубие.     Уилямс държала новородената си дъщеря на автобусна спирка. В чакалнята до нея се приближила приветлива и мила жена. Двете си побъбрили и тя попитала майката дали може да подържи бебето. „Моля. Само за минутка?“, настояла тя.     Казала, че името ѝ е Латоя. Което може и да е лъжа. Пътувала „на запад“ – вероятно още една лъжа. Тогава, на ужасяващата дата 2 декември 1983 година Уилямс била едва на 18 години. Отраснала във ферма в югоизточна Вирджиния, където живяла.     Бебето й – Ейприл Никол Уилямс, било на 3 месеца и половина. Било облечено в зимно костюмче в бяло и розово. Първото им пътуване далеч от дома било в столицата Вашингтон. Заради пътуването тя била станала рано и, чакайки автобуса обратно за вкъщи, вече била видимо много уморена.     Тогава при нея дошла коварната Латоя. „Колко е голяма? Имаш ли нещо против да я подържа?“ Тя беше мила“, разказва Уилямс. „И аз седях до нея, точно да нея, затова казах: „Добре“ и ѝ позволих“, добавя тя.     Люлеейки бебето, тайнствената жена казала, че има нужда от смяна на пелените. „Тя каза: „О, ще я заведа до тоалетната. Изглеждаш уморена“. Аз бях скептична: „Ами... добре. Предполагам“. Защото наистина бях уморена. И се замислих, но вече бях разрешила и тя вече беше отишла до тоалетната. И тогава, не знам, може би след 10 минути, когато тя не се върна, започнах да се притеснявам“, разказва Уилямс.     От този момент нататък тя преживява всеки ден изживения кошмар. Поверила новородената си дъщеря на непозната на спирка, някаква жена. „Тя отиде да я смени. И повече не ги видях“.     Полицията организирала мащабна издирвателна операция в центъра на Вашингтон – една от най-големите в историята на града. Нямало следа нито от бебето, нито от похитителката му.      Ако е жива, днес Ейприл трябва да е на 34 години.     През годините са се появявали какви ли не мъгляви сведения за Латоя – че има сестра Натиша, че е зодия лъв, че може истинското ѝ име да е Рене, но нищо не помогнало за откриването на детето.     Днес Елинор Уилямс живее сама, работи като хирургична сестра. Има син и дъщеря, родени след Ейприл, и двама внука. „Разбира се, че се обвинявам. Обвинявам се всяка минута, дори в тази минута. Изминаха 34 години, но това не е нещо, което се преживява. Сблъсквам се с това всеки ден, независимо дали говоря за него или не. Постоянно е в главата ми. Винаги е: „Как можа да бъдеш толкова глупава? Защо? Защо го направи?“, признава майката с треперещи ръце. Превод и редакция: БЛИЦ     ", "date": "2018.02.23", "title": "Тя даде бебето си на непозната само за минути – 35 години по-късно още не може да си го прости"}
{"url": "https://www.blitz.bg/obshtestvo/izvesten-zemedelets-ot-vrachansko-publikuva-trevozhen-post-v-mrezhata-broeni-dni-sled-tova-s-nego-se-sluchi-neshcho-mnogo-uzhasno_news581492.html", "text": "След кратко боледуване вчера е починал един от най-известните земеделци във Врачанско. На 60 години от този свят си е заминал Бойчо Латовски от село Девене. Земеделецът има две дъщери, от които едната живее в Германия, а другата в София, съобщава BulNews.bg.   В събота срещу неделя Латовски е публикувал тревожен пост в личния си профил във фейсбук, в който съобщава, че не може да диша. Дъщерята, която живее в столицата, веднага тръгнала към баща си. В понеделник той бил закаран във врачанската болница, където установили, че има високо кръвно и 40 градуса температура. Въпреки усилията на медиците, вчера мъжът е издъхнал.  Поклонението ще се извърши в сладкарницата на Девен на 26. 02. 2018 г. (понеделник) от 10.00 ч.  Погребението ще е от 12.00 ч. в гробищния парк на селото.  Поклон пред светлата му памет! ", "date": "2018.02.23", "title": "Известен земеделец от Врачанско публикува тревожен пост в мрежата, броени дни след това с него се случи нещо много ужасно"}
{"url": "https://www.blitz.bg/obshtestvo/regioni/mrtviya-grad-kray-tsarevo-istoriyata-na-zloveshchiya-kosta-del-kroko-pogrebal-milioni-snimki_news581376.html", "text": "Знаете ли къде се намира „Мъртвият град”? Това прозвище придоби призрачният комплекс „Коста дел Кроко” край Царево, където са погребани милиони левове на наивници, както и мечтите на собствениците на земята. Строителството на комплекса започна през 2007 година и мнозина го определиха за изцяло нов град, защото капацитетът му бе за 2500 души. В него бе планирано да има петзвезден хотел, жилищен и търговски комплекс, бизнес център, административна сграда, болница и др., с обща разгъната застроена площ от над 60 хил. кв.м.   Завършването на проекта се очакваше през 2009 г., но тогава строителството спря и днес бетоновият комплекс прилича на призрачен град.   Тъмна е историята и около инвеститора в проекта - опериращата с руски капитали \"Лаудис холдинг груп\", която обещаваше да вложи в комплекса над 60 млн. евро.   Залезът на \"Коста дел кроко\" настъпи не само заради задължения на предприемача към финансиращата банка и строителя в годините на кризата за ваканционните имоти, но и заради проблеми със самия инвеститор.   Тогавашният собственик на \"Лаудис\" Константин Циганов беше арестуван през 2010 г., когато ДАНС издаде заповед за експулсирането му като опасен за националната сигурност. Той беше сочен за лидер на Уралмашката престъпна групировка и издирван от 2005 г. от Интерпол.    ", "date": "2018.02.23", "title": "\"Мъртвия град\" край Царево: Историята на зловещия \"Коста дел Кроко\", погребал милиони! (СНИМКИ)"}
{"url": "https://www.blitz.bg/obshtestvo/dyado-georgi-izleze-ot-varnenska-bolnitsa-i-potna-vdn-zemya_news581494.html", "text": "Възрастен мъж на име Георги Сейков е изчезнал днес към 14:00 часа във Варна, сигнализираха неговите близки. Той е напуснал Терапията, бил е облечен с черно яке \"найк\" без качулка, плетена сива шапка, сиво долнище с надпис и черни обувки. Мъжът страда от деменция.  Неговите роднини апелират към всеки, който има информация да ги потърси на тел. 0899707459 или 112. Източник: Петел", "date": "2018.02.23", "title": "Дядо Георги излезе от варненска болница и потъна вдън земя"}
{"url": "https://www.blitz.bg/svyat/vnimanie-roditeli-nova-opasna-maniya-nabira-populyarnost-v-uchilishchata_news581468.html", "text": "Учениците рискуват живота си, като пият опасен, саморъчно направен сироп с лилав цвят. Тийнейджърите си го \"готвели\", защото ги \"надрусвал\" бързо. Родителите са предупредени за новата мания в училищата, позната като Lean, която комбинирала захар, газирана напитка и лекарства, както и понякога алкохол, съобщава novini.london.  Миксът е бил популярен и през 90-те години в Южна Америка. Опасенията на специалистите са, че децата може да се пристрастят към спиртните напитки по този начин. Първо, манията започнала от Денвър, Щатите, но се срещала вече и в Европа.  След консумиране на напитката, се стигала до еуфория и неадекватност. Има и риск от предозиране, което можело да доведе до изпадане в безсъзнание. ", "date": "2018.02.23", "title": "Внимание, родители! Нова опасна мания набира популярност в училищата"}
{"url": "https://www.blitz.bg/kriminalni/skandalno-bivshiyat-shef-na-troyanskata-politsiya-ichev-ne-bil-izdignat-v-sofiya-a-izpraten-kato-mladshi-razsledvashch-politsay-v-lukovit_news581504.html", "text": "Бившият началник на полицията в Троян Марин Ичев, за когото се смяташе, че е назначен на висок пост в София, е в болничен от началото на месеца, пише troyanpress.com, позовавайки се на читатели. Вместо да лекува болежките си, той обикалял кафенетата из Троян и София, както и разни институции. Видно от снимката, той не изглежда болнав, напротив.  Явно, както читателите коментират отново е в болничен, за да си върши лични работи.  Сайтът е направил опит да се свърже с работодателите му, за да изясни как така е в болничен и едновременно с това е по улиците и по кафенетата. Явно има друга причина.    ", "date": "2018.02.23", "title": "Скандално! Бившият шеф на троянската полиция Ичев не бил издигнат в София, а изпратен като младши разследващ полицай в Луковит!"}
{"url": "https://www.blitz.bg/ikonomika/tezi-tri-dami-ne-si-znayat-parite-snimkivideo_news581476.html", "text": "Това са дамите, които заемат челни позиции в класацията на Bloomberg за най-богатите жени в света:Франсоаз Бетанкур Майер  Франсоаз наследява огромното наследство в част от компанията L’Oreal след смъртта на майка си – Лилиан Бетанкур, която почина миналата година. Според Bloomberg състоянието й е оценено на 42.3 млрд. долара.  94-годишната Лилиан Бетанкур и дъщеря й бяха във война, след като Франсоаз обяви майка си за склеротичка, която харчи парите за млади мъже. Преди да почине Лилиан казва: “Дъщеря ми можеше да почака да умра, вместо да се бори за придобиване на наследството със скандал“.    Алис Уолдън  Дъщерята на Сам Уолдън е най-богатата жена в Америка според списание Forbes. Също така е известна като втора по богатство в света със състояние от 33.5 милиарда долара. Алис е арестувана няколко пъти за шофиране в нетрезво състояние, но случаите биват потулени докато през 1989г. не прегазва жена на пътя.  След инцидента наследницата излиза от борда на директорите на  Wall Mart и се отдавна на изкуство и конете си в ранчо. Тя има два неуспешни брака, а проектът на живота й е изграждането на музей, за който Алис дава над 300 милиона.    Жаклин Марс  Тя е трета по богатство сред дамите в света – наследница на Mars Incorporated, огромна американска компания за хранителни продукти. Жаклин има два науспешни брака.  Въпреки че още от детските си години тя разполага с много пари и получава всичко, което иска, Жаклин не се задоволява с това и се бори за още по-голяма власт. Тя е инициатор на нововъведенията в производствения процес и лично създава и контролира рекламните кампании.       Източник: teenproblem.net    ", "date": "2018.02.23", "title": "Тези три дами не си знаят парите (СНИМКИ/ВИДЕО)"}
{"url": "https://www.blitz.bg/ikonomika/evropeyski-lider-v-dostavkata-na-khrana-broi-10-mln-evro-za-bg-kompaniya_news581471.html", "text": "Една от големите компании за онлайн доставки на храна в Европа Takeaway.com купува българския доставчик BGmenu. Сделката е на стойност 10,5 млн. евро, което се определя от цената на предприятието и ще бъде платена в брой. За да ускори развитието на бизнеса си тук, Takeaway.com ще инвестира значителна сума в българския пазар, коментираха от компанията, но не уточниха на каква стойност ще бъде. По този начин международната компания засилва позициите си в Източна Европа, което е и част от стратегията за разширяване на бизнеса на стария континент.  BGmenu, зад която стой фирмата \"Хелоу Хънгри\", е една от най-големите компании за доставката на храна в България по брой поръчки. В сделката е включен и румънският бизнес на Хелоу Хънгри\" в Румъния - Oliviera. Takeaway.com притежава най-големите компании за доставка на храна в Германия, Холандия, Полша, Белгия и Австрия.  Част от стратегията на Takeaway е да заеме водещо място в сегмента доставки на храна на всеки от пазарите, в които оперира. Цялата статия може да прочетете на сайта на в. \" \"    ", "date": "2018.02.23", "title": "Европейски лидер в доставката на храна брои 10 млн. евро за бг компания"}
{"url": "https://www.blitz.bg/svyat/imitator-na-puchdemon-se-zabrka-v-golyama-kasha-zaradi-bezobiden-skech-video_news581481.html", "text": "Испанската полиция се опита да арестува имитатор на каталонския лидер Карлес Пучдемон. Актьорът снимал телевизионен скеч, а съсед се обадил, за да го предаде. Органите на реда в Испания са на тръни в очакване сепаратистът да се опита да се върне в Каталония. След предсрочните избори през декември партията му отново го предложи за президент.     Испанските полицаи са решили, че най-накрая ще заловят сепаратисткия лидер. Оказало се обаче, че са на път да арестуват комедиант, преоблечен като Карлес Пучдемон. Актьорът Хуакин Рейес разказва, че екшънът се е развил, докато записвал предаване, което ще се излъчи в понеделник. Хуакин Рейес толкова добре се превъплътил в ролята на Карлес Пучдемон, че човек, живеещ близо до парка, където са снимала продукцията, се обадил на органите на реда, за да го предаде, съобщава Дарик.      „Шестима полицаи бяха изпратени, след като са решили, че съм намиращият се в изгнание президент. Живеещ в съседство на парк „Европа“ човек ме видял и съобщил“, разказа Рейес.     Когато разбрали, кого са изпратени да арестуват, полицаите се разсмели. След забавното недоразумение служителите на реда си тръгнали и записът на скеча продължил. Актьорът е прочут с имитациите на известни личности. Сред превъплъщенията му са кметът на Мадрид Мануела Кармена и президентът на САЩ Доналд Тръмп.      Междувременно „Таймс“ съобщи, че испанската полиция е претърсила два пъти частния самолет на треньора на Манчестър Сити Пеп Гуардиола заради сигнал, че вътре може да е сепаратистът беглец.     Бившият каталонски президент, който избяга в Белгия, дни след като неуспешно се опита да обяви независимост, е изправен пред обвинения за бунт и незаконно присвояване във връзка с опита да отцепи Каталония. Ако се върне в Испания, го очаква арест. Испанската полиция е на тръни в очакване Пучдемон да се опита да се върне в Каталония. След изборите през декември той отново беше предложен за президент на региона.        ", "date": "2018.02.23", "title": "Имитатор на Пучдемон се забърка в голяма каша заради безобиден скеч (ВИДЕО)"}
{"url": "https://www.blitz.bg/obshtestvo/regioni/glutnitsi-bezdomni-pseta-stresirat-khaskovlii-snimka_news581469.html", "text": "Големи кучета се разхождат на глутници в хасковския квартал “Каменни”. За това съобщава Haskovo.info., позовавайки се на притеснени граждани. Хората казват, че са се оплаквали в общината за нападение към хора, но не се взимали никакви мерки. “Хората са стресирани, ужасени и уплашени. Нямам нищо против животните но мисля че мястото им не е на улицата”, оплакват се местните.  Според живеещи в квартала, бездомните кучета там продължават да се множат и да увеличават глутниците.  Проблемът с бездомните кучета в целия град бе поставен от общински съветници на днешната сесия. Те попитаха кмета Добри Беливанов кога общината ще вземе адекватни мерки за разрешаването на проблема.  От общината съобщиха, че се работи по проблема с бездомните кучета, като следващата седмица ще бъдат отворени офертите за изграждането на приюта в бившата станция ОСМА на входа на Хасково срещу Бирената фабрика. ", "date": "2018.02.23", "title": "Глутници бездомни псета стресират хасковлии (СНИМКА)"}
{"url": "https://www.blitz.bg/obshtestvo/kakvo-se-sluchva-s-pitbula-koyto-nakhapa-dete-do-smrt_news581446.html", "text": "Окръжната прокуратура в Пазарджик информира, че питбулът, които уби 3-годишно дете, се отглежда от Сдружение с нестопанска цел \"ВОТАН- нов живот за питбула\". Повод за съобщението на прокуратурата са многото получени молби на заинтересовани и проявили гражданска позиция хора за съдбата на кучето.Законът задължава в подобни случаи кучето да се отнема от собственика и да бъде поставено в среда, отговаряща на нормите и условията за неговото социализиране за недопускане на други трагични инциденти.  Експертите са препоръчали предаване на кучето на Сдружение с нестопанска цел \"ВОТАН- нов живот за питбула\". Проведена проверка е установила, че след трагичния инцидент, кучето е останало в дома, в който е било отглеждано в село Мокрище. Била му е наложена 14-дневна карантина от Областната дирекция по безопасност на храните - Пазарджик. Животното е било обект на Етологична експертиза за проявена високостепенна агресия.  За прецизност на изследването, кучето е останало в същата среда, в която е било отглеждано. Двамата експерти, които извършват Етологичната експертиза, са дали препоръка за стопанисването на кучето и по-точно кога, как и къде да бъде преместено и отглеждано, според правилата на Наказателно-процесуалния кодекс, Закона за ветеринарномедицинската дейност и Закона за защита на животните. На 12 февруари 2018 г. кучето е било предадено от собствениците в РУ на МВР-Пазарджик, който от своя страна, с протокол за отговорно пазене, е предал кучето на представител на Сдружението.", "date": "2018.02.23", "title": "Какво се случва с питбула, който нахапа дете до смърт"}
{"url": "https://www.blitz.bg/obshtestvo/apelativniyat-sd-potvrdi-opravdatelnata-prisda-na-aleksey-petrov_news581451.html", "text": "Софийският апелативен съд потвърди оправдателната присъда на първа инстанция на Алексей Петров, Явор Джиджев и Теодор Дочев по дело за пране на пари и присвояване на над 3 млн. лв., съобщиха от пресцентъра на съда. В началото на миналата година колегите им от градския съд оправдаваха тримата по предявените им обвинения, като след това прокуратурата протестира решението с мотива, че съдът от първата инстанция е направил превратно обсъждане на доказателствата, без в същото време да се оспорват приетите по делото фактически положения. Според апелативните съдии присъдата е постановена при изяснена фактическа обстановка, като фактите са приети от съда след подробен анализ на събраните доказателства, а материалният закон е приложен правилно. \"Софийски градски съд е провел пълно и задълбочено съдебно следствие, като е събрал всички относими доказателства\", се казва в мотивите на апелативния съд. Източник: БНТ", "date": "2018.02.23", "title": "Апелативният съд потвърди оправдателната присъда на Алексей Петров"}
{"url": "https://www.blitz.bg/svyat/apokalipsis-ni-razkaza-za-rusko-yadreno-torpedo-s-moshchnost-100-megatona_news581298.html", "text": "Американското интернет-издание The National Interest публикува статия относно разработката на руския проект за безпилотна атомна подводница „Статус-6”. Според анализатора Лайл Голдщайн, такова оръжие е способно само с един апокалиптичен удар да унищожи значителна част от САЩ. Според автора, „Статус-6” е способен не само да нанесе поражение на важни стратегически обекти, но и да унищожи бази на ВМС, авионосни ударни групи, наземни авиационни бази. Комплексът може да бъде снабден с термоядрени боеприпаси с особено висока мощност (до 100 мегатона).     Експертът по подводна война от аналитичния Център за стратегически и бюджетни оценки Брайън Кларк счита, че такова тежко торпедо ще бъде неуправляемо. Въпреки това Лайл Голдщайн е уверен, руският боен апарат е способен да преодолее всички равнища на ПРО на САЩ.     Според данни на американското разузнаване, което уж съобщило за изпитването на торпеда от подводницата Б-90 „Саров”на 27 ноември 2016 г., става дума за невероятно страшно оръжие. „Статус-6”, според експерти от NI, е способен да развие спринтьорска скорост до 100-185 км. благодарение на течнометалическия топлоносител. Такива показатели сочат, че апаратът може спокойно да се откъсне от всички известни противоторпеда.     Голдщайн също така отбелязва, че перспективният комплекс представлява развитие на съветски проект, от който се наложило да се откажат поради технически трудности, но след половин век „проблемът с реактора е решен” и сега конструкторите отново възобновили програмата. Във всеки случай такива средства за поражение като „Статус-6” (така нареченото „оръжие за сдържане със 100-процентна работна гаранция”) дават нов импулс за развитие на руския отбранително-промишлен комплекс.    Превод и редакция: БЛИЦ    ", "date": "2018.02.23", "title": "Апокалипсис: NI разказа за руско ядрено торпедо с мощност 100 мегатона"}
{"url": "https://www.blitz.bg/svyat/hurriyet-ankara-prizova-moskva-i-tekheran-da-povliyayat-na-damask-otnosno-situatsiyata-v-iztochna-guta_news581491.html", "text": "Турският външен министър Мевлют Чавушоглу призовал Русия и Иран да повлияят на правителството в Дамаск относно ситуацията в Източна Гута, съобщи изданието Hurriyet. „Авиационните удари в Гута са неприемливи. Русия и Иран трябва да спрат режима” – заявил Чавушоглу на пресконференция в Анкара. Настъплението на проправителствените сили в Идлиб също нарушавало споразумението между Турция, Иран и Русия.     Терористичната групировка „Джебхат ан-Нусра” е главният проблем в ситуацията в Източна Гута, заявил на свой ред на пресконференция в Москва руският външен министър Сергей Лавров.     „Впрочем далеч не за първи път в историята на сирийския конфликт „Джебхат ан-Нусра”, която е главният проблем в Източна Гута, се оказва на една страна на барикадата с критиците и обвинителите на сирийското правителство” - казал Лавров.     Неотдавна Лавров напомни хуманитарните катастрофи от бомбардировките при превземането на Мосул и Ракка, но САЩ се мотивираха, че нямали „друг изход”.    Превод и редакция: БЛИЦ    ", "date": "2018.02.23", "title": "Hurriyet: Анкара призова Москва и Техеран да повлияят на Дамаск относно ситуацията в Източна Гута"}
{"url": "https://www.blitz.bg/kriminalni/prestplenie/izpluvakha-shokirashchi-podrobnosti-ot-aresta-na-gorskiya-chovek-ot-oreshnik-pri-zadrzhaneto-si-bivshiyat-legioner-bil-samo-s_news581443.html", "text": "Тополовградският районен съд остави за постоянно в ареста 35-годишния Иван Пачелиев от село Орешник. Магистратите прецениха, че има опасност служилият във френския легион да извърши ново престъпление, съобщава Haskovo.info. Пачелиев е обвинен във възпрепятстване работата на органите на реда и за незаконно притежаване на взривни материали и боеприпаси.  Пред съда Иван Пачелиев заяви, че по време на ареста не е имал в себе си огнестрелно оръжие, а само нож. При задържането му е счупена лакетна става. Той заяви, че в началото са го потърсили служители на ГДБОП, които не се били легитимирали.  В началото на седмицата Пачелиев се барикадира в къщата си в село Орешник, където остана почти едно денонощие, като стреля по служителите на реда. Близо 80 униформени и спецчасти участваха при неговото задържане. Той твърди, че е произвел неволен изстрел.  Пачелиев може да обжалва мярката си за задържане пред Окръжен съд – Ямбол. ", "date": "2018.02.23", "title": "Изплуваха шокиращи подробности от ареста на Горския човек от Орешник! При задържането си бившият легионер бил само с..."}
{"url": "https://www.blitz.bg/kriminalni/prestplenie/dvama-bratya-se-khvanakha-za-gushite-po-golemiyat-grabna-bradvata-i-stana-strashno_news581438.html", "text": "56-годишен мъж от Шумен е приет в болница с тежка черепно-мозъчна травма и в кома след семеен скандал с брат му. Екшънът се е разиграл на 21 февруари. Между двамата братя възникнал конфликт в дома им. Тогава по-големият Митко взел брадва и нанесъл множество удари с нея по тялото и главата на 56-годишния си брат.  Извършителят на престъплението по член 115, във връзка с член 18, ал. 1 от НК бил задържан. Окръжната прокуратура в Шумен е привлякла като обвиняем 68-годишния Митко М., направил опит да убие родния си брат – 56-годишния Р.М.  Предстои прокуратурата да внесе искане в Шуменския окръжен съд за вземане мярка за неотклонение „Задържане под стража“ спрямо обвиняемия.    ", "date": "2018.02.23", "title": "Двама братя се хванаха за гушите, по-големият грабна брадвата и стана страшно"}
{"url": "https://www.blitz.bg/svyat/atentatort-ot-podgoritsa-ostavil-proshchalno-pismo_news581447.html", "text": "Черногорската полиция откри прощално писмо на мъжа, който вчера хвърли бомба в двора на американското посолство в Подгорица и след това загина при взрив на друга бомба, която носел. В него 41-годишният Далибор Яукович моли майка си брат си да му простят за действията, информира БНТ. Той е ветеран от югоармията, участвал е в противовъздушната защита срещу силите на НАТО при бомбардировките на алианса в Сърбия и Черна гора през 1999 г. Полицията смята, че втората бомба се е задействала случайно.    ", "date": "2018.02.23", "title": "Атентаторът от Подгорица оставил прощално писмо"}
{"url": "https://www.blitz.bg/kriminalni/prestplenie/burgasko-semeystvo-zatvori-1-000-lv-v-burkani-no-v-doma-im-vleze-nekanen-gost-i_news581432.html", "text": "Нагъл обир посред бял ден в Бургас. 1000 лева на монети, затворени в буркани, отмъкна крадец от апартамент в морския град. Крадецът атакувал апартамент на първия етаж в бл. 4 на бургаския комплекс \"Братя Миладинови\". Преметнал се през отворения прозорец на остъклената тераса, после разбил вратата от балкона към кухнята и започнал да тараши наред. Ценни вещи обаче в жилището нямало. Единственото, което престъпникът открил били няколко конфитюрени буркана, пълни догоре с монети, които отнесъл, пише \" \".  Според стопаните, в амбалажа били затворени над 1000 лева. Те събирали стотинките, за да посрещнат извънредни и неочаквани разходи.    Една от версиите по които работят разследващите е, че кражбата е дело на хлапак.     ", "date": "2018.02.23", "title": "Бургаско семейство \"затвори\" 1 000 лв. в буркани, но в дома им влезе неканен гост и..."}
{"url": "https://www.blitz.bg/kriminalni/nov-koshmar-v-amerikanski-universitet-ima-postradali_news581464.html", "text": "Двама души бяха ранени при стрелба в в университета в Хамънд, Луизиана, съобщиха властите на учебното заведение. От полицията потвърдиха случилото се в университета и съобщиха, че двамата ранени не са с опасност за живота, съобщава БГНЕС. Няма информация за мотива или извършителя на деянието.  Медиите припомнят касапницата в гимназията „Марджъри Стоунман Дъглас“ в Паркленд, Флорида, при която на 14 февруари бяха застреляни 17 ученици.    ", "date": "2018.02.23", "title": "Нов кошмар в американски университет, има пострадали"}
{"url": "https://www.blitz.bg/kriminalni/tezi-arogantni-rumntsi-vilneyat-po-rodnite-ptishcha-ako-vi-makhnat-s-rka-za-pomoshch-ne-spirayte-za-nishcho-na-sveta-snimki_news581460.html", "text": "Група румънци извършват измами по българските пътища. Те махат с ръка за помощ на преминаващи автомобили под претекст, че им е свършило горивото, но нямат пари и за това си продават златните накити на половин цена. Възползвайки се от наивните хора, те пробутват фалшиво злато. Оказва се, че полицията е безсилна при този род измама.  Екип на БГНЕС попадна на такива измамници на пътя Стара Загора - Казанлък. Подадохме сигнал на 112 и след половинчасово преследване и няколко уточняващи обаждания патрул на РУ Гурково спря автомобила им за проверка.  При проверката у тях не бяха открити накити, тъй като схемата е отработена и те ги изхвърлят по време на движение, когато разберат, че са разкрити. Поведението на лицата от автомобила бе, меко казано, арогантно спрямо полицаите и репортерите.  Те добре познават законите и са сто процента сигурни, че няма за какво да бъдат задържани. Тъй като тази измама на практика е недоказуема. Схемата на пътните измамници действа от години в България, но малко се говори за нея и има доста хора, които са \"ужилени\" заради добрината си. ", "date": "2018.02.23", "title": "Тези арогантни румънци вилнеят по родните пътища! Ако ви махнат с ръка за помощ, не спирайте за нищо на света (СНИМКИ)"}
{"url": "https://www.blitz.bg/kriminalni/nakazanie/v-panagyurishche-vri-i-kipi-sled-reshenieto-na-sda-da-osvobodi-predsrochno-ubietsa-tsvetan-pkov_news581472.html", "text": "Идея за протест срещу предсрочното освобождаване на бизнесмена Цветан Пъков назрява в родния му град Панагюрище. Името му нашумя, след като на 14 април 2015 година прегази с джипа си 6-годишния велосипедист Петьо Гевечанов. За смъртта на детето Цветан Пъков получи четири години лишаване от свобода, от които до момента е излежал три години и шест месеца в затворническо общежитие от открит тип в Казичене. Малката присъда тогава стана повод за поредица от протести в Панагюрище и Пловдив с искане за минимум 10 години затвор и доживотно отнемане на шофьорската му книжка. Участниците твърдяха, че той е системен нарушител на пътя и е опасен с арогантното си поведение, пише Дарик.      След решението на съдия Десислав Любомиров от Софийския градски съд за предсрочно освобождаване последва светкавична реакция на прокуратурата – беше внесен протест с мотива, че целите на наложеното наказание не са изпълнени. Предстои ново заседание по казуса в Софийския апелативен съд.  Темата за нови протести беше повдигната в групи на панагюрци в социалните мрежи, като там засега няма посочена дата, нито конкретни искания. Дискусията обаче е оживена, а хората са повече от разгневени. Потребители припомнят старите прегрешения на Цветан Пъков. Публикуват се отново репортажи за други негови жертви на пътя. Като Ненка Поптолева и Христо Христов, които в телевизионни интервюта разказват, че са били блъснати от джипа на бизнесмена и са лекували травмите си месеци наред. Но не са подали жалби, защото така били посъветвани. Факт е, че до деня на инцидента с Петьо Гевечанов Пъков не е осъждан за престъпления в транспорта, макар да е системен нарушител на пътя. По официални данни на МВР в регистрите на КАТ са вписани 20 негови нарушения, 13 от тях са завършили с актове.     Част от съгражданите на Пъков признават, че не биха се включили в протест, защото също като родителите на загиналото момченце – Петър и Десислава Гевечанови, не вярват, че ще има резултат. Те самите се опитват да изживеят радостта от третия си син – Божидар, който по стечение на обстоятелствата се роди точно в деня, когато се разбра, че Пъков е поискал да бъде освободен. Други хора от средногорския град са категорични, че протест трябва да има и са готови да се включат, но не смеят да влязат в ролята на инициатори.     Негова съгражданка, която е в близки отношения и с двете семейства – Пъкови и Гевечанови, декларира, че би участвала в протест, ако е срещу неефективността на съдебната система, защото е абсурдно за отнет човешки живот да се наложат само четири години при облекчен режим и да не се излежат докрай. При условие, че водачи, хванати с алкохол зад волана, са осъждани много по-строго.     Друга прогноза на местни хора е, че дори да не се стигне до нови протести, панагюрци няма да приемат добре присъствието на Цветан Пъков и той сам ще се принуди да се премести от града. ", "date": "2018.02.23", "title": "В Панагюрище ври и кипи след решението на съда да освободи предсрочно убиеца Цветан Пъков"}
{"url": "https://www.blitz.bg/kriminalni/prestplenie/bivshiyat-legioner-ot-oreshnik-trsil-kontakt-s-poslanika-na-izrael_news581478.html", "text": "Бившият легионер от тополовградското село Орешник Иван Пачалиев е търсил контакт с израелското посолство, съобщиха от прокуратурата. Той е обвинен за възпрепятстване на органите на реда и за държане на незаконни взривни материали и оръжия. Припомняме, че днес съдът в Тополовград го остави за постоянно в ареста.  Пачалиев влезе в съда окован и плътно охраняван. В началото на седмицата в дома му идват четирима служители на ГДБОП. Поводът е получен сигнал, че мъжът е търсил контакт с посланика на Израел у нас и е направил е скица на синагогата. Вместо отговор Пачелиев започва да стреля срещу тях.  В дома му е открит цял арсенал боеприпаси и пушки. Според адвоката му оръжието е законно, съобщава bTV.  Вместо в ареста обаче Пачелиев  бе откаран в болницата в Ямбол за лечение на луксация на едната му ръка, получена при задържането му от сцецотряда „Кобра”. ", "date": "2018.02.23", "title": "Бившият легионер от Орешник търсил контакт с посланика на Израел"}
{"url": "https://www.blitz.bg/svyat/kak-v-rusiya-otstoyakha-mzhkiya-praznik-na-23-fevruari_news581418.html", "text": "В Испания републиканци и монархисти се обединиха, като погребаха костите на жертвите в Гражданската война (1936-1939) в общ саркофаг под мотото „Те умряха за Испания” и миналото спря да ги разделя и противопоставя. Миналото винаги трябва да е трамплин към бъдещето. В Русия отидоха още по-далеч, като примириха последните 100 г. от историята си с приемственост, като на стари ценности придадоха ново съдържание. Така стана и с 23 февруари – отначало се честваше Денят на Червената армия и флот, после той се трансформира в Ден на Съветската армия и ВМФ, сега се празнува Денят на защитника на Отечеството. Този ден за поколения руснаци е свят „мъжки” празник.     Руското издание „АиФ” разказа за последната промяна в името на празника в интервю с бившия вътрешен министър на Русия Сергей Степашин, който връща събития към началото на 1990-те години.     На 7 май 1992 г. президентът Борис Елцин подписал указ за създаването на Въоръжени сили на Русия. Военният министър Павел Грачьов предложил на Сергей Степашин, тогава председател на Комитета по въпросите на отбраната и сигурността към Върховния Съвет на Русия, да учредят празник на 7 май. Степашин обаче не се съгласил, той знаел, че общественото мнение ще бъде против.     Лично Елцин позвънил на Степашин и го попитал защо не подкрепя Грачьов. В отговор той му обяснил, че 7 май не може да бъде празник на руската армия, защото нея я е имало още при Иван Грозни, и дори му припомнил за Куликово поле. Елцин помислил и се съгласил.     В същото време Степашин бил убеден, че промяната е наложителна, защото вече нито Съветски съюз съществува, нито Съветска армия. Червената армия пък била само спомен. Върнали се към историческите корени на празника – на 23 февруари 1918 г. руската армия за пръв път дала бой на настъпващите германски войски край Псков. Тогава Ленин издал декрет „Социалистическото Отечество е в опасност”.     Комитетът на Степашин се хванал за думите „Отечество, което трябва да се защитава”. Така се родило „защитник на Отечеството”. През февруари 1993 г. окончателно било решено на 23 февруари да се празнува Ден на защитника на Отечеството. Празникът е запазен, като малко му е променен форматът.     После, през 2006 г., президентът Путин като върховен главнокомандващ и Сергей Иванов като военен министър излезли с инициатива, която е подкрепена от Държавната Дума, празникът вместо ведомствен да придобие държавен статут и да стане почивен ден.    Редакция БЛИЦ    ", "date": "2018.02.23", "title": "Как в Русия отстояха „мъжкия” празник на 23 февруари"}
{"url": "https://www.blitz.bg/obshtestvo/regioni/romi-blokirakha-burgaskoto-peto-rayonno-eto-kakvo-se-sluchva-snimka_news581434.html", "text": "Сигнал за блудство разтърси ромската махала на бургаския квартал \"Рудник\". Десетки мургави непълнолетни се изсипаха пред Пето РУП Бургас във връзка с инцидента. По данни на БургасИНФО, в управлението са отведени петима души.", "date": "2018.02.23", "title": "Роми блокираха бургаското Пето районно, ето какво се случва (СНИМКА)"}
{"url": "https://www.blitz.bg/svyat/strelba-pred-banka-v-tsyurikh-ima-zhertvi_news581452.html", "text": "За престрелка съобщава полицията в Цюрих. Двама души са били застреляни пред банка. На мястото има полиция, пише dailymail.co.uk.Стрелбата е станала близо до главната железопътна гара на швейцарската столица.  Полицията още не дава подробности, но от там съобщават, че ситуацията е под контрол и че няма опасност за минувачите.  Изстрелите са проехтели около 14. 30 часа местно време. Очевидци са разказали, че са чули поне пет или шест изстрела.   Едната от жертвите е умряла на място, а другата - на път за болницата.   От полицията съобщават, че няма опасност за населението и вероятно се касае за престрелка между двама души с две жертви.   ", "date": "2018.02.23", "title": "Стрелба пред банка в Цюрих, има жертви!"}
{"url": "https://www.blitz.bg/kriminalni/prestplenie/eto-go-izroda-podpalil-priyut-vv-varna-i-izgoril-kucheta-zhivi-snimka_news581495.html", "text": "Илиян Викторов - така се казва мъжът, подпалил приюта за бездомни животни във Варна. Мъжът е действал с изключителна жестокост, а животните са умрели в страшна агония, горейки живи. Той е разкрит от природозащитници, които бяха втрещени от нечуваната до този момент жестокост.  Те призовават за намеса на полицията, която да реагира адекватно и да накаже извършителя на бруталното престъпление.  От дневника на Илиян Викторов във Фейсбук става ясно, че се интересува от скъпи коли, представя се за висаджия и е работил като охранител. ", "date": "2018.02.23", "title": "Ето го изрода, подпалил приют във Варна и изгорил кучета живи (СНИМКА)"}
{"url": "https://www.blitz.bg/kriminalni/nakazanie/silikonkata-meyzer-s-nova-shokirashcha-versiya-za-smrtta-na-nikolay-otishla-do-magazina-za-yaytsa-a-kogato-se-vrnala_news581419.html", "text": "Анита Мейзер излезе с нова версия за смъртта на съпруга си Николай Димов. Пред Апелативния съд във Варна, където обжалва присъда от 4 години и половина затвор за причиняване на смърт по непредпазливост и предлагане на подкуп от 30 000 евро на разследващ полицай, тя заяви, че не е поставяла свински опашки на 40-годишния си мъж и не е била в апартамента, когато той е починал. Обясненията й се различават коренно от тези, които тя е дала в разпити пред разследващите и по време на предишни съдебни заседания, пише Дарик.   Досега Мейзер твърдеше, че в нощта на 14 август 2016 г. е сложила на Николай една свинска опашка на ръцете му зад гърба и по две на краката и на врата. След това отишла в друга стая, за да вземе телефона му и да заснеме как той ги къса. Когато се върнала, го заварила паднал от масажната маса и мъртъв.   Пред съда днес Мейзер каза, че не иска повече да поема чужда вина и се е получило \"много тъпо да стоя в затвора за нищо\".   Според новата версия, миската е тръгнала за магазина 20 минути след полунощ на 14 август, за купи яйца и кухненска хартия. По това време Николай е лежал по очи на масажната маса, като е имал само една свинска опашка на краката, а пакетът с останалите бил на малка масичка до него. Заръчал й да не се бави повече от половин час, за да правят после секс.  Когато Мейзер се прибрала отново в жилището, тя говорила дълго време с приятел по телефона, отишла до апартамента на дъщеря си в същата кооперация и чистила след котката си. Това й отнело между 40 и 60 минути и едва след това открила тялото на Николай, паднало от масажната маса.   В първия момент си помислила, че съпругът й се прави на умрял, както обичал да се шегува. Мейзер седнала върху трупа и след като се уверила, че Николай няма пулс, се паникьосала.  Побягнала към кухнята, за да търси веро и ножици, с които среже свинските опашки. По думите й няколко пъти „лашкала” тялото, отричайки обаче да се е опитвала да го изнесе със сак на колелца от жилището, както твърдеше по-рано.   „Аз се шашнах по време на експеримента, защото предишния ден се возихме със сака, наши си глупости. Не съм виновна, не съм слагала свински опашки. Това беше негова прищявка, не пожела да изчака до следващия ден”, каза Мейзер.   Обратът в показанията си Мейзер обясни с уверенията, които получила за условна присъда.   „Днес казвам истината. Исках да го направя още на първа инстанция, но бях посъветвана да не променям първоначалните си показания. Не мога да продължа да поемам вина за нещо, за което не съм виновна. Вживяла съм се в ролята на виновна и вкарах доста креативност. Да страдаш за любимия си мъж и да си затворена е толкова тежко, че може да го разбере само човек, който го е изпитал”, каза Анита Мейзър.  Заради обясненията на Мейзер съдът назначи нова съдебно-медицинска експертиза. Следващото заседание по делото е насрочено за 26 март. ", "date": "2018.02.23", "title": "Силиконката Мейзер с нова шокираща версия за смъртта на Николай! Отишла до магазина за яйца, а когато се върнала..."}
{"url": "https://www.blitz.bg/obshtestvo/stolitsa/adventistkata-sleda-v-zloveshchoto-ubiystvo-na-dyado-stefan-v-lyulin-e-razpletena-no-17-institutsii-mlchat-za-bezkhaberieto-si_news581340.html", "text": "Мария Янева, сочена за извършител на убийството на баща си Стефан Янев в столичния квартал „Люлин“, за кратко е посещавала адвентистка църква заедно с майка си. Това обясни пред bTV Венцислав Панайотов, председател на Съюза на църквите на адвентистите от седмия ден, по повод информацията, че странното семейство от станалия известен като „блок на ужасите“ в „Люлин“ е било част от вероизповеданието. „Нито Мария Янева, нито нейният съпруг са били адвентисти, нито са кръщавани в нашата църква, нито принадлежат. Направихме проучване“, посочи той.     „В началото на 90-те години майка й и тя – когато много хора ходеха по църкви, са посещавали за кратко време една от нашите църкви в София. Даже майка й е била подпомагана – тя е била болна и е починала. Малко след смъртта й Мария Янева престава да посещава църквата“, уточни той.     Това е било преди повече 25 години. Някои от възрастните адвентисти си спомнили за нея. „Те си спомнят, че още тогава тези поведенчески проблеми, които сега се виждат в засилена форма, са личали в нейното поведение“, каза Панайотов.     „Тя беше странна още тогава“, казали хората, които помнели Мария. Тя посещавала църквата около 1-2 години. „Тя не се е идентифицирала с нашата общност и е спряла да я посещава“, допълни Панайотов.      Той постави въпроса дали някой се е опитвал да разбере с какво са се занимавали Мария и съпругът й, след като от разкази на съседи ставало ясно, че те „сутрин излизали с раници, а после се връщали с пълни раници“.     Вера Иванова, председател на Конфедерацията за защита правата на децата, коментира тежкото състояние, в което се намират трите дъщери на Мария Янева, с думите: „Поредното безхаберие на институциите. Около 10 са органите за закрила на детето, плюс социални, полиция...“. Общо 17 институции, които показват липса на отговорност и връзка помежду си.     Тя изтъкна, че съседи са подавали сигнали, но до адреса на семейството са идвали полицаи или представители на социалните служби, които само „почуквали по вратата“. Освен това никой не си е направил труда да провери дали и защо момичетата не ходят на училище.     Психологът Христо Монов попита къде са били всички институции, които се занимават със закрила на децата, след излъчването на предаването по Нова телевизия за Стефан Янев преди дни. Както БЛИЦ съобщи, след предаването „Съдебен спор“ той е бил обявен за изчезнал, а вчера беше открит мъртъв до апартамента си.     „Голяма част от българския народ е доведен до оскотяване“, заяви Монов. Той предположи, че трите момичета в семейството може да са били експлоатирани – да са карани да просят или да ровят по кофите.          ", "date": "2018.02.23", "title": "Адвентистката следа в зловещото убийство на дядо Стефан в „Люлин“ е разплетена, но 17 институции мълчат за безхаберието си"}
{"url": "https://www.blitz.bg/kriminalni/nakazanie/anita-meyzer-pak-se-vrtna-v-sda-vinovni-y-bili-politsaite_news581367.html", "text": "Анита Мейзер отново смени показанията си в съда за смъртта на мъжа си Николай. Тя заяви, че не е слагала свинска опашка на врата на мъжа си, съобщава „Петел“. Мейзер не била в дома си и той сам направил това. Тя го намерила мъртъв. Миската каза, че полицията я е принудила да даде другата версия.     Точно в 11.00 часа започна заседание на Варненския апелативен съд по жалбата на Мейзер срещу осъдителна присъда на Варненския окръжен съд от октомври миналата година.     Тогава първата съдебна инстанция призна вината на подсъдимата за извършването на 2 престъпления – затова, че на 14 август 2016 година причинила по непредпазливост смъртта на съпруга си Николай и затова, че на същата дата предложила подкуп на полицейски служител.     За убийството по непредпазливост подсъдимата получи три години и половина затвор, а затова, че е предложила подкуп от 30 000 евро на разследващия полицай Веселин Радев съдът й присъди 4 години и половина “лишаване от свобода“.   ", "date": "2018.02.23", "title": "Анита Мейзер пак се врътна в съда! Виновни й били полицаите"}
{"url": "https://www.blitz.bg/kriminalni/prestplenie/izpluva-nova-versiya-za-krvavoto-ubiystvo-na-doktora-v-stolitsata-razsledvashchi-trgnakha-po-albanska-sleda_news581321.html", "text": "Соченият за един от най-големите контрабандисти на Балканите Иван Тодоров - Доктора е ликвидиран заради контрола на каналите за нелегален стокообмен и опита на албанската мафия да навлезе в този бизнес, пише \"Телеграф\". Това е една от последните версии за причините, довели до разстрела на Доктора преди 12 години. Тодоров бе разстрелян на 22 февруари 2006 година, четири месеца след убийството на банкера Емил Кюлев, в София. Това се случи въпреки засилените мерки за сигурност във връзка с визитата на тогавашния турски президент Ахмет Сезер. По време на стрелбата вътрешният министър Румен Петков награждава полицаи от Шесто РПУ.  Около 14 часа от засада килърите откриват огън по движещия се по улица \"Червена стена\" черен джип \"Порше Кайен\". Доктора е убит на място, а 37-годишният му шофьор Васил Михайлов е тежко ранен - прострелян няколко пъти в гърдите, корема и крайниците. Убийството е извършено безцеремонно и много професионално, пред очите на много хора.   За поръчителството на убийството на Доктора има няколко версии. Счита се, че причините са старите контрабандни канали, създадени още в годините на социализма, които той е контролирал през 90-те.   Една от последните е свързана с проблем с албански трафиканти и косоварите, които са искали да сложат ръка на целия контрол на стокообмена през Балканите на наркотици и оръжия, през цигари, които са основен поминък на Доктора.  Оперативно известено е, че Доктора работи с прочутия гръцки контрабандист Йоргос Артемидас. Гъркът често идва в Сандански, Петрич и Свиленград. Първоначално Йоргос бил партньор на убития през 2003 година Филип Найденов - Фатик. Твърди се, че през 90-те години той осигурявал каналите за трафик на амфетамини на Фатик.  По това време Тодоров също е близък на Найденов и всъщност Фатик ги запознава. Гъркът става един от най-близките партньори на Тодоров. С негова помощ бил осигурен пътят на цигарите към Западна Европа. В един момент обаче Йоргос започва да работи с албанците и отношенията му с Доктора се развалят, дори са в открит конфликт.  Именно заради тази калимера спецченгетата започват разработката \"Приятели\", която проследява връзките на Доктора, Константин Димитров - Самоковеца и Йоргос. ", "date": "2018.02.23", "title": "Изплува нова версия за кървавото убийство на Доктора в столицата, разследващи тръгнаха по албанска следа!"}
{"url": "https://www.blitz.bg/kriminalni/piyana-na-kirka-krdzhaliyka-se-khvrli-da-mlati-politsay_news581369.html", "text": "Жена, управлявала автомобил след употреба на алкохол и нападнала проверяващ я полицейски служител, е задържана в РУ-Кърджали. Това съобщиха от ОДМВР-Кърджали. Около 15.30 часа вчера на ул. „Иван Вазов“ в града за проверка бил спрян лек автомобил „Опел“, управляван от 37-годишна кърджалийка, която пътувала с малолетното си дете. Тестът за алкохол на жената отчел 2,35 промила. В хода на проверката уличената в тежкото нарушение се нахвърлила срещу полицая и го ударила. Задържана е за срок до 24 часа в управлението.     Образувани са бързи производства за хулиганство, съпроводено със съпротива срещу орган на властта и за управление на автомобил след употреба на алкохол. Работата продължават разследващи полицаи.    ", "date": "2018.02.23", "title": "Пияна на кирка кърджалийка се хвърли да млати полицай"}
{"url": "https://www.blitz.bg/obshtestvo/kapitan-andreevo-s-nov-vremenen-shef_news581425.html", "text": "Трети временен началник поема митнически пункт “Капитан Андреево” от началото на годината. Това е Тихомир Георгиев, който досега е бил митнически инспектор на пункта. Той е част от група митничари, командировани от “Калотина”, съобщава Haskovo.info.  От началото на годината последователно временни началници на пункта бяха Радостин Койчев и Райчо Соколов. До ротацията на началниците се стигна, след като кандидатите в няколко конкурса се провалиха и така на поста не можа да бъде излъчен титуляр. ", "date": "2018.02.23", "title": "“Капитан Андреево” с нов временен шеф"}
{"url": "https://www.blitz.bg/obshtestvo/cherna-vest-popari-plovdiv-sled-boleduvane-si-e-otishl_news581420.html", "text": "Изпълнителният директор на Летище Пловдив Владимир Щърбанов, е починал вчера, след боледуване, съобщиха от Министерство на транспорта. Той пое управлението на аеропорта през март 2015 г. Роден е на 18 ноември 1960 г.  Завършил е Рижкия институт за гражданска авиация в Латвия като инженер-икономист със специалност \"Икономика и организация на въздушния транспорт\". Преминал е различни курсове в сингапурската академия  за гражданска авиация и IATA , като през 2007 г. е получил и IATA диплома за летищен мениджмънт.  Професионалната кариера на Владимир Щърбанов започва през 1981 г. в учебния център на авиокомпания \"Балкан\", където работи като авиомеханик. От 1986 до 2008 г. работи на летище София. Започва на длъжност икономист-плановик, през 1996 г. става началник на отдел \"Информационно обслужване\", а от 1996 до 2008 г. е директор по експлоатацията. От 2008 до 2012 г. е експерт по международни програми и проекти в \"Бългериан авиейшън груп\" и е член на съвета на директорите на международното летище в Казан. През 2011 г. става член на съвета на директорите на руската компания ТАТ-АВИА, като заема поста до 2012 г. От 2014 г. до назначаването му като изпълнителен директор на летище Пловдив, работи към \"Валдер груп\" като консултант по изграждането на летище Пирин.  За своето почти три годишно управление,  Владимир Щърбанов успя да разработи аеропорта край Крумово с нови дестинации и повече на брой редовни и чартърни полети.  Успя и да оздрави разклатеното финансово здраве на летището.  Г-н Щърбанов ще бъде погребан на 25 февруари / неделя/ в София.  В момента летище Пловдив е без изпълнителен директор. По процедура председателя на Борда на директорите Спас Шуманов трябва да свика заседание на директорите, на което да се избере нов изпълнителен директор. Съгласно Търговския закон, нов член в борда се назначава от Министерство на транспорта.", "date": "2018.02.23", "title": "Черна вест попари Пловдив! След боледуване си е отишъл..."}
{"url": "https://www.blitz.bg/kriminalni/nakazanie/izvratenyak-kachi-ss-sila-malkoto-momichentse-v-planinata-i-dokato-to-pishcheshe-oblyano-v-slzi-nasilnikt_news581422.html", "text": "Похотливец от Петрич влиза в затвора за 8 месеца, заради блудство с малолетно момиче. Извратенякът качил със сила малкото момиче в планина Беласица, в местността „Кюпищата“, в близост до водохващането на река „Луда Мара“, и там, докато момичето пищяло и плакало, Венци М. извършил гнусните си действия. В мотивите си съдът твърди: Мъжът с цел да възбуди полово желание без съвкупление с лице, навършило 14-годишна възраст, а именно 13 г.  Милена К., чрез употреба на сила, изразяваща се в принудителното й отвеждане в посочената местност, държане на непълнолетната за ръката и недопускането й да избяга, осъществил блудствените си действия Венци обсипал с целувки по лицето и врата, опипвал непълнолетната по кръста, корема и целувал задните й части., докато се възбуди. Не се посвенил да върши това, независимо от страданието на момичето, пише struma.com.   За извършеното от петричанина, той получи наказание \"Лишаване от свобода\" за срок от 8 месеца. На основание чл. 66 ал. 1 от НК изпълнението на наказанието се отлага за срок от 3 г.  ", "date": "2018.02.23", "title": "Извратеняк качи със сила малкото момиченце в планината и докато то пищеше, обляно в сълзи, насилникът..."}
{"url": "https://www.blitz.bg/kriminalni/nakazanie/nevrstniyat-ubiets-nursen-ne-uspya-da-trogne-vrkhovnite-magistrati-shche-lezhi-7-godini-i-5-mesetsa_news581429.html", "text": "Мераците за продължаване на образованието и дори професионално развитие като полицай или адвокат, не хванаха „дикиш” пред магистратите и убиецът Нурсен Христов ще трябва да доизлежи присъдата си. Върховният съд отхвърли иска на 19-годишния кърджалиец за по-леко наказание, потвърждавайки присъдата на тийнейджъра, съобщава 24rodopi.com. Припомняме, че Нурсен Христов трябва да прекара зад решетки 7 години и 5 месеца.  „Много съжалявам за постъпката си! Искам да изляза по-рано от затвора, искам да уча и да стана един ден адвокат или полицай!”. Тези думи през сълзи изрече 19-годишният на последното заседание на Върховния касационен съд, преди магистратите да се оттеглят и вземат решение в едномесечния срок.  Кърджалиецът обжалва присъдата, която получи за убийството на 30-годишен мъж. Нурсен поиска намаляване на наказанието, което бе наложено и потвърдено на две инстанции до момента.  Припомняме, че тийнейджърът застреля с преправен газов пистолет Махмуд Х. в района на пазара в Кърджали. Фаталните изстрели Нурсен произведе в сутрешните часове на 8 февруари 2016 година. Причината за убийството бе конфликт между двете фамилии. Веднага след деянието Нурсен опита да се укрие, но бе заловен. Пред съда той посочи, че не е искал да убива опонента си, а само да го сплаши без да осъзнава, че газовото оръжие е преправено на бойно.  17-годишният тогава ученик възпроизвел три изстрела, единият от който бил фатален за Махмуд.  Според прокуратурата, Нурсен е действал в съучастие като извършител с Шукри М., последният действащ като подбудител и помагач. Нурсен е разполагал с два преработени в бойни сигнално – газови пистолети и боеприпаси за тях, които е получил от роднината си Шукри М., известен с прякора Кочана. Последният пък се лекуваше от рак в болница в Холандия. Часове преди началото на делото в Окръжния съд в Кърджали обаче, стана ясно, че 37-годишният Шукри М. е починал в лечебното заведение в „ниската земя”. Причина за убийството е конфликт между две фамилии заради заживяването на млада жена от единия род с млад мъж от другия род.  „Уплаших се, че аз и майка ми ще пострадаме. Тези хора са лоши, могат да ни запалят къщата. Знаех, че пистолетът е газов и няма да го убия. Исках да го уплаша, само да падне. Избягах после от страх, а не защото исках да се скрия”, пък заяви тогава пред разследващите Нурсен. Той ще трябва да плати кръвнина на роднините в размер на 125 000 лева.    ", "date": "2018.02.23", "title": "Невръстният убиец Нурсен не успя да трогне върховните магистрати, ще лежи 7 години и 5 месеца!"}
{"url": "https://www.blitz.bg/obshtestvo/stolitsa/samo-v-blits-mladezh-izkara-akla-na-desetki-minuvachi-izleze-prez-prozoretsa-na-sheraton-i-snimka_news581250.html", "text": "Млад мъж изкара акъла на десетки минувачи на пъпа на София. Голият до кръста господин се беше настанил на перваза на един от прозорците на хотел „Балкан”, а краката му небрежно висяха във въздуха. Снимка, запечатала смелчагата, се появи в една от столичните групи във Фейсбук и бързо се превърна в повод за много коментари.  „Да скача ли се готви?”, пита притеснена гражданка. Авторът на снимката обаче я успокоява, че по този начин въпросният господин е решил проблема си със забраната за пушене на закрито. От направения от него кадър става ясно, че етажът, на който се намира, всички стаи са без тераси. И вместо да излезе пред хотела, както може би биха направили повечето нормални гости, той е избрал по-бързия начин и просто е отворил прозореца.   „С тези нови закони за пушенето .... хората са докарвани на \"ръба\"”, шегува се интернет друг потребител.  ", "date": "2018.02.23", "title": "Само в БЛИЦ! Младеж изкара акъла на десетки минувачи! Излезе през прозореца на Шератон и ... (СНИМКА)"}
{"url": "https://www.blitz.bg/svyat/v-siriya-zapochva-istinski-lov-za-ruskiya-su-57_news581296.html", "text": "Генерал от руските ВВС споделил пред вестник „Взглядь”, че решението за изпращането на двата от най-новите изтребители в Сирия е прибързано и неоправдано. „Машината е още „сурова”, тя едва сега преминава изпитания и е съвършено секретна. При новите машини винаги се проявяват множество конструктивно-производствени недостатъци, понякога извънредно малки, но не по-малко потенциално опасни. Даже на руските изпитателни полигони е грамаден рискът да бъде загубена не преминалата пълния цикъл изпитания машина – какво да говорим за намиращия се самолет в реални бойни условия?” – реторично пита генералът.     Според него, появяването на Су-57 в Сирия ще провокира истински лов на тези самолети от страна на сирийските метежници и стоящото зад тях американско разузнаване. „Падне ли самолетът сам или ще му помогнат или ще го изгорят на земята – по-добра антиреклама за руската бойна техника не може да се измисли” – казал генералът.     Не било маловажно, че е извънредно трудно да се осигури необходимият режим на секретност и сигурност за подобна техника даже на летище Хмеймим.     „Дори на руските летища новите секретни машини винаги се поставят на отделни площадки и под отделна охрана с крайно ограничен достъп. Възможно ли е това да се осигури в авиобазата Хмеймим? Много се съмнявам. Тези машини изискват постоянно обслужване от голям брой специалисти, да се използва специално оборудване. Как всичко това ще бъде осигурено в чужда воюваща страна е сложен въпрос. Без да говорим, че чуждото разузнаване може по-лесно да изясни характеристиките на най-новия руски изтребител при неговото използване в Сирия, отколкото в Русия” – се мотивирал руският генерал.     Той допуска, че мотив за пребазирането на Су-57 в Сирия вероятно е задачата за окончателната проверка на оборудването и въоръжението на новата машина. Но САЩ дълги години след приемането на „невидимия” F-22 не го допускаха да лети извън страната.     „Ако сега, условно, Русия водеше решаваща битка в реална война, би имало смисъл да хвърлят най-новите и неизпитани машини в истинските бойни действия. В този момент това изглежда неоправдан риск за проекта, в който са вложени гигантски държавни средства” – казва генералът.    Превод и редакция: БЛИЦ       ", "date": "2018.02.23", "title": "В Сирия започва истински лов за руския Су-57"}
{"url": "https://www.blitz.bg/politika/vitsepremiert-na-avstraliya-izgorya-zabremeni-svoya-podchinena-i-se-prosti-s-posta-si_news581375.html", "text": "Забъркалият се в скандали австралийски вицепремиер Барнаби Джойс заяви, че в понеделник ще подаде оставка от поста, както и като лидер на партията „Националистите“, която участва в управляващата коалиция, съобщава „Ройтерс“. В последните дни 50-годишният Джойс е под силен натиск и по челните страници на вестниците след разкрития за негова любовната афера с медийната му съветничка Вики Кемпиън. 33-годишната жена е бременна с детето им. В четвъртък бе обвинен и в сексуален тормоз от неизвестна засега жена, която внесе жалба в партията му.     Обявявайки оттеглянето си от двата поста на пресконференция в Армидейл в неговия изборен район, Джойс каза, че ще остане депутат в парламента. Това ще запази нестабилното мнозинство от един депутат на коалицията.     Джойс, който е женен от 24 години и практикуващ католик, основа изборната си кампания през 2016 г. на опазването на семейните ценности.     След като избухна скандала с любовната афера, вицепремиерът излезе в отпуска, а премиерът Малкълм Търнбул промени правилника за поведение на министрите, като забрани те да правят секс с подчинени.     В реакция на обявената оставка Търнбул благодари на Джойс за пламенната му защита на селските райони и регионите на Австралия.    ", "date": "2018.02.23", "title": "Вицепремиерът на Австралия изгоря! Забремени своя подчинена и се прости с поста си"}
{"url": "https://www.blitz.bg/politika/borisov-progovori-za-predstoyashchata-tezhka-vecherya-s-yunker-tusk-i-erdogan-i-obyavi-che_news581462.html", "text": "Българският министър-председател Бойко Борисов заяви, че скорошната среща на високо равнище с турския президент Реджеп Тайип Ердоган във Варна, ще бъде „тежко преживяване“, съобщава \"Фокус\", позовавайки се на EURACTIV. По време на днешната неформална среща на високо равнище в Брюксел на европейските лидери президентът на Република Кипър Никос Анастасиадис повдигна въпроса за блокадата от страна на турските кораби спрямо изследването за газ в териториалните води на острова. При молба да коментира въпроса, Борисов заяви, че е говорил с кипърския президент, който му е изложил притесненията си.  Ердоган ще се срещне във Варна с председателя на Европейския съвет Доналд Туск и с председателя на Европейската комисия Жан-Клод Юнкер по време на среща на 26 март във Варна, на която Борисов ще е домакин. Срещата е организирана след лобирането на Борисов, който разчита на Турция да прилага споразумението с ЕС за спиране на миграцията към Балканския полуостров.  На въпрос какво би направил относно кипърските притеснения по време на срещата във Варна, Борисов заяви, че „ако някой си представя, че е приятна задача Юнкер, Туск и Ердоган да се приемат на вечеря, той явно е нов в политиката“. „Това ще бъде извънредно сложна среща, извънредно натоварена с очаквания и напрежение. Доколкото знам Ердоган и другите и познавайки себе си, далеч съм от това да си представя, че ще намерим разбирателство по повдигнатите въпроси“.  „Това ще бъде тежко преживяване за всички ни и не е случайно, че откакто вчера пристигнах в Брюксел, всички ме питат как ще се справя. Това не е вечеря между приятели, събрали се да си говорят“, уточни Борисов. ", "date": "2018.02.23", "title": "Борисов проговори за предстоящата тежка вечеря с Юнкер, Туск и Ердоган и обяви, че..."}
{"url": "https://www.blitz.bg/obshtestvo/stroitelniyat-ministr-s-goreshch-komentar-za-ostavkata-na-ministr-petkova_news581479.html", "text": "Министър Теменужка Петкова е изключително морален и достоен човек, това се вижда и с този акт – депозирането на оставката й. Тя е изключително съвестен колега, с нея се работи перфектно. Тя е изключително добър експерт и професионалист. С тези думи министър Николай Нанков коментира в Смолян решението на министъра на енергетиката да подаде оставка. По думите му не се очакват сътресения в правителството след оставката на Петкова, защото няма незаменими хора. „Мисля, че няма да има сътресения, напротив. И моята оставка е в джоба, и на всеки един министър“, каза още министър Нанков, цитиран от \"Фокус\".  ", "date": "2018.02.23", "title": "Строителният министър с горещ коментар за оставката на министър Петкова"}
{"url": "https://www.blitz.bg/obshtestvo/zdraveopazvane/prof-kamen-plochev-e-priet-v-bolnitsa-zdravnata-kasa-ostana-bez-nachalnitsi_news581391.html", "text": "Управителят на здравната каса проф. Камен Плочев е приет в болница, съобщава bTV. Тази седмица пред депутатите от парламентарната комисия по здравеопазване проф. Плочев призна, че здравословното му състояние рязко се е влошило след като получил лична заплаха да се оттегли от поста си. В момента Касата няма и подуправител.  Управителят на касата не пожела да посочи кой е отправил заплахата. Скандалите се зародиха след като здравният министър Кирил Ананиев поиска оставката на Плочев, под претекст, че не го информирал за свое предложение бюджетът на касата да се актуализира.     Впоследствие се оказа, че институцията дължи на чужди фондове над 270 млн. лв., а само за последната година над 300 души са сигнализирали за отказано или забавено лечение в чужбина заради неизплатени дългове.     Юристи и политици сигнализираха, че някои от касите в чужбина са наели адвокатски кантори у нас и се готвят да блокират сметката на здравната каса, ако дължимите им средства не бъдат изплатени.    ", "date": "2018.02.23", "title": "Проф. Камен Плочев е приет в болница - Здравната каса остана без началници"}
{"url": "https://www.blitz.bg/obshtestvo/regioni/borba-s-dupkite-nalivat-7-mln-lv-za-remont-na-ulitsi-v-plovdiv_news581398.html", "text": "7 милиона лева е готова да инвестира Община Пловдив за текущи ремонти на улици и булеварди. Обществената поръчка е обявена и се задава доста сериозна конкуренция в строителния бранш. Офертите ще бъдат отворени на 27 март, за да може, ако няма обжалване, избраните фирми да започнат работа най-късно през май – юни, съобщава „Марица“. Списъкът на улиците не е оповестен и вероятно ще бъде даден на изпълнителите, след като се подпишат договорите. Поръчката е разделена на три обособени позиции. За 3 млн. лева с ДДС ще се възстановяват уличните настилки в  районите „Северен”, „Източен” и „Централен”.     Още 3 млн. лева са предназначени за асфалт в „Западен”, „Южен” и „Тракия”.  За 1 млн. лева ще ремонтират улиците в „Коматево”.     Фирмите ще се избират по най-ниската предложена цена, което е прието от години за основен критерий. Асфалтът трябва да бъде положен за срок от шест месеца. Само за „Коматево” искат поръчката да бъде изпълнена за 90 дни, тъй като е по-малка.     Ремонтите включват премахване на старата износена настилка, подсилване на пътната  конструкция там, където това е необходимо, изравняване на основата на места, където има слягане. Едно от изискванията към фирмите е да слагат армираща мрежа със стъклени нишки в зоните на автобусните спирки и „стоп” линиите, при кръстовищата и пешеходните светофари, за да не хлътва новата настилка.     По време на ремонтите ще се подменят тротоарните плочки, бордюрите, дъждоприемните шахти и ако се налага - уличната канализация. Капаците на шахтите задължително трябва да бъдат от чугун, а също така да се заключват, за да не ги крадат, а отделно отгоре да е изписано логото на Пловдив.     Хиляди дупки са цъфнали по улиците в града, въпреки че през тази зима нямаше големи студове и сняг. Постоянно се отварят ями на Рогошко и Брезовско шосе, а също и на бул. \"Дунав\". Кратери причакват непредпазливите шофьори на бул. \"Васил Априлов\" между кръстовището с бул. \"Шести септември\" и моста на Марица.     В окаяно състояние - кръпка до кръпка и дупка до дупка, е северното платно на бул. \"Христо Ботев\" от автогара \"Юг\" до кръстовището с бул. \"Никола Вапцаров\". В трагично състояние е участъкът от бул. \"Никола Вапцаров\" между ул. \"Димитър Талев\" и \"Македония\".  При пресечката с ул. \"Стефан Стамболов\" също се отварят ями.     Кварталните улици са още по-зле. Ул. \"Кукуш\" се кърпи всяка година по няколко пъти, особено в участъка между бул. \"Македония\" и автогара \"Родопи\". Трафикът тук е много натоварен и сега колите отново пропадат в огромните кратери.     А на ул. \"Хан Кардам\"  настилката е като решето. Един от живеещите в съседство не издържа и запуши с цимент тези дни дупката под прозорците на кооперацията си.    ", "date": "2018.02.23", "title": "Борба с дупките: Наливат 7 млн. лв. за ремонт на улици в Пловдив"}
{"url": "https://www.blitz.bg/obshtestvo/obrazovanie/vzobnovyavat-stroitelstvoto-na-meditsinskiya-fakultet-v-burgas_news581405.html", "text": "Строителството на Медицинския факултет към Университет „Проф. д-р Асен Златаров” ще бъде възобновено в понеделник. Новината съобщи ректорът на висшето учебно заведение доц. Магдалена Миткова пред „Флагман“. По-рано тя изрази притеснения, че Бургас може да се сбогува с идеята да развива висша медицина заради политически крамоли. Доц. Миткова заподозря, че умишлено се саботира създаването на Медицинския факултет, защото голяма столична кантора била наета, за да обжалва всички решения на Общинския съвет, свързани с финансирането на учебното заведение. Това е причината няколко месеца да се бави превеждането на 3,5 млн. лева от продажбата на Медицински център III към университет „Проф. д-р Асен Златаров”, които са целеви и са за довършването на сградата на бъдещия Медицински факултет.     От началото на януари заради неплатени фактури за над 1 млн. лева строителят е спрял работа и запечатал площадката, уточни доц. Миткова и призова за обединение, а не търсенето на политически дивиденти.     В рамките на по-малко от 24 часа тя получи подкрепа и от групата на ГЕРБ, и от съветниците на БСП, които загърбиха противоречията си и се обединиха, за да не изпусне Бургас възможността да има Медицински факултет.     „Благодаря на всички, които ни подкрепиха, защото това е важно не само за нас, а за бъдещето на Бургас. След тази сутрин съм обнадеждена, защото получихме факс от Общината, че сумата ще ни бъде превеждана поетапно. Веднага изпратих писмо до строителя, приложих му и факса, за да получи гаранция, че ще се разплатим с него и от фирмата ми гарантираха, че в понеделник възстановят строителните дейности”, каза доц. Миткова.       ", "date": "2018.02.23", "title": "Възобновяват строителството на Медицинския факултет в Бургас"}
{"url": "https://www.blitz.bg/obshtestvo/stolitsa/reporter-se-raztreperi-na-etazha-na-uzhasite-v-lyulin_news581318.html", "text": "Етажът на ужасите – така наричат етажа, на който е живял убития Стефан Янев от столичния квартал „Люлин“, обитателите на блока. Мястото изглежда потресаващо – в една ниша са нахвърляни боклуци, има следи от огън. На същото място е било хвърлено тялото на 87-годишния мъж, който беше убит от дъщеря си Мария. При същите ужасяващи условия са живели и трите дъщери на Мария, които не са ходили на училище, а в момента са под полицейска закрила.     Репортер на bTV влезе в блока, в който се случила трагедията. Емил Митев беше видимо потресен от видяното. Докато пред входа обясняваше спокойно обстоятелствата около случая, вътре изведнъж той започна да заеква, трудно довършваше изреченията си и дори се задъхваше.     Към грозната картинка се добавят и разказите на съседите. По думите им, няма жител на блока, който да не е влязъл в спор с въпросното семейство. Някои били наводнявани. Друг се оплаквали от шума. Почти постоянно минаващите покрай блока на семейството чували крясъци.    ", "date": "2018.02.23", "title": "Репортер се разтрепери на етажа на ужасите в Люлин"}
{"url": "https://www.blitz.bg/svyat/seks-skandal-i-v-unitsef-shef-khvrli-ostavka-zaradi-nyakolko-podkhvrleni-repliki_news581326.html", "text": "Заместник-директорът на УНИЦЕФ Джъстин Форсайт си подаде оставката заради обвинения в неподходящо поведение към жени от персонала, докато е заемал предишния си пост на шеф на британската благотворителна фондация „Спаси детето“, съобщава Дарик. „Директорът Хенриета Форе прие оставката на Джъстин Форсайт от позицията му на заместник-директор на УНИЦЕФ“, гласи изявление на институцията.     Форсайт постъпва на работа в УНИЦЕФ през 2016 г., след като напуска поста си на шеф на „Спаси детето“, откъдето има оплаквания на три служителки, които заявиха, че им е изпращал неподходящи текстове и е коментирал коя от младите служителки как е била облечена.     От УНИЦЕФ заявиха в сряда, че не са знаели, че срещу Форсайт вече са били подадени тези оплаквания, когато е бил назначен. Форсайт се е извинил на трите служителки за инцидентите.     В апогея на движението MeToo генералният секретар на ООН Антониу Гутериш обяви този месец политика на нулева толерантност към сексуалния тормоз и обеща нови мерки срещу неправомерното поведение на служителите в световната организация.     Ще бъде създадена нова телефонна линия и ще се приложат в рамките на цялата ООН правила, за да се гарантира, че исковете се адресират по един и същи начин в цялата организация.    ", "date": "2018.02.23", "title": "Секс скандал и в УНИЦЕФ! Шеф хвърли оставка заради няколко подхвърлени реплики"}
{"url": "https://www.blitz.bg/obshtestvo/kray-s-mekata-zima-sinoptichka-obyavi-idvaneto-na-nay-studenata-i-snezhna-sedmitsa-grafiki_news581307.html", "text": "Изключително обилен снеговалеж и драстично спадане на температурите ни очакват следващата седмица. За националния празник 3 март страната ще е затрупана със сняг. Това обясни пред bTV синоптикът от БАН Анастасия Стойчева. От север-северозапад още в неделя ще нахлуе доста студен въздух. Комбинацията с два средиземноморски циклона категорично ще доведат до сняг, посочи тя.     „Това е онзи студ, който е сега над Скандинавския полуостров, Северна Русия. Той няма да дойде директно при нас, а през Западна Европа, за да може да се формира този циклон“, каза Стойчева и добави, че този „студ“ ще премине през Генуа, където се формират т.нар. средиземноморски циклони.      Валежите ще почнат с дъжд. Много бързо дъждът почти навсякъде още в неделя ще премине в сняг. В събота все още няма да вали. В неделя ще започнат валежи от югозапад.    Стойчева каза, се очаква най-много сняг да падне в планините. Включително и на Шипка на националния празник. На места тя ще достигне 10-20 см. В комбинация със североизточен вятър това води до навявания по пътищата.   „Приключваме месеца в тази обстановка“, посочи Стойчева. На 25 февруари категорично над по-голямата част от страната ще има сняг. Вторник е денят, в който ще има кратко спиране на валежите.     По думите на Стойчева, това, което ще се случи, не е нещо невиждано у нас, но ситуацията ще бъде сериозна, особено на фона на сравнително меката зима.   Най-големите количества сняг ще паднат в понеделник. Не е изключено в Северна България температурите  да паднат до минус 15 и по-ниски.     Стойчева прогнозира затопляне в началото на месец март. „Не изглежда, че той ще е спокоен. Около 3 март очакваме много сняг“, каза тя. Количествата паднали валежи ще са над нормата за периода.       ", "date": "2018.02.23", "title": "Край с меката зима! Синоптичка обяви идването на най-студената и снежна седмица! (ГРАФИКИ)"}
{"url": "https://www.blitz.bg/svyat/pozor-sherif-s-pistolet-v-rka-stoyal-bezuchastrno-pred-gimnaziya-vv-florida-dokato-uchenitsite-umirali_news581336.html", "text": "Въоръжен служител на реда се е намирал до гимназията в Паркланд, Флорида, където загинаха 17 деца, и не е предприел нищо, за да спре трагедията. Става дума за заместник-шерифа Скот Питърсън, съобщава Би Би Си. Той е бил в района на гимназия „Марджъри Стоунман Дъглас“ по време на нападението, но не е влязъл, за да помогне.     Питърсън е подал оставка, след като му било съобщено, че ще бъде изпратен в неплатен отпуск. Възможно е да бъде съден за бездействие.     Шерифът на града обясни, че Питърсън е бил в кампуса, с оръжие и униформа, когато започнала стрелбата. Видео показва как той пристига в сградата 90 секунди след първите изстрели и останал отвън около 4 минути. Атаката продължила общо 6 минути.     На въпрос какво е могъл да направи Питърсън, началникът му заяви: „Да влезе вътре, да намери убиеца, да убие убиеца“. Все още заместник-шерифът не е дал обяснения за постъпката си.     Както БЛИЦ съобщи, президентът на САЩ Доналд Тръмп предложи учителите да влизат въоръжени в клас, за да преподават.     Преди седмица стана известно, че служители на Федералното бюро на САЩ за разследване (ФБР) не са реагирали правилно на получени през януари сигнали за нападателя Никълъс Круз.     На 5 януари лице е предупредило ФБР за странностите за Круз. Освен това е били предупредено, че стрелецът оставял тревожни записи в социалните мрежи и може да започне да стреля в училище. Превод и редакция: БЛИЦ ", "date": "2018.02.23", "title": "Позор! Шериф с пистолет в ръка стоял безучастрно пред гимназия във Флорида, докато учениците умирали"}
{"url": "https://www.blitz.bg/obshtestvo/zdraveopazvane/dzhipita-iskat-ogromna-promyana-za-potrebitelskite-taksi-na-patsientite_news581359.html", "text": "Увеличаване на възрастовия обхват за профилактични гинекологични прегледи е единствената промяна, която Сдружението на общопрактикуващите лекари подкрепя от Наредба 8 за психодиспансерните прегледи, каза пред Дарик председателят му доц. Любомир Киров.Като основни дефицити на системата той посочи липсата на електронно здравеопазване, липсата на медицински лица и развитие, което отблъсква младите специалисти. За потребителските такси той коментира, че няма нищо против да има хора, които не ги плащат, но не и за сметка на лекарите.  Промяната за възрастовия обхват на жените, които да отидат на профилактични прегледи, е по предложение на общопрактикуващите лекари още от миналата година. Доц. Киров обясни, че жените между 30 и 40 години у нас са близо 500 000. Ако половината се възползват от тази възможност, това означава увеличението на бюджета за специализирана помощ да отиде там. Що се отнася до потребителските такси, нека те да бъдат поети от институциите, а не от лекарите, предлага председателят на сдружението на общопрактикуващите лекари: \"Хиляди пъти сме казали, че не трябва да има освободени от тази такса, но подчертаваме дебело - ние не казваме и не сме срещу това да има групи хора, които да бъдат облекчени от нея или от каквото и да е друго. Но това не трябва да става за сметка на лекарите и нашите сътрудници. Всеки трябва да си плати таксата, да си получи съответния документ, а институцията, която е решила, че трябва бъде освободен, нека да възстанови парите на този човек\". В обобщение какво искат общопрактикуващите лекари, доц. Любомир Киров изброи: \"Искаме такива условия, че по-лесно и по-спокойно да се справяме с натоварването, да бъдем по-ефективни и по-полезни. Искаме да имаме повече време за пациентите, а не за хартиите. Естествено, че трябва увеличаване на финансирането, за да може да се свършат много неща, включително да можем да осигурим повече сътрудници, да има атрактивно възнаграждение, да дойдат хора да работят с нас. Да се поднови базата, с която работим, да може да се правят неща във връзка с осъвременяване, оборудване и квалификация и т.н\".", "date": "2018.02.23", "title": "Джипита искат огромна промяна за потребителските такси на пациентите"}
{"url": "https://www.blitz.bg/obshtestvo/24-eksponata-sa-shampionite-na-agra-fudtekh-i-vinariya_news581385.html", "text": "24 експоната станаха победители в Конкурса за иновации на изложбите „Агра“, „Фудтех“ и „Винария“ в Международен панаир - Пловдив. В надпреварата участваха рекорден брой претенденти - общо 75 изделия на 56 фирми и научни институти. Най-авангардните разработки бяха определени от комисия с ръководител проф. д-р Васил Николов, председател на Селскостопанската академия, а церемонията по награждаването се проведе на 22 февруари вечерта в парк-хотел „Санкт Петербург“ в Пловдив. Високобелтъчен хляб, подходящ за диабетици, сърдечноболни и хора с наднормено тегло, е отличен в категория  „Научна дейност и разработки“. Другият  шампион в нея е месо-зеленчуковият пастет с намалено съдържание на мазнини и обогатен с пребиотици. Двата продукта са създадени от български научни институти, както и наградените в раздел „Технологии в растениевъдството“ - за  оползотворяване на отпадната биомаса от лавандула и за отглеждане на орех. Новият сорт домат „Алено сърце“ е призьор в категория „Сортови семена и посадъчен материал“, наред с пъпеш „Лидер F1“, който дава плодове с тегло 5-9 килограма,  стевия „Стела“, Ивайловска капия и първия наш сорт карамфил с многогодишен цикъл на развитие  - „София“.    В групата „Машини, инвентар и технологии за растениевъдството“ най-високо са оценени концепция за сеитба без обработка  Martin-Till, овършаващ хедер за бяла жътва и ориз, прибиращ само зърното, и дискова сгъваема брана за прецизна предсеитбена подготовка на почвата. В раздел „Машини, инсталации за животновъдството“ най-значими експонати са еластичен бокс с гумено легло за крави Easyfix,  автоматичен миксер за производство на храна за прасенца и многофункционално дъно за пчелни кошери против роене, а в „Технологии за животновъдството“ - торачка  за оборска тор “Торнадо”.   В категория  „Торове и препарати за селското стопанство“ финалисти са:  „Панамин агро“  - биологичен минерален  микс за листно подхранване; течен комбиниран тор със сяра, чието действие продължава до 12 седмици; микрогранулираните торове „Микростарт“, „Сумистарт“, „Умостарт“.    В раздела за хранително-вкусова промишленост са отличени саламурено сирене от магарешко мляко и 90-процентно фъстъчено масло, експонати от изложбата „Фудтех“. Като най-иновативни изделия, представени на „Винария“, бяха определени:  вакуум филтър  за винени и плодови утайки, пневматична преса Smart Press и серия бъчви Vicar – поколение 7.    Според посетители на  „Агра“ най-впечатляваща със своята визия е палата 13. Там се предлагат семена и посадъчен материал, агрохимикали, препарати  и торове, оборудване и инвентар от известни български и световни фирми. Сред тях е  спонсорът на изложбата - „Бревис“,  официален представител за България на компанията „Nuseed“, която произвежда семена и нови хибриди слънчоглед.    Наградените експонати, както и още много иновации за селското стопанство, винената и хранителната индустрия, може да се видят до 25 февруари в Международен панаир - Пловдив. ", "date": "2018.02.23", "title": "24 експоната са шампионите на „Агра“, \"Фудтех“ и „Винария“"}
{"url": "https://www.blitz.bg/lyubopitno/nauka-i-tekhnologii/prof-emil-botev-progovori-za-trevozhno-podzemno-zapvane-pod-chirpan-srinat-do-osnovi-ot-moshchen-trus-prez-1928-g_news581332.html", "text": "Земетресенията от тази нощ със сила 3,8 по Рихтер е от категорията много слабо земетресение. Усеща се като много слабо разлюляване. Разлюляването естествено води до такива психични реакции. Това обясни в сутрешния блок на bTV сеизмологът от БАН проф. Емил Ботев. „Това е т.нар. процес на афтършокова поредица или след трусова поредица след силно земетресение“, посочи той относно случващото се след силния трус в Пловдивско от миналата нощ от 4,8 по Рихтер. В момента върви процес на наместване на пластовете.     Днес вторичните трусове са над 50. „Приема се, че трябва да е с една степен по-ниско. Е, това сега беше малко различно“, каза сеизмологът за второто земетресение, което хората усетиха тази нощ. По думите му, това е реакция на Асеновградския разлом.     „Процесът се развива на около 15 км. Затова докато стигне на повърхността сеизмчната вълна, тя затихва и няма големи поражения“, посочи Ботев. Той обясни, че разломът при Чирпан, отговорен за силното земетресение през 1928 година, е друг и се намира много по на север. „Целият този сноп наричаме Маришка разломна система“, посочи професорът.     „В момента ние повтаряме сценария, който е характерен за този регион. Земетресение от около 4-4,5 и поредица афтършокови трусове, които разтоварват напрежението“, каза той. „В Чирпан има някакво запъване. Не се реализира сеизмичността там толкова бързо“, посочи той.     На въпрос дали е възможно да се прогнозират земетресенията, проф. Ботев отговори: „По принцип е възможно, теоретично се правят много опити, но в световен мащаб е известно, че не може да се направи модел. Не можем да слезем на толкова голяма дълбночина. Прогнозирането има вероятностен характер. В световен мащаб успеваемостта е под 10%, където са вложени милиарди“.    ", "date": "2018.02.23", "title": "Проф. Емил Ботев проговори за тревожно подземно \"запъване\" под Чирпан, сринат до основи от мощен трус през 1928 г."}
{"url": "https://www.blitz.bg/kriminalni/granati-i-orzhiya-s-razreshitelni-ot-frantsiya-namerikha-v-doma-na-legionera-ot-oreshak_news581324.html", "text": "Прокуратурата ще поиска постоянното задържане на бившия легионер Иван Пачелиев, който стреля по полицаи и се барикадира в дома си в тополовградското село Орешник. Вчера обвинителите повдигнаха второ обвинение на стрелеца – за незаконно притежание на взривни вещества и огнестрелни оръжия, съобщава bTV.     Освен трите оръжия, чиито разрешителни, издадени от Франция, ще бъдат проверявани, в дома му е открита пушка без приклад, множество гилзи, патрони и три гранати. Пачелиев твърди, че пушката не е негова, а гранатите са трофейни.     Първото обвинение на бившият френски легионер е за възпрепятстване на служителите на реда.    ", "date": "2018.02.23", "title": "Гранати и оръжия с разрешителни от Франция намериха в дома на легионера от Орешак"}
{"url": "https://www.blitz.bg/obshtestvo/regioni/s-evropari-stroyat-vv-veliko-trnovo-nov-tsentr-s-parkove-podzemni-garazhi-sportni-sorzheniya_news581320.html", "text": "Община Велико Търново обявява международни конкурси за нов градски център. Той ще бъде разположен върху територия от 180 декара в Старото военно училище, съобщава БНР. Първият конкурс е за идейна концепция за развитието на новия градски център, след това ще има конкурс за градоустройството на територията в Старото военно училище, посочи кметът на града Даниел Панов.     „И инфраструктура и подземни гаражи, и паркова среда, и спортни съоръжения, там имаме вече първия обект, с европейски средства, който ще се строи“, каза той.     10 милиона лева са договорени по програмата \"Региони в растеж\" за инфраструктура и конгресен център.     Реализацията на новия градски център е разделена на три етапа. Строителството се очаква да започне догодина.    ", "date": "2018.02.23", "title": "С европари строят във Велико Търново нов център – с паркове, подземни гаражи, спортни съоръжения"}
{"url": "https://www.blitz.bg/analizi-i-komentari/seizmolog-posochi-oshche-kolko-vreme-zemetreseniya-shche-drusat-plovdivsko_news581305.html", "text": "Целият диапазон от повърхността до 15 километра навътре е подложен на силно напрежение. Другите афтършокове също са в интервала между 2 и 15 километра. Това заяви в \"Здравей, България\" сеизмологът проф. Бойко Рангелов. \"Има световна статистика. В порядъка на няколко месеца ще има по-слаби трусове. Ние харесваме такива земетресения - прекрасни са. Развълнуват хората, но нямат тежки последици. Според науката т.нар. магнитуд е мярката на енергията, отделена в самия епицентър\", каза експертът.   \"Някъде в около 20-30 процента обикновено има предшестваш трус, а след това следва основния. Обикновено обаче има едно основно земетресение и много афтършокови земетресения\", каза Рангелов.  \"Разломът е в същото огнище, когато стана малко по-силно земетресение през 2002 година\", призна експертът.      Специалистът показа карта, на която се виждат всички земетресения, ставали на Балканите някога.      ", "date": "2018.02.23", "title": "Сеизмолог посочи още колко време земетресения ще друсат Пловдивско!"}
