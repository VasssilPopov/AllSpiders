{"url": "https://www.blitz.bg/obshtestvo/zdraveopazvane/decho-dechev-razkri-nepodozirani-problemi-na-zdravnata-kasa-szdavani-ot-edni-khoritsa_news615564.html", "text": "Проблемът в Националната здравноосигурителна каса (НЗОК) идва от едни хорица, които се въртят на места, които не са видими за обществото, но дърпат конците на касата. Това обяви новоизбраният управител на НЗОК д-р Дечо Дечев пред bTV. В петък парламентът го подкрепи за поста, а до избора му се стигна след предсрочното освобождаване на Камен Плочев. Дечев ще довърши мандата на Плочев до 12 март 2020 г.Той обясни, че знае кои са тези хора, които искат да дърпат конците, не ги назова по име, но уточни, че те са част от системата на Здравната каса.  Той отбеляза, че има силно болнично лоби, големи корпоративни играчи, които за сметка на държавните и общински болници прокарват политика, която е изцяло в тяхна полза, която е по отношение на т. нар. лимити. \"Има много интереси в системата – тези лобита са вкарали хора, които влияят\", обяви Дечев. \"Не съм от хората, които позволяват да им диктуват решения”, предупреди новият управител на Здравната каса. Той уточни, че е приел да оглави Здравната къса, въпреки че новият пост не е по-добре платен, нито му носи повече предимства от директорския пост в болница \"Св. Иван Рилски” именно, защото има много проблеми за решаване и смята, че може да се справи. \"Приех, защото мисля, че ситуацията по-тежка не може да стане\", допълни Дечев. \"Народното събрание ме подкрепи, това е подкрепа не толкова към моята персона, а политическата класа е разбрала, че проблемите в сектора са много сериозни и тежки и трябват промени.  Длъжността трябва да бъде професионална, на длъжността управител на НЗОК трябва да бъде експерт. Дойде времето, в което политиците разбраха, че са били на погрешен път, като са мислили, че длъжността управител на НЗОК трябва да е политическа”, добави новият шеф на Касата. \"Всеки бюджет трябва да има адекватност на дейностите, зададени за определен период от време. Предлага се коренна промяна в дейността на НЗОК, трябва да се работи по ефективност, ефикасност и контрол\", изтъкна той.", "date": "2018.07.23", "title": "Дечо Дечев разкри неподозирани проблеми на Здравната каса, създавани от \"едни хорица\""}
{"url": "https://www.blitz.bg/layfstayl/za-damite/9-vredni-produkta-koito-davame-na-deteto-si-vseki-den_news615426.html", "text": "Много деца още от самото си раждане започват да приемат храна, в която се съдържа много захар. Това понижава чувствителността на вкусовите им рецептори и прави нормалната храна непривлекателна. Съществуват продукти, които не трябва да даваме на децата си в никакъв случай заради физиологичните особености на организма им.     ", "date": "2018.07.23", "title": "9 вредни продукта, които даваме на детето си всеки ден!"}
{"url": "https://www.blitz.bg/layfstayl/za-damite/10-toksichni-produkta-koito-khorata-obozhavat_news615431.html", "text": "Много е трудно да повярваме, че в голяма част от любимите ни продукти се съдържа отрова. Или че прекомерната употреба на подобни плодове и зеленчуци може да доведе дори до летален край. С голяма част от опасните храни, с които ще ви запознаем днес, се сблъскваме всеки ден. Купуваме ги от магазина и ги слагаме на трапезата си, без да подозираме, че всъщност могат да ни убият. ", "date": "2018.07.23", "title": "10 токсични продукта, които хората обожават"}
{"url": "https://www.blitz.bg/layfstayl/za-damite/7-neshcha-koito-mogat-da-progonyat-zhenskiya-orgazm_news615423.html", "text": "Известно е, че жените стигат до оргазъм много по-трудно от партньорите си. А понякога дори и не получават такъв. Очакването за 100-процентов оргазъм може да създаде психически натиск и напрежение, които намаляват вероятността да изпитате едно от най-приятните усещания в живота.", "date": "2018.07.23", "title": "7 неща, които могат да прогонят женския оргазъм"}
{"url": "https://www.blitz.bg/layfstayl/za-damite/razpuskash-na-plazha-i-otslabvash-zvuchi-neveroyatno-no-mozhe-da-stane-fakt-tryabva-samo-da_news615428.html", "text": "Лятната отпуска е идеалното време, в което имаме възможност не само да си отдъхнем от натовареното ежедневие, но и да се заредим с положителни емоции, да завържем нови запознанства и да си направим яки снимки. Тя е и прекрасна възможност да се погрижим за външния си вид и да се приведем в отлична форма. Да се сдобиеш с красиво тяло по време на лятната си отпуска не е мисия невъзможна. Само трябва да обърнете внимание на няколко прости неща. Те ще допаднат както на привържениците на активната почивка, така и на онези, които смятат да се отдадат на релакс край морските вълни.  ", "date": "2018.07.23", "title": "Разпускаш на плажа и отслабваш! Звучи невероятно, но може да стане факт, трябва само да..."}
{"url": "https://www.blitz.bg/politika/petr-knev-s-goreshch-analiz-za-strandzha-shche-ima-li-predsrochni-izbori-i-kakv-lider-e-korneliya-ninova_news615533.html", "text": "\"За мен Странджа и проблемът, който последните седмици се разви там с чумата, не е толкова икономически или финансов проблем. Той е политически. Странджа последните години няма никаква държавна политика за развитие и не говоря за 3-4 години, а за цели 20 години. Там има един поминък - животновъдството.\" Това каза пред bTV Петър Кънев от БСП, който е председател на Комисията по икономика и туризма в НС. \"Ако има подстрeкаване, то трябва да има съответни органи и съд. Нинова е там, както Цветанов и Борисов са навсякъде. Протестиращите са същите като при свалянето на правителството на Борисов, а после при избирането му\", продължи той.   \"Корнелия Нинова е самостоятелен ръководител на партия. Има една \"ако човешката глупост можете да лети, някои хора нямаше да кацнат на земята\". БСП не мълчи и аз няма да мълча. Ние обезлюдяваме Странджа и това остава район с 8 човека на квадратен километър\", коментира още депутатът.   \"В момента страната няма нужда от предсрочни избори и за това мисля, че няма да има такива, но догодина май месец ни очакват кметски, които са доста тежки. Там ще бъде голяма борба. Последните няколко години държавата абдикира от управлението на държавния сектор. Няма конкретни данни колко е държавният сектор в икономиката. Например, според мен не трябва да има концесия на плажа. Хората все казват колко е евтино в Гърция и за това трябва да махнат концесиите. При нас съм скептичен, защото вече са раздадени. Държавната собственост е много важна част. Трябва да има друг режим на работа\", обясни още Кънев. ", "date": "2018.07.23", "title": "Петър Кънев с горещ анализ за Странджа, ще има ли предсрочни избори и какъв лидер е Корнелия Нинова"}
{"url": "https://www.blitz.bg/obshtestvo/bunt-sreshchu-valeri-simeonov-i-absurdnite-mu-proverki-za-shuma-po-moreto_news614826.html", "text": "Тих бунт зрее в туристическия бранш срещу скандалния вицепремиер Валери Симеонов по повод абсурдните му проверки за нощната тишина в морските курорти. Стана ли тихо по българското крайбрежие, след акциите по морето, след промените в правилата, които трябва да гарантират спокойната почивка на туристите, без издевателства над слуха им, а в същото време да опазят и правото на хората, на които не им се спи нощем, да се забавляват.  Новият закон за шума забранява озвучаване на открито и в обекти близо до жилищни сгради. Между 23 часа вечерта и 8.00 сутринта. Забрана, която се нарушава. Сигнал довежда властите на проверка. И музиката спира.  През светлата част от деня контролът е в ръцете на РЗИ, а през нощта на полицията.Докато проверят една дискотека, музиката във всички останали контролирано спира. А най-разочаровани са клиентите. Докато музика няма, те – пеят. Купонът приключва около 1 часа вечерта. И настава тишина.Всички собственици и управителите се страхуват да говорят открито. Но се оплакват от постоянните проверки. Казват, че търпят загуби. Въпреки това не искат да ги снимаме. Някои дискотеки са шумово изолирани и спазват закона, при други – стопаните им ходят по ръба на правилата.  Новите глоби за провинените са още по-солени: От 500 до 1000 лева при първо, а при второ нарушение от 2000 до 6000 за физически лица. И при фирмите – между 5000 и 10 000 при първо провинение, а при повторно – до 20 000 лева. ", "date": "2018.07.23", "title": "Бунт срещу Валери Симеонов и абсурдните му проверки за шума по морето!"}
{"url": "https://www.blitz.bg/layfstayl/za-damite/5-te-nay-alchni-znaka-na-zodiaka_news615424.html", "text": "Алчността е форма на зависимост. Да бъдеш алчен е не само да искаш повече, отколкото заслужаваш, но и безразсъдно да се отдадеш на желанията си. Такива хора са егоисти и често пъти не се интересуват от факта, че с действията си могат да засегнат околните.  ", "date": "2018.07.23", "title": "5-те най-алчни знака на зодиака"}
{"url": "https://www.blitz.bg/layfstayl/za-damite/tazi-zhena-zhivee-v-tovaren-konteyner-ot-10-kv-m-no-kogato-poglednete-vtre_news615437.html", "text": "Наскоро се появи нова тенденция сред жилищата. Става въпрос за морските товарни контейнери. Бренда Кели дори е създала компания, която превръща тези метални кутии в уютни къщи. Самата тя винаги е обичала малките пространства, затова не само проектира контейнери, но и живее в един от тях.   Дължината на \"дома\" й е 6 метра, а жилищната площ - едва 10 кв. метра.", "date": "2018.07.23", "title": "Тази жена живее в товарен контейнер от 10 кв. м., но когато погледнете вътре..."}
{"url": "https://www.blitz.bg/layfstayl/za-damite/sluchaynost-ili-vazhno-poslanie-kak-da-razchitame-svpadenieto-na-chislata-v-chasovnika_news615434.html", "text": "Някога замисляли ли сте се защо когато погледнете към часовника, виждате числа, които се повтарят? По тази тема има много мнения. Дори да смятате, че това е просто съвпадение, ще ви разочароваме, защото числата могат да имат много по-голямо значение.  Te също носят някакво съобщение, което в никакъв случай не трябва да игнорираме.   Ако случайно, поглеждайки към часовника, сте видели една и съща последователност на числата, е възможно те да искат да ви кажат нещо. А ако повтарящите се числа ви \"преследват\" ден след ден, със сигурност това не е случайно.", "date": "2018.07.23", "title": "Случайност или важно послание: Как да разчитаме съвпадението на числата в часовника?"}
{"url": "https://www.blitz.bg/svyat/novoto-gadzhe-na-rapra-timati-publikuva-goreshcha-snimka_news615614.html", "text": "Анастасия Решетова, която е новата официална приятелка на руския рапър Тимати, публикува гореща снимка по бански. На нея красавицата е без грим и демонстрира завидни форми. ", "date": "2018.07.23", "title": "Новото гадже на рапъра Тимати публикува ГОРЕЩА СНИМКА"}
{"url": "https://www.blitz.bg/zdrave/khranene-sled-trenirovka-za-kakvo-da-vnimavate_news615623.html", "text": "Ходенето на фитнес се препоръчва на хората, които през последните няколко години за натрупали повече килограми и искат да започнат по-здравословен живот. Много инструктори са на мнение, че увеличаването на физическата активност подмладява и извайва мускулите, но за това трябва постоянство.Ако тренирате по специално изготвена програма и спазвате всички препоръки на треньoра, но нямате достатъчно добри резултати, значи има нещо друго, което ви пречи. Едно от нещата, на което е нужно да обърнете внимание, е храненето. Нещата, които консумирате преди тренировка трябва да са леки и да не натоварват стомаха, но и да съдържат достатъчно полезни вещества, които да заредят тялото с енергия.   Знаете ли колко време след фитнеса трябва да ядете?  30 мин. след тренировка Много хора си мислят, че това не е правилно, но тялото се нуждае от нутриенти, с които да възстанови защитните си сили след тренировката. Според д-р Анджу Суд, който е специалист по хранене и диетика, в рамките на 30 минути след тренировката е добре да се ядат храни, богати на протеини. Препоръчително е избягване на въглехидратите, които се срещат във вредните бургери, пържени картофки и различни десерти с много захар.  Планирате всяко хранене Понякога сте толкова изморени, че си позволявате да хапнете нещо мазно и се успокоявате с това, че здраво сте се поизпотили във фитнеса. По време на тренировка тялото изгаря мазнините и оставя чувство на глад, но то ще изчезне с подходящите здравословни храни.   Храненето зависи и от времето, през което тренирате. Ако ходите на фитнес вечер, избегнете приема на въглехидрати след това. Ако е сутрин - хапнете повече от тях, за да имате сили до края на деня. Позволено е и до 15 грама протеин след фитнес, но това зависи от теглото и височината на спортуващия.  Полезни храни след тренировка * Сандвич с хумус и риба тон  - той е с ниско съдържание на калории и високо количество протеини. Хумусът е богат на фибри и е много по-добър от майонезата и горчицата, които обикновено се слагат в сандвичи. * Яйца  - полезни са за растежа на мускулите и същевременно са добър източник на протеини. Омлетите със зеленчуци, приготвени със съвсем малко мазнина са перфектна комбинация.  * Авокадо  - осигуряват на организма витамин В, който засилва метаболизма. * Череши  - богати са на антиоксиданти и по този начин спомагат за облекчаване на болките в мускулите след интензивни упражнения.  * Кафяв ориз  - смята се за антиоксидант. Богат е на фибри и насърчава метаболитните процеси. ", "date": "2018.07.23", "title": "Хранене след тренировка - за какво да внимавате?"}
{"url": "https://www.blitz.bg/layfstayl/ptuvane/tova-sa-naymrsnite-mesta-v-samoleta-snimki_news615560.html", "text": "Всеки знае, че самолетът, в който пътуват стотици хора, няма как да бъде най-чистото място в света и трябва да сме особено бдителни за хигиената си. Националната научна фондация и TravelMath.com обаче наливат още масло в огъня, публикувайки „карта“ на най- мръсните места\", пише profit.bg.На летищата, както показва илюстрацията (червено = най-лошото), местата с най-голяма концентрация на бактерии са тези, които пипаме с ръце. Това означава, че в тоалетната това са бутонът за пускане на водата, чешмата и дръжката на вратата.  И това не е най-лошото. Отивайки към мястото си за сядане, вие попадате в истинска джунгла с микроби.  Там не пренебрегвайте колана и бутона за осветлението. А ето и най-шокиращото - най-голямата концентрация е на масичката пред вас. Да, мястото, където се храните, е почти десет пъти по-мръсно от тоалетната. И така, следващия път просто се запасете с антибактериални кърпички и бъдете по– бдителни.", "date": "2018.07.23", "title": "Това са най–мръсните места в самолета (СНИМКИ)"}
{"url": "https://www.blitz.bg/layfstayl/reni-pritesnyava-deteto-si-s-lichniya-si-zhivot-zavrna-se-s-poredno-novo-gadzhe_news615572.html", "text": "Рени успя да си намери мъж. След драматичната раздяла с Борис Пилософ, от когото има двама сина, певицата най-сетне се носи на крилете на любовта и е толкова очевидно щастлива, че дори не се опитва да го крие. „На мой клип се запознах с бившия ми мъж, така че…”, потвърди със загадъчна усмивка Рени при последната си медийна изява, когато бе попитана дали на ваканцията си в Гърция е била придружена от „симпатягата” от клипа си „Искам бебе”. Няма съмнение, че именно покрай видеото Рени се запознава с настоящия мъж до себе си. Любопитна подробност е, че на времето срещна Борис Пилософ отново на снимачната площадка на свое видео.„Нищо не искам да твърдя със сигурност и нищо не искам да казвам със сигурност… Знам само едно – че съм изключително щастлива и доволна”, споделя Рени. Тя издава, че новият й любим не живее в България. Само това е склонна да разкрие засега и е категорична в решението си да запази името и самоличността на тайнствения мъж колкото се може по-дълго. Рени дори не го е запознала с двамата си сина, макар че те са наясно за появата му, пише „Уикенд“.  Напук на очакванията големият наследник на певицата, който носи името на баща си, не проявявал никаква ревност. Дори напротив, 14-годишният Борис отдавна повтарял на майка си, че й е време за нова любов. „Непрекъснато ми казва: „Мамо, намери си мъж! Мамо, ти трябва да си щастлива!”, а веднъж ми каза: „Мамо, нямаш ли нужда от секс?”, споделя през смях Рени. Тя се радва, че има силна връзка със синовете си и те я приемат като своя най-добър приятел, на когото могат да доверят всичко. Като майка обаче фолк дивата засега не е склонна да ги запознава с мъжа до себе си. Рени смята, че връзката й с въпросния господин е твърде прясна за такава важна стъпка: „Не знаят кой е човекът. Не са го виждали. Мисля, че все още е рано, защото може и нищо да не излезе”. И пред медиите не иска да говори за новата си любов, тъй като има горчивия опит от връзката си с Борис Пилософ. Затова пък певицата, която тази година навърши 42 години, признава, че е склонна да роди още едно дете, както и пее в новата си песен „Искам бебе”: „Мисля, че годините нямат значение… Ето например, Ицко Финци на 84 години стана баща. Така че какво ни е на нас?! Хубавите и добрите хора като нас трябва да се размножават!”.", "date": "2018.07.23", "title": "Рени притеснява детето си с личния си живот, завърна се с поредно ново гадже"}
{"url": "https://www.blitz.bg/layfstayl/tsetso-tototo-ne-otide-na-rozhdeniya-den-na-dshcherya-si-elena-boeva-spretna-pishchno-zvezdno-parti-vpreki-sabotazha-na-tatkoto-snimki_news615580.html", "text": "Бившата половинка на Цецо Тотото - Елена Боева, спретна пищно тържество по случай първия рожден ден на дъщеричката им Елинор. Тя съчета първата годишнина на дъщеря им заедно с кръщене. На тържеството присъстваха куп известни личности, както и семейството на Боева, но таткото очевидно е решил да го пропусне. Асдис Ран, Ива Софиянска, Диана Иванчева и коафьорът на звездите Конда Кондов са само малка част от звездните личности на празника. Цецо не е качил нито една снимка от въпросното \"парти\", докато Елена заля мрежата с такива.   Тържеството бе в приказно розово и бяло, като Елена и Елинор са в красиви рокли в същите цветове.   Елена Боева с родителите си и малката Елинор  Елена и кръстницата на Елинор - Дани   Малката Елинор в прегръдките на близките приятелки на Боева - \"ледената кралица\" Асдис Ран и манекенката Диана Иванчева    Елена, дъщеря й и Ива Софиянска   Цветан отбеляза първия рожден ден на дъщеря си с усмихната стара снимка, на която я прегръща и написа към нея кратко и ясно \"Обичам те Елинор - тати, честит първи рожден ден!\"  Елена и Цветан преживяха бурна връзка, в която ту се караха - ту бяха заедно. Двамата афишираха връзката си официално малко преди Боева да забременее и да роди дъщеря им - Елинор.  ", "date": "2018.07.23", "title": "Цецо Тотото не отиде на рождения ден на дъщеря си! Елена Боева спретна пищно звездно парти, въпреки саботажа на таткото (СНИМКИ)"}
{"url": "https://www.blitz.bg/layfstayl/veneta-raykova-napravi-trogatelno-poslanie-km-tisho-po-sluchay-godishninata-im-i-prizna_news615094.html", "text": "Венета Райкова показа, че все пак не е забравила за някогашната си любов към брадъра и ресторантьор Тишо. Тя публикува сърцераздирателно послание и снимка на профила си във Фейсбук. \"Фейсбук ми напомня, че днес щяхме да празнуваме годишнина от брака! Да, имахме хубав брак! И хубав развод! Днес всеки е поел по пътя си, но аз винаги ще помня, че той ме е подкрепял и е вярвал в мен, дори когато аз не съм си вярвала! Затова на първа страница на \"Скандал\" ще прочетете посвещението - \"На Тихомир, за подкрепата и вярата в мен\"\", написа тв-водещата и публикува ето тази фотография от 2015 г, когато между двамата всичко е още безоблачно.        Тя и Тишо не са заедно вече от доста време. След раздялата им Венета Райкова демонстрира колко добре се чувства в кожата на сама жена и дори не пропуска коментар, че вече никога няма да се влюбва.     ", "date": "2018.07.23", "title": "Венета Райкова направи трогателно послание към Тишо по случай годишнината им и призна..."}
{"url": "https://www.blitz.bg/kriminalni/prestplenie/mira-dobreva-tsfna-s-torbichki-pod-ochite-v-efir-i-razkaza-za-uzhasa-ot-petiya-obir-na-doma-y_news615536.html", "text": "Мира Добрева е обирана вече 5 пъти. Самата тя признава, че се страхува, както тя, така и детето й. Последният обир е в новия комплекс, в който отскоро тя живее с детето си в столичния квартал \"Изток\". \"Това, което се случи, се случва на много български семейства и е процес, който по някакъв начин трябва да бъде спрян. Затова точно реших и да говоря\", поде журналистката в ефира на Нова телевизия.  \"През прозореца, докато спим с детето ми сами във вкъщи, за 4-и пореден път и за първи откакто сме в този дом, прониква, необезпокояван от десетките видео камери и от СОТ-а, един весел симпатяга - крадец. Необезпокоявано взима неща - две чанти и прескача отново, връщайки се на терасата. Разглежда очевидно на спокойствие съдържанието на чантите. След предишните обири не държа повече от 50 лева в портфейла си обаче. Оставил е нещата на терасата на съседите. Не сме чули нищо и не усетих чуждо присъствие. Тази нощ принципно не спах добре, но не съм усетила нищо\", заяви тя пред Нова тв.      \"И преди Жорко много ме е разпитвал. При един от предишните обири се прибрахме и видяхме погром. Децата имат силно развито чувство, защото той явно е усещал нещо, защото много подробно ме разпитваше. Искаше да му обещая, че никой няма да влезе. Уви, нищо не може да ги спре крадците. Аз какво да кажа на аудиторията? Сложете си СОТ, охрана и видеонаблюдение ли? Работете здраво и упорито, за да си осигурите всичко това? Гаранция обаче очевидно няма. Уважения към полицията и държавата, но трябва да се вземат спешни мерки. Да, този път са откраднати малко пари, но можеше да са повече\", каза Добрева.     \"Не бях пуснала СОТ-а на прозорците, защото е топло, отворих ги. Освен това имаме много камери и бях спокойна\", каза тя.  \"Не знаеш, ако се събудиш в този момент, когато има крадец в дома ти, дали той няма да те види и дали ще оцелееш. Той може да е наркоман или убиец и да те нарани\", притеснено заяви Добрева.     \"Този път се замислих дали има смисъл да подавам жалба. Тази търпимост, до която ни карат да стигаме, вече е страшна. В събота искахме да тренираме, да караме колела на Витоша, но всичко пропадна. Ние се занимавахме с крадците, а те не се занимават с нас. Те си почиват някъде с нашите пари\", раздразнено заяви журналистката, а после се обърна към крадеца, който според думите й е много нагъл, защото дори не е сложил маска, за да скрие лицето си: \"От къде си сигурен, симпатяга, че нищо няма да ти се случи?\".", "date": "2018.07.23", "title": "Мира Добрева цъфна с торбички под очите в ефир и разказа за ужаса от петия обир на дома й!"}
{"url": "https://www.blitz.bg/layfstayl/khoroskop/koi-zodii-sa-naivni-i-doverchivi-i-koi-nikoga-nyama-da-vi-povyarvat-predi-da-se-dokazhete-che-dori-i-sled-tova_news615529.html", "text": "Има хора, които са си подозрителни по природа и винаги очакват някой да ги измами или подведе, Има и друг тип хора, които сляпо вярват в доброто у другите. Възможно е степента на доверичвост да се базира и на зодията на човек. Вижте класация на най-доверчивите към най-мнителните зодиаклани знаци:1. Риби  Рибите са най-доверчивата зодия. Те са като малко врабче, което вижда доброто у хората, дори когато няма такова. Те прощават лесно и винаги търсят позитивното у другите, дори когато такова е почти невъзможно да се намери. Според някои хора това е пример за наивност, но пък Рибите наистина имат очи са хубавите неща в живота. 2. Везни  Везните са любезни и вярващи по природа хора. Те са лоялни и именно за това вярват на хората. Те са склонни да разкрият най-дълбоките си тайни пред човек, който не им е особено близък, само защото по някаква причина им е станал симпатичен. Везните не обичат да таят омраза в сърцето си, защото знаят, че омразата е отрова за душата.  3. Близнаци  Близнаците дават най-доброто от себе си на хората, именно защото лесно се им се доверяват. Те възприемат всяка дума за чиста истина. Дори след като са имали основание да се съмняват в приказките на определен човек, те пак биха му се доверили, ако той се постарае да убеди, че е направил грешка. Просто Близнаците вярват,  че всеки има право да сгреши.   4. Рак  Представителите на зодия Рак почти винаги са почтени и надеждни и смятат, че другите хора също са такива. Те са мнителни само, когато става дума за пари – тогава не се доверяват много лесно. Те са от типа хора, които броят парите си най-малко по три пъти преди да ги дадат на касата или на банковия служител. Иначе в личен план са доста доверчиви. 5. Дева  Девите са ту доверчиви, ту мнителни - зависи за всеки отделен случай. Те имат добри инстинкти по отношение на това кой е надежден и кой не. Хората от този знак имат склонност да се доверяват на личности с голям авторитет, с добра репутация, с професионално признание. Те са много подозрителни към всички останали, самопровъзгласили се \"експерти\", които нямат официална титла. В личен план също се влияят от репутацията на човек.  6. Водолей  Представителите на зодия Водолей приемат хората по думите им, защото очакват всички да бъдат толкова откровени и честни като самите тях. Естествено те са супер изненадани, когато се окаже, че някой ги е измамил. Тогава наистина започват да се възмущават за недостатъците на човешката природа. Жените от тази зодия са по-доверчиви като цяло от мъжете. 7. Tелец  Телците вярват само на членовете на своето семейство и евентуално на някои свои приятели. Те не се доверяват лесно на останалите хора в живота си - колеги, познати, дори на половинката си в интимен план. Особено, ако веднъж някой разбие сърцето им чрез измама/изневяра, те никога повече не са склонни да вярват на противоположния пол. 8. Скорпион  Ако излъжете и веднътж човек от зодия Скорпион, той никога повече няма да ви се довери. Но пък, ако сте лоялни към него, той също няма да ви подведе никога и ще ви има за благонадеждни. С други думи, Скорпионът вярва до момента, в който някой не го излъже. Но пък не е добра идея да лъжете отмъстителния представител на тази зодия! 9. Стрелец  Стрелците не вярват на никого, но и самите те не могат да пазят тайни  и са склонни да подведат човек, тоест и на тях не може да се вярва много-много. Те могат да се доверят на случаен човек, но да си имат едно наум за своя най-добър приятел. Истинските Стрелци просто не са много лоялни, но пък а и не очакват лоялност от другите. 10. Козирог  Козирозите никога не вярват сляпо на хората. Те са твърде разумни и знаят, че доброто и лошото вървят ръка за ръка. Те винаги търсят скрит контекст в думите на хората, особено ако нещата изглеждат твърде хубави, за да са истина. Именно този факт често ги прави твърде самотни  и изолирани  – те предпочитат да са самотни, отколкото да бъдат предадени. 11. Лъв  Лъвовете са подозрителни по природа. Те смятат, че другите им завиждат за техните престиж и очарование и затова тяхното доверие се печели наистина трудно. Освен това представителите на този знак реагират винаги според поговорката: „Крадецът вика: „Дръжте крадеца!”.” Ако ги обвините в изневяра, те веднага ще ви заявят, че по-скоро вие им изневерявате. 12. Овен  Представителите на зодия Овен са леко параноични и мразят лъжците, като по презумпция смятат, че почти всички са лъжци. За тях на света има два вида хора – хора с лоши намерения и лъжци. Истинският Овен рядко се доверява, защото смята самото доверие за детинска проява. Може да ви отнеме цял живот да спечелите доверието на Овен.", "date": "2018.07.23", "title": "Кои зодии са наивни и доверчиви и кои никога няма да ви повярват преди да се докажете... че дори и след това!"}
{"url": "https://www.blitz.bg/svyat/kayli-dzhenr-progovori-za-proklyatieto-na-kardashiyan-zabremenyala-sedmitsa-sled-kato-se-zapoznala-s-travis_news615540.html", "text": "Кайли Дженър и гаджето ѝ Травис Скот дават първото си общо интервю за новия брой на списание GQ, чиято корица красят. Влюбената двойка за първи път споделя пред медиите и обществеността как точно започва връзката им. Кайли разкрива, че двамата с 26-годишния Травис се запознават на фестивала Coachella, след негово участие, което било само една спирка от турнето му през април 2017-а.Още след втората им среща тя решава, че твърде много го харесва, за да го остави да си тръгне.  Тя си спомня: \"Травис ми каза, че трябва да продължи турнето си, а аз му казах че тръгвам с него и просто скочих в автобуса и се отправихме към залеза. Бях с него на цялото му турне.” Явно 20-годишната Кайли забременява именно на въпросното турне, тъй като 5-месечната им дъщеря Сторми се роди на 1 февруари 2018-а – точно 41 седмици след първата им среща с Травис, а една бременност трае около 40 седмици. В изданието най-малката сестра от клана Кардашян коментира и т.нар. \"Проклятие на Кардашян\" (смята се, че дамите от този клан унищожават мъжете в живота си). „За мен тези истории нямат значение, така че дори не ги оставям да ме засегнат. Това е отрицание. Има много хора, които ни обичат, но има и огромен брой хора, които не ни харесват.” Мис Дженър споделя и защо предпочита да не коментира много-много отношенията си с Травис с думите: \"Знам, че той не обича прекаленото внимание. Ето защо ние предпочитаме да пазим връзката си далеч от очите на хората.\" Буквално дни преди Кайли да се влюби в Травис тя скъса с друг рапър – Тайга, който дори претендираше, че е баща на малката Сторми и поиска тест за бащинство.", "date": "2018.07.23", "title": "Кайли Дженър проговори за проклятието на Кардашиян, забременяла седмица след като се запознала с Травис"}
{"url": "https://www.blitz.bg/obshtestvo/kde-otide-khekimyan-vodeshchiyat-aut-ot-studioto-na-btv-zaradi_news615547.html", "text": "Огромна промяна стана ясна по-рано днес в ефира на bTV. Водещият на сутрешния блок Антон Хекимян вече е аут от студиото на медията. Става дума обаче за студиото в София. 34-годишният журналист започна лятното турне на сутрешния блок, като тази сутрин води от плажа на Слънчев бряг с изнесено студио. В следващите дни Хекимян ще се включва и ще интервюира своите гости от различни точки на родното Черноморие.  Това е практика на bTV и лятното турне се случва от няколко години. ", "date": "2018.07.23", "title": "Къде отиде Хекимян? Водещият аут от студиото на bTV, заради..."}
{"url": "https://www.blitz.bg/lyubopitno/tezi-tri-rituala-shche-sbdnat-i-nay-smelite-vi-zhelaniya_news615493.html", "text": "Това са действени ритуали за изпълнение на желания. Правете ги само, когато желанието ви се струва трудно изпълнимо.РИТУАЛ С ШНУР  Вземете шнур с червен цвят. На шнура завържете девет възела, като се движите от краищата към центъра. При завързването на всяко възелче изговаряйте на глас заклинанието за постигане на съответното желание, като се съсредоточите върху своята мечта, гледате внимателно всеки възел и си представяте, че желанието ви се реализира.  Шнурът трябва да носите със себе си, докато не се сбъдне мечтата ви. Щом това се случи, го изгорете на улицата или в дома си на отворен прозорец. Друг ритуал за изпълнение на желанията можете да проведете с помощта на вода. В прозрачен съд налейте вода и се съсредоточете върху това, което желаете, като произнасяте думите на съответното заклинание (свободен текст). След това формулирайте ясно своето желание. Процедурата се провежда три пъти. След това изпийте водата на бавни глътки. РИТУАЛ СИМОРОН И накрая, ритуал за изпълнение на желание по системата Симорон. За провеждането му вземете шнур. Не е задължително да е нов, но в никакъв случай да не е черен. Хванете шнура в ръце и произнесете над него своето, желание. То трябва да е формулирано така, че да е максимално ясно, без излишни думи. Завършете със заклинание (свободен текст). Завържете шнура в дома си към някой предмет от интериора. Ако човек действително е заинтересован от изпълнението на желанието, то обезателно ще се сбъдне. А ритуалът само ще помогне за реализирането му. Източник: popantofi.com", "date": "2018.07.23", "title": "Тeзи три ритуала ще сбъднат и най-смелите ви желания"}
{"url": "https://www.blitz.bg/lyubopitno/imate-smneniya-che-neshcho-ne-e-nared-eto-nyakolko-sveta-za-tova-kak-da-izlekuvate-dushata-si_news615495.html", "text": "Който е яздил кон, е наясно, че по време на движение конникът се удря в коня. Така и нашата душа.И именно съприкосновението между божествената искра и човешкото тяло ни „боли”.  Ако духът и тялото са солидарни, душата е спокойна и радостна. Докосването до божествения творчески замисъл не причинява травма на физическото тяло и на душата е спокойно. Ако намеренията на духа не съвпадат с желанията на тялото, настъпва дисбаланс: докосването променя качеството си и човекът изпитва тревога, страхове, безпричинен дискфомфорт. Тогава душата започва да страда и казваме: „Душата ме боли”. Тялото ни живее по доста примитивни закони и болката се опитва да ги заглуши с най-достъпните средства: алкохол, обилна храна, гуляи… Лекарството трябва да се търси не в храната или алкохола, а в полезната дейност, в помощта за хората. Трябва да насочим своето тяло кон натам, накъдето се стреми нашият дух, творческото ни начало. А то присъства у всекиго от нас. Всички ние сме творци. Да твориш, не означава само да пишеш стихове и да рисуваш картини. Това означава творчески, съзнателно и с голяма любов да подхождаш към всяка дейност. Да правиш това, от което ти става хубаво и спокойно. Нечий дух Ще иска да се задълбочи в изучаването на законите на мирозданието, а друг – да помага на бездомни животни или самотни старци. Търсете себе си и започнете да творите собствения си живот по повелята на душата си. И тя ще престане да ви боли… Източник: popantofi.com", "date": "2018.07.23", "title": "Имате съмнения, че нещо не е наред? Ето няколко съвета за това как да излекувате душата си"}
{"url": "https://www.blitz.bg/layfstayl/d-r-khinova-ot-otkradnat-zhivot-v-shokirashcha-izpoved-prebivakha-me-sistemno_news615600.html", "text": "Години бяха нужни на актрисата Деси Бакърджиева да разкрие, че е била жертва на домашно насилие. Тя направи признанието си през април и по всичко личеше, че й е трудно. Може би не се е осмелила по-рано, дори когато през 2014 г. стана едно от лицата на кампанията „Говори открито срещу домашното насилие“. Деси, която има дъщеря от приключила връзка  не разкрива кой я е подложил на това страшно изпитание.  Подчертава, че психическото насилие е по-страшно от физическото. „Раната може да заздравее, но психиката – не. Травмата си остава за цял живот, обясни ми един психиатър. Вярвам му“, казва тя.  Д-р Хинова от „Откраднат живот“  продължава да вярва в любовта , въпреки преживяния ужас, пише Таблоид.  \"Моята точка на кипене не беше нито след първия шамар, нито след първата обида. Търпението понякога е доста дълъг период. може би трябва да си тръгнеш след първата обида. Но трябваше да се запитам - аз ли съм този човек, който провокира в теб демона.  Първият шамар беше от ревност.  Приех го като нещо нормално. Повечето жени, които са жертви на домашно насилие, никой не знае, че те са жертва. Всичко остава зад заключената врата, зад спуснатото перде. А съседите чуват само виковете\", сподели Деси. \"Аз се страхувах да посегна, а можех да посегна.  Знаеш ли колко е странно - удрят те, а теб не те боли. Мислех си, че го заслужавам! Това е най-страшното! Когато един човек е обсебен от теб, от желанието да притежава всяка част от теб..., това е зловещо! Но за мен това вече е минало\", сподели още актрисата.  Тя заяви, че \"след този случай\" е  намерила сили и отново е повярвала на мъжете.  \"Защото за мен най-важното е, че хората са различни. Днес до известна степен съм сама\", признава актрисата. \"А неофициално - ще запазя в тайна\", допълва тя. \"Не съм спряла да мечтая - за още деца, да бъда отново булка.  Не знам, мечтите се сбъдват. Всичко, което ми се е случило, ме е направило това, което съм. Човек трябва да се учи от грешките си. Всичко останало е суета\", заяви Деси Бакърджиева. ", "date": "2018.07.23", "title": "Д-р Хинова от „Откраднат живот“ в шокираща изповед: Пребиваха ме системно!"}
{"url": "https://www.blitz.bg/layfstayl/za-damite/nyama-da-povyarvate-kolko-obshcho-ima-mezhdu-melaniya-trmp-i-printsesa-dayana-snimki_news615420.html", "text": "Съпругата на американския президент Доналд Тръмп - Мелания, отдавна е призната за истинска модна икона. Нито една съвременна първа дама не може да я надмине по стил и изящество. Мелания Тръмп не просто буди възхищение, тя е и пример за подражание.  Медиите са направили свое изследване, което е доказало, че за тоалетите си г-жа Тръмп черпи вдъхновение от няколко стилни дами, сред които Жаклин Кенеди, Гейс Кели и принцеса Даяна.", "date": "2018.07.23", "title": "Няма да повярвате колко общо има между Мелания Тръмп и принцеса Даяна (СНИМКИ)"}
{"url": "https://www.blitz.bg/intsidenti/lyubovna-versiya-za-dramata-s-krasivata-lekarka-poletyala-ot-7-iya-etazh-na-blok-v-stolichniya-lyulin_news615530.html", "text": "Младата лекарка Ирена Иванова е полетяла от 7-ия етаж на блок 302 в столичния кв. \"Люлин\" след скандал с приятеля си. 35-годишната жена искала да сплаши гаджето си, но се спънала и паднала през терасата. Ужасяващият инцидент станал в петък вечерта. Това разкриха криминалисти пред \"Телеграф\". В момента 35-годишната лекарка е в болница, неконтактна, а медиците са борят за живота й. Майка й, известната фризьорка от Враца - Павлина Петрова, призова от профила си във Фейсбук, който може да дари кръв за Ирена. Тя е с рядката 0- група.  Младата лекарка, която е работила в спешния кабинет на Александровска болница, а в момента е в \"Токуда\", отишла на гости на приятеля си в петък вечерта. Той живеел на фаталния 7-и етаж в бл. 302. \"Мъжът сподели, че двамата са пили алкохол, но в един момент са се скарали заради ревност. Тя излязла на терасата. Предполага се, че искала да го сплаши, но политнала и паднала\", разказаха ченгетата. Незабавно била извикана помощ на тел. 112. Линейката и полицаите пристигнали на третата минута след подаването на сигнала.   Тъй като младата лекарка е в изключително тежко състояние, не е била разпитана. За сметка на това приятелят й е дал пълни показания на разследващите. Категорично е отхвърлена версията за опит за самоубийство или опит за убийство. Става въпрос за нелеп инцидент, уточняват от силовото ведомство.", "date": "2018.07.23", "title": "Любовна версия за драмата с красивата лекарка, полетяла от 7-ия етаж на блок в столичния \"Люлин\""}
{"url": "https://www.blitz.bg/obshtestvo/shok-i-uzhas-v-sveti-vlas-cheren-sofiyski-yaguar-razksa-peshekhodets-i-go-ubi-na-myasto_news615586.html", "text": "Черен Ягуар, със софийска регистрация, в която са се предвиждали млади мъж и жена, е блъснала пешеходец в Свети Влас, който е убит на място. Тялото му буквално е полетяло върху предното стъкло откъм водача и след това е изхвърлено на платното. Според очевидци мъртвият е бил с тежък политравматизъм, предава Флагман. Инцидентът е от снощи. Около 19:30 часа, на смрачаване човекът пресичал по главната улица, с движещи се по нея автомобили, в близост до яхтеното пристанище. Той изневиделица слязъл от тротоара на пътя, когато е бил пометен от автомобила, движещ се с около 60 км/ч. Затова съобщават очевидци. Заради огледа снощи движението е било блокирано за около час и половина.  Взетите проби от трупа показват, че мъртвият е бил с доста голямо количество алкохол в кръвта. Той е 70-години и от Свети влас. ", "date": "2018.07.23", "title": "Шок и ужас в Свети Влас! Черен софийски Ягуар разкъса пешеходец и го уби на място"}
{"url": "https://www.blitz.bg/svyat/s-kogo-se-e-sreshchala-v-sashch-obvinenata-v-shpionazh-ruskinya-mariya-butina_news615523.html", "text": "Обвинената в шпионаж руска гражданка Мария Бутина е имала по-широки контакти на високо равнище във Вашингтон, отколкото бе известно по-рано. През 2015 г. тя е участвала в две срещи между гостуващи руски представители и двама високопоставени служители на американската централна банка и министерството на финансите, съобщи Reuters. В срещите, разкрити от няколко души, запознати с тях, и от доклад на вашингтонски център за анализи, който ги е организирал, са участвали тогавашният вицепрезидент на Управлението за федерален резерв (УФР) Стенли Фишeр и тогавашният зам.-министър на финансите, отговарящ за международната дейност, Нейтан Шийтс.     Руската гражданка Мария Бутина беше арестувана във Вашингтон на 15 юли. Обвинена е, че участва в заговор с цел да извърши действия в полза на чужда държава на американска територия. Тя отхвърля обвинениета, че е действала като руски агент.     Бутина пътувала до САЩ през април 2015 г. с Александър Торшин, който тогава е зам.-ръководител на Руската централна банка. Те участвали в отделни срещи с Фишер и Шийтс, посветени на руско-американските икономически отношения при управлението на администрацията на тогавашния президент Барак Обама, предава БТА.  Двете срещи, които не са били обявени по-рано, разкриват широк кръг от изключително влиятелни връзки, които Бутина се стремяла да осъществи с американски политически лидери и лобистки групи. Срещите с Фишер и Шийтс са били организирани от Центъра за национални интереси, вашингтонски външнополитически анализаторски център, който често прокламира проруски възгледи.     Срещите са документирани в доклад на центъра, с който Ройтерс разполага. Документът очертава свързаните с Русия дейности на центъра от 2013 до 2015 г. Докладът определя срещите като даващи възможност водещи фигури от финансови институции в САЩ и Русия да разговарят.     Мария Бутина е работила за Торшин, който има близки отношения с руския президент Владимир Путин, и му е превеждала на различни събития във Вашингтон.     В имейл до Ройтерс Фишер потвърди срещата с Торшин. Макар да не може да си спомни подробности, той отбелязва, че разговорът е бил за състоянието на руската икономика и новата роля на Торшин като заместник-управител на централната банка. ", "date": "2018.07.23", "title": "С кого се е срещала в САЩ обвинената в шпионаж рускиня Мария Бутина?"}
{"url": "https://www.blitz.bg/svyat/podnovyavat-konsultatsiite-v-skopie-za-imeto-severna-makedoniya_news615535.html", "text": "Днес в Скопие ще бъдат подновени консултациите за провеждането на референдума за новото име на Македония – Северна Македания. Премиерът Зоран Заев предлага текстът да бъде \"Дали сте за НАТО и ЕС с приемане на договора между Република Македония и Гърция\", но не среща необходимото съгласие.На масата за преговори отново ще седнат лидерите на основните политически партии, които миналата седмица не успяха да постигнат никакво съгласие, съобщава bTV.Те трябва да се договорят за сформирането на Държавна избирателна комисия и за детайлите на самото допитване.  Най-сложен засега се оказва въпросът как да бъде формулирано запитването на референдума.", "date": "2018.07.23", "title": "Подновяват консултациите в Скопие за името Северна Македония"}
{"url": "https://www.blitz.bg/obshtestvo/pevitsata-iva-vanya-koyato-izplnyava-izvestnata-pesen-lili-marlen-se-strakhuvala-che-komunistite-shche-ya-ubiyat_news615633.html", "text": "Приятна мелодия и нежен женски глас. Една песничка изцяло в стила на френските шансони от началото на ХХ век - банално-сантиментална и по музикална форма, и по съдържание. Песничка за войничето, раздвоено между дълга и любовта: Това е песента “Лили Марлен”, създадена от немския композитор на филмова музика Норберт Шулце  Изпълнява я съпругата му, българката Иванка Янакиева, чийто артистичен псевдоним е Ива-Ваня.   По зла ирония на съдбата, по време на Втората световна война, а и след това, приятният шлагер се превръща в символ на най-ненавистните човешки страсти, на фашизма.  А изпълнителката на песента на български, кинозвезда в Германия години преди това, чийто лик е красял пощенски картички, която е станала “Мис Берлин” на 25 години   и шампион на страната по конен спорт, никога повече не се връща в родината си - само заради тази песен.  Ива-Ваня е родена през 1905 г. в конска каруца между София и Карнобат. Бащата искал син и може би затова възпитавал момиченцето сурово - наричал го Ваньо, обличал го в мъжки дрехи, карал го да спортува и... не му позволявал да гледа филми.   Дали затова Ива-Ваня става толкова самостоятелна, целеустремена и борбена личност, че на 16 години избягва сама в Берлин, без да знае нито дума немски и с детинската вяра, че кинокомпанията УФА ще я хареса и ангажира веднага.   Е, не става веднага. Затова пък я засипали с неприлични предложения - какво друго може да очаква една чужденка, която има само хубост и... инат. Започнала да работи какво да е, записала се в курс по танци.   Минава година, преди да се изкачи на сцена - първият, който проявява към нея интерес, е директорът на театър “Гондел” Паул Лени.   Известният режисьор Роберт Вине, първомайстор на германския експресионизъм, дава на девойката роля във филма “Имах един приятел”. И птицата на успеха кацва на рамото й...  Фотографите се надпреварват да я молят да им позира, заради една актова фотография я  оприличават на Венера Милоска  Когато става “Мис Берлин” през 1930 г., наградата й е Мерцедес-Бенц кабриолет. За известно време е женена или живее заедно с Георг, който я нарича “сладоледената фея”, но се разделят.   Някои от филмите, в които участва, са показвани и в България - “Пиетро Корсарят” (1924), Голямата пауза” (с Хени Порген, 1927), “Прелестите на неделята” (с Хари Лидхе, 1927). Красива и талантлива, тя играе и след като киното “проговаря”, главно във филми на УФА. “Дворцов концерт”, “Той ли беше на третия етаж”, “Отпуска срещу честна дума” са филми, в които тя не само играе, но и пее.   Имала богат и интересен глас, твърди съпругът й, с еднаква лекота пеела както оперни арии, така и модни шлагери. За нея пишат песни най-известните композитори в Германия в ония години.  Ярка и широко скроена личност - състезава се като жокей, при това с четири собствени коня. Не без успех играе на театрална сцена, при това в сериозни пиеси на Ибсен. Девизът й е “Нищо не може да ме спре”.   Композиторът Норберт Шулце, автор на песента “Лили Марлен”, пет години по-млад от нея, женен, с четири деца, не може да устои на тази буйна стихия. Запознават се по време на запис на нейни песни. По-късно създават заедно грамофонна плоча с шансони и канцонети. Той се развежда, за да се ожени за нея.  Плод на тази любов са двамата им сина и тази единствена плоча с песни,   между които е и прочутата “Лили Марлен” на български.  След омъжването си и раждането на децата по свое желание Ива-Ваня се разделя с изпълнителското изкуство. Но не се отдава на спокоен семеен живот, твърде неспокойна и деятелна е като характер.  “Лили Марлен” се изпълнява от Марлен Дитрих, Едит Пиаф и Жозефин Бейкър, но само Ива-Ваня я пее на родния си език. Защо? Има едно обяснение - призната, тачена, ухажвана в Германия, тя е мечтаела ехо от нейната известност да се чуе и в родината.  Просто едно признание в любов - отдалече и безутешно, което обаче се оказва бумеранг с ужасни последствия.  След войната, изплашена от нападките, че е била близка на нацистите (здрависвала се е публично с Гьобелс, който я поздравява за успехите й като актриса и певица), избягва за кратко в Бразилия при сестра си.   Не смее и да помисли за родината си. Често казвала, че ако се върне в България, комунистите ще я убият.   Все пак се престрашава да се върне в Хамбург, където остава до смъртта си, на 86 г.   През 50-те години дебютира като либретистка на известния мюзикъл “Бай, бай, Кепхен!”. През 70-те години е една от сценаристките на 45-епизодов телевизионен сериал за съдбите на хората в един немски дом: любов и омраза, ревност, кражби, убийство...  Казват, че на 85 г. все още обичала високите скорости и буквално летяла със своя мерцедес!   Написала мемоарна книга. До края на живота си готви преди всичко български ястия и не се стеснява да се обажда в посолството за консултация.   Съпругът й разказва, че покрай нея много техни немски приятели почнали да готвят пълнени чушки, таратор, козунак...   Песента, която изпълнявала с най-голямо удоволствие, имала припев: ”Цял Берлин ми се покланя - аз съм българката Ива-Ваня”.   Преди години друга една българка, живееща в Германия - Юлиана Вегенер (родена Недева), написва документален роман за амбициозната българка, завинаги свързала името си с развитието на немската киноиндустрия - “Ива Ваня или Сладоледената фея”.  Издателят Анго Боянов създава от ръкописа красиво томче през 1998 г.   Така изгнаницата Иванка Янакиева все пак се връща в родината си, макар и твърде късно, когато никой вече не я помни. “Каквото реша, го правя”, както казва самата тя.  /вестник \"Над 55\"/ ", "date": "2018.07.23", "title": "Певицата Ива-Ваня, която изпълнява известната песен \"Лили Марлен\", се страхувала, че комунистите ще я убият"}
{"url": "https://www.blitz.bg/svyat/made-in-russia-rusnak-se-napi-i-khukna-da-goni-mechka-iz-bairite-video_news615505.html", "text": "Видео с пиян руснак, който гони мечка, бягаща от него, придобива все по-голяма популярност в интернет. От коментарите под споделените кадри става ясно, че мъжът се почерпил, а след това вниманието му било привлечено от мечка. Той хукнал сред нея, подвиквайки й да слезе надолу, но мечката дори не опитала да го нападне, а вместо това побягнала по баира, уплашена.   Клипчето весели вече десетки в интернет и е сред най-споделяните в социалните мрежи.   ВИДЕОТО може да видите ето     ", "date": "2018.07.23", "title": "Made in Russia! Руснак се напи и хукна да гони мечка из баирите (ВИДЕО)"}
{"url": "https://www.blitz.bg/obshtestvo/aktort-vasil-banov-na-72-g-szhalyavam-che-prez-esenta-nyama-kak-da-se-vrna-v-otkradnat-zhivot_news615637.html", "text": "Един от най-обичаните наши актьори - Васил Банов, който стана тази година носител на специалната награда на кинофестивала “Златната липа” за цялостен принос в киното, чукна 72 г. Той е роден през 1946 г. в Карлово на 20 юли. Както се знае, той откри и своя звезда с името си и посади свое дръвче в Алеята на липите в Стара Загора. Васил Банов се е снимал в над 75 роли в киното - освен в български продукции е участвал и в американски, италиански, канадски и френски филми. Въпреки че в последните години Банов се снима в много телевизионни сериали, той призовава често кинотворците да не залитат към похватите на телевизията, когато създават кино. Всеки режисьор, който е работил с Васил Банов, след това е повтарял и пак го е канил, защото с него се работи и лесно, и трудно, поне така казва режисьорът на комедията “Летовници” Ивайло Пенчев, в която Васил Банов играе един от основните персонажи. Трудно е, защото има чепат, мъжки характер, но пък това се харесва и до днес на дамите. Факт. Васил Банов е баща на три деца. - Вече май сме позабравили, затова те питам вярно ли е, че си стартирал своята филмова кариера в “На всеки километър”?   - Да, точно. Първият сериал, в който се снимах, наистина беше “На всеки километър”. Бях още студент, когато режисьорът Неделчо Чернев ме извика и ми възложи ролята на шофьор, който кара камион. Возех майор Деянов - самият Стефан Данаилов. Не беше лошо. - Няма спор, че ти е провървяло, кариерата ти е успешна. Затова ли обичаш толкова много българското кино?  - Иска ли питане. Най-много обичам да работя с нашите си кинорежисьори и изпитвам най-голямо удовлетворение от това. За филма комедия “Летовници” говорили ли сме - нямам спомен. Бях много щастлив. Особено когато бяхме в Рим за фестивала на българското кино, беше прекрасно. Бяхме и в Чехия, и в Англия, пак с разни наши филми, останах с усещането, че зрителите искат комедия. Искат да бъде едно такова, по-лекичко, да се забавляват, да не се натоварват. А пък специалистите по всички фестивали искат драматичното, и то да бъде извадено най-лошото в нашето общество, българското. А това нормално ли е? Аз не знам някой мъж, чиято жена непрестанно да му изневерява и той да тръби за това, нали. Няма такъв. Той ще го скрие. Затова ми е непонятно защо наши творци и политици разказват за черното в нашия живот, изтъкват го. Удоволствие им прави. Защо, бе? А те биха могли да направят по една крачка към по-светлото, нали затова са примерно в парламента. Ама, не! Казвам това, защото ми е прясно, нали бях неотдавна в Рим, където представяхме нашите, българските филми. И все си мисля, че не е толкова черен нашият живот, че са малки заплатите и пенсиите, да, че има корупция, че полицията не си върши работата, че има престъпления и т.н., има, обаче все пак живи сме, нали! Живи, а някои са и напълно здрави!... Шарено е и всичко зависи от времето. От времето! През 2000 г. е едно, през 2020-а ще бъде друго! Ето сега младите си правят татуировки и на мен не ми харесва, ама какво от това. Самият белег на остаряването е, че ти правят впечатление такива дребни неща. Но пък любопитството е живо, има хубави момичета, с хубави крака и дрехи. И както казваше Гришата Вачков - “много са ги напускали”. Ей! - Тази година където се появиш, все имаш успех... Кажи още нещо за “Златната липа”?  - Не заради наградата, но там в Стара Загора правят фестивал, който стои много добре. Вече мисля за 6-и или 7-и път. Посадих дърво. Показах, че мога да копам. Служа си добре с лопата, аз съм си селянин не само по душа. Е, мога и да не копам. Беше много приятно и сега следя дали ми поливат дървото. Инак ще играе лопатата. Защото тук вече цъфтят липите на Мария Статулова, Джанкарло Джанини, Татяна Лолова, Васил Михайлов и Гинка Станчева, носители на специалната награда през изминалите фестивални години. - Имаш вече над 75 роли и продължаваш, докога бе, джанъм!  - Аз не съм ги смятал. Не е работа да ги броиш. Ще играя, докато ме канят. - Като казах на мои приятели, че ще се срещна с теб, и те ме помолиха да те питам как се чувстваш, когато героят ти умре. Както стана в “Откраднат живот”, пък и в повечето филми, в които участваш?  - Всъщност така ми тръгна, да му се не види. В сериала “Петко войвода” моят герой трябваше да се самоубие, даже вече беше заснето качването му върху една скала, но писателят Николай Хайтов категорично отказа това да се пуска. Там бях Осман ага и в кауша дефакто умрях, но не се разбира точно какво става. Да не разстройваме зрителя, един вид. Ето в “Столичани в повече” пък умирам, след като изяждам два-три локума, в “Дървото на живота” пък там ни убиват, една група сме, и т.н. Според мен не е хубаво в сериалите да те убиват, а да си доразвиваш образите, но други имат думата, нали! А “Откраднат живот” според мен се движи успешно по ръба - крачка наляво или надясно, и можеш да паднеш в пропастта. Има баланс. И на мене ми беше любопитен. Много съжалявам, че през есента започва новият му сезон, но аз няма как да се върна. Нали хвърлих топа, жалко. Харесваше ми. И ще издам, че в най-новия сериал - “Дяволското гърло”, пак по Нова телевизия, участвам, макар че съм в ролята на прокурор, но забележи, този път изчезвам чак в последната, 12-а серия.  - Други твои нови изпълнения какви се задават?  - Има, има. Потрайте, мили читатели и зрители! Аз всъщност съм на сцената от далечната 1970 г. Затова през това лято отдавам и внимание на моята ваканция. Ще бъде по стар мой обичай в Гърция, макар че много си обичам нашето Черноморие. Ще бъда на едно много читаво място. Там няма джетове, под носа ми няма да кръжат сърфове, няма и дискотеки - тихо, спокойно. Аз съм стар човек вече. Имам си навици. А за предстоящите снимки не мога много да издавам, но има - режисьорът Гочев ме е поканил за участие в нов сериал. Не знам повече, на моята възраст не мога да бъда придирчив, отивам където ме искат. - Е, не можеш да се оплачеш от липса на работа, не позабогатя ли в последните две-три години, освен актьор си и зам.-директор на театър ”Зад канала” все пак?  - А, да. Аз съм винаги зам.-директор. Фасулска работа е за мене. Зависи кой какво отношение има към богатството и парите. Аз например не мога да хвърлям храна, ако се е развалила окончателно, да де, но инак не. Дядо ми навремето обираше трохичките от масата в ръка и си ги гълташе, да не отиват зян. Горе-долу и аз съм така. Имам много добро отношение към банкнотите, подреждам ги в портфейла си по един и същи начин, защото винаги съм ги изкарвал с много труд. Има и в изкуството големи “мечоци”, които печелят твърде добре. Аз печеля скромно, но имам за бензин, да си сменя нещо по автомобила, да отида на почивка. Не се оплаквам. Здраве да е, защото знаеш, преживях две операции, с много болки. - А глезиш ли съпругата си, знам, че е 22 години по-млада от теб?  - Да, ама доколкото мога. И не защото е доста по-млада от мен. Има баланс при нас. Ако не беше тя, аз може би още преди 10 години да съм умрял. Имах трудни дни, но сега пак съм във форма и ми се работи. А и обичаш ли някого или нещо си, няма нужда това да се манифестира, мое разбиране, макар че понякога съм раздвоен. Особено когато видя родители как мило целуват и прегръщат децата си. Преди месеци човекът, когото много уважавам, казва се Евтим Милошев, продуцентът, преди да почне “Откраднат живот”, ми каза - абе, ти си малко остър, за “Дяволското гърло” същият Евтим ми каза - тук трябва да си много твърд, бетон, железен човек. Сега създава и детски сериал, аз участвам - тук пък по-меко го давай. Мисълта ми е, че в нашата работа, и в киното, и в театъра, трябва да се превъплъщаваме. И трябва да си всеки път леко различен. При все че публиката си иска калъпа. Ето от Асен Блатечки иска да играе мачо, а може ли всеки път! И трябва ли? Дано направиш връзката между това, което ти казвам.  - Ясно, ясно. С голям опит си, колко сили хвърляш да подготвиш дадена роля?  - Ето и сега го правя, както виждаш, аз съм си в кабинета на зам.-директор, чета си даден текст, правя си го с големи букви на компютъра, опитвам се да си създам представа за образа - и моя, и на автора, който е писал текста, а после пък идва режисьорът. В процеса на работа не мисля за публиката. Важното е да работиш по детайлите. Не казвам, че го правя добре. Когато отидеш на терен подготвен, когато си вътре в проблема, някак, няма да имаш проблем с режисьора. Поне при мен е така. Над 95 процента се разбирам с режисьорите, щом продължават да ме канят, значи е така.  - Освен че си актьор, администратор, добър шофьор и монтьор, ти си и много спортен човек. Какво ти е мнението за световния футбол?  - Следях мачовете редовно. Но футболът, очевидно е, стана много груб, все едно гледам хокей на лед. От участниците в Световното първенство в Русия симпатизирах най-много на германския отбор. От години съм фен на германците. За съжаление, отпаднаха. Останах с най-големи симпатии към хърватите. Добре се представиха.", "date": "2018.07.23", "title": "Актьорът Васил Банов на 72 г.: Съжалявам, че през есента няма как да се върна в „Откраднат живот”"}
{"url": "https://www.blitz.bg/obshtestvo/aron-aronov-na-stsenata-byakh-prints-baron-magosnik-lyubovnik-i-revnivets-no-v-zhivota-sm-momcheto-ot-dupnitsa_news615641.html", "text": "Гласът в слушалката звучи жизнен, плътен и с прекрасна дикция, сякаш от другата страна на “жицата” е 20-годишен младеж. Това е първото съприкосновение с големия тенор Арон Аронов, който тъкмо в този момент празнува 81-вата си годишнина. “Аз имам рожден ден на 12-и, Монти - съпругата ми, е на 14-и, дъщеря ми Сабина на 15-и, а зет ми на 20 юли, така че юли за нас е месецът на празниците. Заповядайте у нас, ще пием по едно “еврейско” кафе”. Така се озовавам в семейния дом на Арон и Монти в жк “Младост”. Да са честити дните ви! Бъдете живи и здрави, свежи и влюбени в живота още дълги години, ви пожелава екипът на “Над 55”.   Арон Аронов е сред легендите от златното време на Музикалния театър “Стефан Македонски” заедно с Мими Балканска, Минко Босев, Видин Даскалов, Лиляна Кошлукова, Лиляна Кисьова, Божана Продева и др. Ученик е на големия вокален педагог проф. Христо Бръмбаров, чиито възпитаници са били оперните величия Гена Димитрова, Николай Гяуров, Никола Гюзелев, Димитър Узунов.  Роденият през 1937 г. в Дупница певец като ученик се занимава със спорт, шах и музика. Дори става окръжен първенец на 100 метра гладко бягане за юноши, втори на градския турнир по шах и втори на юношеския турнир по тенис на маса. Мечтае да следва медицина, но завършва вокалния факултет на Консерваторията и оперната студия на проф. Христо Бръмбаров.  - Искал си да станеш лекар, пеенето ли измести тази мечта?   - Мама беше много болна и аз исках с цялото си сърце да стана доктор, за да мога да лекувам и помагам. Учех здравата, наблягах на химията и биологията, бях отличник. Кандидатствах две години поред, но не ме приеха. Тогава се изискваше максимален бал и както стана ясно по-късно - връзки. Взеха ме във военната повинност.   Извадих си документ, че съм син на депортиран евреин. Татко беше в трудов лагер по времето на Втората световна война  Тогава цар Борис III спасява нашите от концлагерите на Хитлер, като отстоява мотива - евреите са нужни за строителството на пътища и жп линии... Както и да е, за медицината и това не помогна. Станала “грешка” при класирането! - Коя бе първата ти роля на истинска сцена?   - В гимназията пеех, взеха ме в градския хор с диригент Попов! Той продължи вокалната ми подготовка, станах солист. Граф Едвин - незабравимо. В Дупница се репетираше оперетата \"Царицата на чардаша” от гениалния унгаро-еврейски композитор Имре Калман! Асен Чакъров, прекрасен актьор-тенор, играеше главната роля на граф Едвин! Тогава го канят от Русенската опера за солист и той заминава за Русе. Започна се търсене на тенор в града. Чуха ме и мен и както обичам да казвам, като нямаше друг, взеха мен!  - Завършил си консерватория, как се озова там?  - Стана случайно, а може би няма случайни неща. Видях обява за кандидатстудентски изпит. По онова време пеех в хора на армията, имахме страхотен ръководител, научи ни на много неща. Държеше да четем ноти, истински музикален педагог и вдъхновител. Реших да кандидатствам. Не бях учил, както другите, в музикално училище, нито пък бях взимал уроци, но се явих. Бях много слаб на солфеж. На изпитите лично проф. Христо Бръмбаров се застъпи за мен, просто ме поиска като глас. И започнах да се уча, не знам сега как преподават, но навремето освен пеене специално учехме сценично поведение, актьорско майсторство и др. Преподавателите ни горяха в работата си и ни обичаха като собствени деца. Професионалният ми дебют бе през 1965 г. във Варненската опера в ролята на Алфред от “Травиата”. - Защо оперета, а не опера?  - Както казах, майка ми беше много болна и аз, след като си направих държавния изпит с Алфред в “Травиата” във Варненската опера, макар че там ми предложиха работа на щат, вече си бях решил да си дойда по-наблизо до Дупница - заради мама. Бях много привързан към нея - майка ми беше велика жена. И дали е било съдба - пътуваме си насам с жена ми и на гарата четем обява:   “Конкурс на Държавния музикален театър “Стефан Македонски”  Исках да живея не само в живота, но и на сцената. Затова избрах хепиенда на оперетата. Не след дълго изпълнявах всички централни тенорови роли, заедно с Мими Балканска, Минко Босев, Видин Даскалов, Лиляна Кошлукова, Лиляна Кисьова, Божана Продева и др. За четиридесетте и пет години творческа кариера имам изиграни 975 спектакъла в ролята на Едвин от “Царицата на чардаша” и 134 в ролята на Фери Бачи от същата оперета. Особено интересни бяха разговорите ни в гримьорната с Видин Даскалов. Виждал съм го и весел, и тъжен. И на сцената, и в живота. Видин на много неща ме е научил и кавалерството беше едно от тях. Все ме учеше как да изпращам колежките: “Да не я оставиш пред театъра да я закачи някой. Ще дадеш 2 лева повече, но ще я закараш до тях - поднеси я на съпруга й!” - така ми казваше. И аз го правех.  - През цялото това време до теб е съпругата ти. Тя не те ли е ревнувала!?  - Не, Монти (б.а. - съпругата на Арон се казва Здравка Писарева - логопед, но всички й викат Монти) e жената на живота ми! Винаги ме е подкрепяла. Всичко, което е създадено и съхранено в нашия общ живот, е благодарение на нея. Ние се обичаме и уважаваме и сме щастливи заедно! Не знам как бих се реализирал като артист, ако не беше тя.   Монти е аристократ, без който аз, момченцето от Дупница, може би нямаше да прекарам живота си като принц или просяк, барон, мъжкар и любовник... (смее се). Тя е мозъчният тръст и в същото време пазителят на духа в нашето семейство. Никога няма да забравя първата ни среща, аз онемях - това бе любов от пръв поглед... Винаги съм бягал от случайни връзки. Не от страх. Моят девиз е: Ако трябва да бъда с една жена един, два или броени пъти, по-добре е да не бъда! Имам си принципи и за изкуството, и за любовта, и за работата... - Младееш, как поддържаш форма?  - Да, доста до късно играех младежки роли. Това не е ген, а дисциплина и глад! От млад имах чувството, че мога да наедрея. Уважение към ролите, публиката, сцената и, не на последно място, към себе си. Това е рецептата. Добра храна без преяждане и гимнастика, танци, движение. Не може един принц да бъде с бузки и шкембенце. Танцът, оперетното пеене и играта изискват добра форма. Суетен ли съм? Може би! - Каква е историята с перуките и дамските обувки?  - Винаги носех перуки - от млада възраст не бях надарен с буйна коса. Тази е любимата ми перука (посочва маслен портрет, на който е с буйна коса), дори ми я подариха, пазя си я в гардероба. А колкото до ръста - 1,73 съм и винаги съжалявах, че Господ не ми е дал по-голяма височина, като Минко Босев, да речем - 1,80. И Видин беше нисичък, ама той играеше комедийни роли, а аз винаги играех героя - мъжа, любовника - роли, за които не върви да си нисък. Примерно играя с Божана Продева - висока, снажна жена, и аз до нея... Божана имаше едно неповторимо аристократично излъчване.   Заболяваше ме вратът да се източвам, само и само да изглеждам по-висок до партньорка като Божана. Накрая се научих и започнах да слагам женски обувки на платформа и с ток на сцената  Извън театъра обаче се е случвало много рядко да съм с перука, в случаите, когато трябва да притичам от роля в Оперетата до Операта. - Отдавна си пенсионер, как се справяш?  - Имал съм и кризисни периоди в живота, но мина времето, когато заработвах като таксиметров шофьор след представления. По едно време бях отворил и сергия на пазара. Трябваше някак си да оцеляваме, и не само ние... Жалко за българския народ. Аз съм социалист по душа и убеждения, не обичам несправедливости и от това съм си патил. Няколко пъти “другарите” са ме изключвали от партията, наказвали са ме, уволнявали са ме, но после ме връщаха... Наскоро дори писах на Корнелия Нинова - така не може. Истинският социалист трябва да бъде за пример, отворен, честен, справедлив... С много неща не съм съгласен, но кой ли обръща внимание. Отговор няма!  - Как се чувстваш днес?  - Имам много приятели, в това число и във фейсбук  (б.а. - докато говорим, телефоните не спират да звънят). Благодаря на всички от сърце! Днес не смогвам да отговоря на всички - щастлив съм! - Не ти ли липсва онзи бляскав сценичен живот?  - От доста години имам Вокална студия за пеене, актьорско майсторство, солфеж и елементарна теория на музиката. При мен идват начинаещи, напреднали, установени оперни, оперетни, мюзикални, естрадни, джаз и поп певици и певци. Идват и много ученици и студенти. Искам да им дам това, което научих от моя незабравим професор Христо Бръмбаров, Николай Смочевски - дупничанин, Стоян Кисьов, Парашкев Хаджиев, Александрина Милчева, Чавдар Хаджиев... дано успея! За французите животът е “се ла ви”, за българите - такъв е животът, а в оперетата - живот човешки, живот глупешки, живот на хубави и глупави мечти... Доволен съм, имам живо и здраво семейство, внукът ми Марти е невероятен, учениците ми също. С пенсията и допълнителните уроци се справям добре. В крайна сметка един стомах имаме, колкото и пари да управляваме, не можем да го напълним с всичко хубаво на този свят!", "date": "2018.07.23", "title": "Арон Аронов: На сцената бях принц, барон, магьосник, любовник и ревнивец, но в живота съм момчето от Дупница"}
{"url": "https://www.blitz.bg/obshtestvo/3-mesetsa-sled-prisdata-na-brendo-veche-go-trsyat-i-s-evropeyska-zapoved-za-arest_news615612.html", "text": "Софийска градска прокуратура (СГП) издаде европейска заповед за арест на Евелин Банев във връзка с привеждане в изпълнение на постановената спрямо него осъдителна присъда от 6 години „лишаване от свобода“, съобщават оттам. Евелин Банев е осъден на 6 г. затвор, затова че през периода от 17 октомври 2002г. до 30 май 2005г. на територията на Република България, Обединено Кралство Великобритания и Северна Ирландия, Британските Вирджински острови, Конфедерация Швейцария и Република Австрия, участвал в организирана престъпна група, създадена с цел да извърши финансови операции със средства, за които е знаел, че са придобити чрез трафик на наркотични вещества. Присъдата на Банев е в сила на 26 април 2018 година.  Софийска градска прокуратура незабавно е разпоредила задържане на осъдения Банев и провеждането му в затвора. Спрямо него е наложена и забрана за напускане пределите на страната, казват от обвинението.  След като е установено, че той не пребивава на известните адреси и местонахождението му в страната е неизвестно, Банев е обявен за последователно за местно, общодържавно и международно издирване, допълват от прокуратурата. ", "date": "2018.07.23", "title": "3 месеца след присъдата на Брендо вече го търсят и с европейска заповед за арест"}
{"url": "https://www.blitz.bg/obshtestvo/140-g-ot-smrtta-na-golemiya-priyatel-na-blgariya-edno-dlgo-ptuvane-km-makgakhan_news615618.html", "text": "В началото бяха разказите на семейството, прадядо ми Костаки Пунев от Пещера беше написал с дребнички букви около един портрет на Александър II свои спомени за посещението на Макгахан в дома му и за англичанката лейди Странгфорд, която беше придружавал до Батак през септември 1876 г., когато тя идва, както бихме казали днес, с хуманитарна мисия за бедстващите българи след турското клане. В памет на 100-годишнината от трагичната смърт на Макгахан скулпторът Тодор Първанов правеше бюст-паметник за Батак. Вече снимахме документален филм и на 22 юни 1978 г. бях там с филмовия екип от телевизията за откриването на паметника. За моя изненада, батачани бяха поканили внука, д-р Уилям Макгахан. С него разглеждахме прочутата стена в музея с имената на много от жертвите на клането, видях няколко души от моя род - Пуневи, имаше и момиченце на 2 години.  Д-р Макгахан ми каза: Няма как да не дойдете да снимате в САЩ   Уговорихме се той да изпрати покана за екипа чрез Посолството на САЩ до директора. Така и стана, всичко се уреди много бързо. Когато трябваше да са готови визите, някакъв глас ми се обади по телефона и ми каза: \"Вие няма да се свързвате с посолството\". \"Нямам такова намерение, има човек в екипа, който ще отиде\".  На 22 октомври 1978 г. пристигнахме в Ню Лексингтън с малката количка на журналистката Барбара Джеймс, която списваше местния вестник \"Пери каунти трибюн\" и беше най-ентусиазираният радетел за това паметта за Макгахан да остане жива. Тя ни срещна на автогарата на \"Сивата хрътка\" в Кълъмбъс, столицата на щата Охайо, и ни отведе направо в дома си.  С нея пътувахме в красивата есен из заоблените хълмове край Ню Лексингтън. На Гълъбовия хълм, родната ферма, където момчето Дженюариъс Алоишиъс Макгахан се ражда на 12 юни 1844 г., играе и прескача ниските огради на пасищата, имаше само няколко стопански сгради. Иначе тази земя с широки хоризонти беше впечатляваща.   На гробището, където е паметникът с надпис \"Освободител на България\", се състоя мило тържество. Сдружението - днес Фондация “Макгахан”, което се създаде тогава, на 8 и 9 юни т. г. организира за 40-и път традиционния фестивал в памет на   журналиста, който пръв прехвърли мост между  своята родина и поробената тогава България  Нашият път ни отведе и в Сейнт Луис на Мисисипи, където четири години - от 1864 до 1868-а, Макгахан е чиновник в железопътната компания \"Пасифик рейл роуд\". Имаше нещо останало от духа на онези години - голямата гара \"Юниън стейшън\", сега в центъра на града. Само година след пристигането му тук завършва Гражданската война, а във Фордовия театър във Вашингтон отеква изстрелът срещу президента Линкълн. Тогава си помислих, че тази публична гавра с раждащата се американска демокрация може би е разколебала надеждите на младия Макгахан и той отправил поглед към Стария континент - Европа, където скоро Парижката комуна щеше да възвести нови надежди.  Във Вашингтон, в Националния архив на САЩ, получихме всички книги на Макгахан, много дипломатически документи и писма. За мен изненадата беше Докладът на легационния секретар Юджийн Скайлър от 192 страници до държавния секретар с пълен отчет за извършеното от него и Макгахан разследване на турските зверства. Не го забравих и през 1996-а снимах филм за Скайлър - вече като частна продукция.  След това д-р Уилям Макгахан ни покани да му гостуваме в неговия скромен дом в Помптън Плейнс, Ню Джърси, и отвори един стар кафяв куфар с документи и реликви. Това е семейният архив на фамилията Макгахан - ръкописи, писма, снимки, едни малки очила с метални рамки. Куфарът на Варвара Николаевна Елагина - руската аристократка, свързала съдбата си с младия журналист от Ню Лексингтън.  Особено интересни са два документа - машинописен препис, направен от сина й Пол на нейните ръкописни мемоари от 1886 г., и едни записки, които журналистът си е водил по време на руските военни действия в Туркестан.   През декември1868 г. 24-годишният Макгахан се качва в Ню Йорк на кораб за Европа, където бушува Френско-пруската война. Лондонското бюро на в. “Ню Йорк Хералд” го изпраща като кореспондент на фронта. В Париж се среща с такива светли умове на човечеството като Виктор Юго, Луи Блан, Домбровски. Макгахан не е неутрален наблюдател, а участник,   с перото си прави достояние на света достойнствата на Парижката комуна. От това време е знаменитата му фраза: \"Аз избрах да кажа истината, колкото и скъпо да ми струва това\".  Варвара Елагина (по-късно Барбара Макгахан) среща за първи път американския журналист през есента на 1871 г. в Крим. Запознанството става край един водопад, където той е изкълчил глезена си, но не приема да продължи до Ялта в каретата на Елагини, а язди на своя кон. Следващите 3 седмици Варвара е неотстъпно до него, през януари 1873 г. те се женят в Париж, а на 13 август 1874 г. в Биариц се ражда синът им Пол.  Вече в Русия, неспокойният му дух го отвежда с руските войски на Изток по време на техния поход през пустинята Казълкум, Амударя и Туркестан - след това драматично пътуване, в което журналистът често е на ръба на оцеляването, се ражда книгата му “Походът към Амударя и падането на Хива”, издадена в Ню Йорк през 1874 г.  По време на военните операции Макгахан се сприятелява с много руски офицери и от особено значение е запознанството му с генерал Скобелев, с когото дели една палатка.  Собственикът на “Ню Йорк Хералд” Джеймс Бенет обаче не го оставя на мира, през 1875 г. Макгахан е изпратен на една експедиция в Арктика с кораба “Пандора” и точно когато завършва новата си книга - “Под северното сияние”, в Париж през пролетта на 1876 г. и се кани да поживее няколко спокойни години с Варвара и малкия им син, “до нас достигнаха слухове за събитията, станали в България, и този път Макгахан бе призован за кореспондент от лондонския “Дейли нюз”, пише по-късно тя в мемоарите си.  Той пристига в Цариград и след кратък престой на 25 юли вече е в България. Всъщност групата е от 5 души, в нея влиза легационният секретар Юджийн Скайлър, без чието присъствие и дипломатически имунитет разследващата мисия на журналиста не би била възможна. Двамата се познават още от Санкт Петербург, където Скайлър е работил в посолството на САЩ преди това.  На 28 юли от Пловдив Макгахан изпраща първата си кореспонденция: “Преди 3 дни пристигнах тук с разследваща мисия. Пловдив... е единственият източник, в който може да се получи достоверна информация относно зверствата, възбуждащи понастоящем всеобщо възмущение в Европа. Едва започнах разследването и изработеното мое поведение, което бях решил да следвам при всеки случай, рухна изцяло. Страхувам се, че не мога да бъда безпристрастен и сигурно е, че не мога да бъда повече хладнокръвен. Има неща, които не могат да бъдат обследвани в трезво състояние на разума. Съществуват факти, които карат кръвта да кипне гневно, а мускулите да се свиват в пристъп на ярост. Истина е, че никой друг народ в света, освен българския, не би търпял нито един ден изнудванията, грабителствата, насилията и тиранията, на които той е подложен от векове...”  И така в десет кореспонденции, като разказва педантично за всичко, което е видял, чул и преживял,  Макгахан рисува ужасяващата картина на турските зверства, потопили в кръв и печал българската земя,   но заедно с това не пропуска да очертае образа на българите, загубили всичко - деца и дом, но решени да бранят достойнството си. Едни от най-светлите редове са посветени на Райна княгиня: “Лека фигура на момиче пристъпи и застана на вратата... Нежни и грациозни форми прозираха през нейните мизерни дрехи... Тънка и слаба, тя една се държеше на крака, а младото девиче лице имаше отчаян и разбит поглед, покъртителен за гледане... Тя прекарала два месеца в затвора, като през цялото време не получавала нищо освен хляб и вода... Тя едва издържаше на дългия разговор с нас и г-н Скайлър й каза, че ще се опита да я освободи” (което той успява да направи скоро).  По-късно той пише: “Аз мисля, че хората в Англия, и изобщо в Европа, имат доста погрешна представа за българите. Винаги чувах да се говори за тях като за обикновени диваци, които не били по-цивилизовани от американските индианци. Вярвам, че повечето от моите читатели ще се учудят, като научат, че почти няма българско село без училище. Тези училища там, където не са изгорени от турците, са в цъфтящо състояние. Те се издържат посредством доброволен данък, напук на всички спънки, създавани от корумпираните турски власти.  Няма българско дете, което да не знае да чете и пише   И накрая процентът на грамотните в България е толкова голям, колкото в Англия и Франция”.  И така американският журналист превръща лондонския в. “Дейли нюз” в основния надежден източник на информация за случващото се в България и разбива лицемерното мълчание на английската върхушка, покровителствала неотстъпно до този момент “болния човек - Османската империя”. Но дълбоко личният му ангажимент към българската национална кауза не свършва тук.   Той се присъединява към руската освободителна армия и присъства на сублимния момент - подписването на Санстефанският мирен договор:  “3 март 1878 година, подписването на мира се очакваше всеки момент. В една вила, разположена на брега на Мраморно море, секретарите на двете дипломатически тела бяха цялата нощ заети с преписването и подреждането на документите. Най-после търпението ни беше възнаградено. Една каляска излезе от селото и се отправи към нас. От нея излезе граф Игнатиев, приближи се и каза: Имам честа да поздравя Ваше височество с подписването на мира. Последва високо и продължително “ура”. Мирът се сключваше при живописна обстановка и драматични условия - загиваше една империя. Двете армии стояха една срещу друга при гаснещата светлина на деня, чуваше се плискането на вълните и тържествените песнопения на свещениците. Стройните минарета на “Света София” се издигаха високо в небето...” На Варвара не е съдено да го види повече -   Макгахан се разболява от тиф и умира в една болница в Пера -   на азиатския бряг на Цариград, на 9 юни 1878 г., няколко дни преди да навърши 34 години. Има нещо наистина съдбовно животът му да свърши точно тук, където е изживял най-голямото си тържество - краят на Османската империя и началото на възродена България.  През 1884 г. по нареждане на ген. Филип Шеридан, по онова време военен министър, военният кораб “Паутхатън” отнася тленните останки на Макгахан в родината и той е погребан в Ню Лексингтън.   През 1993 г. на 81-годишна възраст почина д-р Уилям Макгахан, който за последен път беше в Батак на честванията, когато се запознах с него.  ----------  От", "date": "2018.07.23", "title": "140 г. от смъртта на големия приятел на България: Едно дълго пътуване към Макгахан"}
{"url": "https://www.blitz.bg/intsidenti/situatsiyata-e-kritichna-nuzhna-e-mnogo-krv-za-tri-operatsii-na-mladata-i-krasiva-lekarka-koyato-poletya-ot-sedmiya-etazh-krvodaryavaneto-prodlzhava_news615624.html", "text": "Продължава кръводарителската акция за младата лекарка д-р Ирена Иванова. Това съобщи нейн колега в социалната мрежа \"Фейсбук\". Припомняме, че преди дни тя падна от 7-я етаж на блок 302 в столичния кв. Люлин-3. Търсят се дарители за рядката кръвна група 0 отрицателна.  \"Здравейте приятели! Това е Ирена, един млад и прекрасен лекар с огромно сърце. Последният път, когато я видях,беше държала ръката на пациент цяла нощ за да не го е страх, че ще умре сам. Не умря, може би защото тя беше там, не знам...Сега тя претърпя тежък инцидент и се нуждае от кръв. От много кръв.... Аз и останалите колеги и приятели ще сме много благодарни на всеки, който би могъл да дари кръв за нея, защото не искаме да я загубим. Долу в линка са приложени местата, на които може да се дари кръв.  Бележките можете да оставите в \"Спешно отделение\" на \"Александровска болница или в \"Централна реанимация\" на Пирогов. Основание на бележките за Д-р Ирена Евгениева Иванова Предварително ви благодаря!\", написа колега на Ирена.  Майката на пострадалата лекарка Павлина Петрова, известна фризьорка от Враца, помоли всички да направят необходимото за спасяването на дъщеря й.  Състоянието на жената е критично и предстоят още три животоспасяващи операции, за които е необходима още кръв.  Според криминалисти Ирена Иванова е имала скандал с приятеля си. 35-годишната жена искала да сплаши гаджето си, но се спънала и паднала през терасата.  Младата лекарка, която е работила в спешния кабинет на Александровска болница, а в момента е в \"Токуда\", отишла на гости на приятеля си в петък вечерта. Той живеел на фаталния 7-и етаж в бл. 302.  \"Мъжът сподели, че двамата са пили алкохол, но в един момент са се скарали заради ревност. Тя излязла на терасата. Предполага се, че искала да го сплаши, но политнала и паднала\", разказаха ченгетата. :     ", "date": "2018.07.23", "title": "Ситуацията е критична! Нужна е много кръв за три операции на младата и красива лекарка, която полетя от седмия етаж, кръводаряването продължава !"}
{"url": "https://www.blitz.bg/obshtestvo/direktort-na-burgaskata-politsiya-posochi-kakvo-se-znae-za-krupniya-bankov-obir-v-nesebr_news615549.html", "text": "По 120 полицаи всеки месец са командировани на територията на курорта „Слънчев бряг”. Това посочи ст. комисар Калоян Калоянов – директор на ОДМВР-Бургас, в „Тази сутрин” по bTV. По думите му полицаите от Полша, Румъния и Чехия помагат много. Не само заради езиковата бариера, но и туристите от държавите им имат повече респект от тях.По повод банковия обир в Несебър от преди дни, Калоянов посочи, че няма информация извършителите да са имали помощ от вътре.  Той се похвали, че джебчийските кражби са намалели значително, след като са били увеличени полицейските патрули по улиците и в градския транспорт. Наркотиците все още са проблем в курорта – всеки ден има случаи на открито притежаване и разпространение на наркотични вещества, заяви той. „Не си спомням тази година да сме оказвали съдействие на Валери Симеонов, а че Волен Сидеров е идвал да следи за шум, научавам от вас”, посочи още Калоянов. Той допълни, че наредбите за шума се спазват и тази година има по-малко оплаквания.", "date": "2018.07.23", "title": "Директорът на бургаската полиция посочи какво се знае за крупния банков обир в Несебър"}
{"url": "https://www.blitz.bg/layfstayl/ptuvane/bedstvie-ptyat-za-krstova-gora-propada-snimki_news615554.html", "text": "Пътят за едно от най-големите светилища у нас е в ужасен вид! По него минават всеки ден стотици вярващи и е въпрос на време кога ще стане някой сериозен инцидент, предава trafficnews.bg. Става въпрос за пътя към Кръстова гора, който от години пропада.Участъкът е обезопасен с ленти, но продължава да се свлича. Цялото трасе до Борово е осеяно с дупки, неравности и падащи камъни.  Участъкът е изключително опасен и е необходим е основен ремонт. Пари обаче очевидно няма, а състоянието на пътя става все по-лошо.   ", "date": "2018.07.23", "title": "Бедствие: Пътят за Кръстова гора пропада! (СНИМКИ)"}
{"url": "https://www.blitz.bg/obshtestvo/sinoptikt-anastasiya-stoycheva-razkri-do-koga-i-prez-avgust-shche-prodlzhi-dzhdovnoto-vreme_news615543.html", "text": "Седмицата, която започва ще е доста по-различна от почивните дни, когато температурите бяха високи и минаха 30 градуса. Причината за това е неустойчива въздушна маса, която ще донесе чести краткотрайни валежи, особено във вторник. Това посочи синоптикът на БАН Анастасия Стойчева в студиото на „Тази сутрин” по bTV.През 2012-а пък е било необичайно горещо.Подобно лято скоро сме имали през 2014-а, когато температурите са били по-ниски от обичайните.  „Сега приличаме повече на времето през 2014 г. До момента количеството дъжд в София е надхвърлило климатичните норми и се очакват още валежи”, посочи тя. Причината е циклон, който през цялата седмица ще развива купесто дъждовна облачност. Вторник ще е денят с най-масови валежи. Нестабилното време ще продължи и през август – поне до около 10-и.   ", "date": "2018.07.23", "title": "Синоптикът Анастасия Стойчева разкри до кога и през август ще продължи дъждовното време"}
{"url": "https://www.blitz.bg/obshtestvo/76-godini-ot-razstrela-na-edin-velik-blgarski-poet_news615528.html", "text": "Точно в 11,45 часа преди 76 години състав на Софийския военен съд осъжда на смърт шестима души – за подривна дейност, в разгара на Втората световна война. Един от обречените на сигурна смърт е Никола Вапцаров – тогава на 32 години, издал една-единствена книга със стиховете си, „Моторни песни“ (1940).Никола Вапцаров е роден на 7 декември (24 ноември стар стил) 1909 г. в град Банско, тогава все още в Османската империя. Баща му е войводата на ВМРО Йонко Вапцаров, а майка му е Елена Везюва със съдействието на американската мисионерка мис Стоун завършва американския колеж в Самоков и по-късно става протестантска мисионерка и учителка. Като юноша той попада под силното влияние на руснака д-р Борис Майлер, който живее от 1919 г. в къщата на Йонко Вапцаров като бело­гвар­­дей­ски емигрант, оказал се (според по-късни улики) болшевишки агент на НКВД. След провала на Септемврийското въстание през 1923 г. той бяга обратно в СССР.  Предполага се, че е внедрен да реализира проекта за създаване на ляво крило на ВМРО, т.н. ВМРО (обединена). Неговият образ и влияние върху възпитанието на юношата Никола в духа на комунистическата вяра се изтъква във всички мемоари на Вапцаровата фамилия, издадени след 9 септември 1944 г. От друга страна, къщата в Бан­ско е посещавана от видни инте­лектуалци (по­­­­­етите Пейо Яворов и Елисавета Багряна, художниците Константин Щъркелов, Иван Пенков и др.) и от короновани особи: цар Фердинанд, Вилхелм II, Борис III.  През 20-те и 30-те години на ХХ век семейство Вап­­­царови има достъп в двореца; запазени са групови снимки на юноша­та Никола с цар Борис ІІІ и обкръ­же­ни­ето му.  Вапцаров учи в гимназията в Разлог (1924 – 1926), след това в Морското машинно училище във Варна (1926 – 1932), по-късно наречено на негово име. Той е на учебна практика първоначално на кораба „Дръзки“, а през април и май 1932 г. с кораба „Бургас“ посещава Цариград, Фамагуста, Александрия, Бейрут, Порт Саид и Хайфа. При завършването на училището е произведен в ранг офицерски кандидат и получава диплом за машинен техник.  След дипломирането си Вапцаров постъпва на работа във фабриката на „Българска горска индустрия“ АД в село Кочериново – като огняр и после механик. Избран е за председател на професионалното дружество, защитаващо правата на работниците. Едновременно с това организира, пише и играе роли в любителски театър. Сключва брак с Бойка Вапцарова и им се ражда син, Йонко, но скоро детето се разболява и умира. През 1936 г. след авария е уволнен от фабриката. Премества се в София, където дълго време не успява да си намери работа, но Бойка започва да работи като чиновничка в една банка.  От 1936 до 1938 г. Вапцаров работи за кратко като техник във фабриката на братя Бугарчеви, а след това като огняр в Български държавни железници и в Софийски общински екарисаж. През септември 1940 г. Вапцаров напуска екарисажа и след краткотрайна работа (около месец) в една изпитателна станция я напуска и остава безработен. Подривна и антифашистка дейност   Вапцаров, който е с леви убеждения в началото на Втората световна война се занимава с просъветска дейност. През ноември 1940 по време на Соболевата акция, той заминава за Банско, където става организатор на събирането на подписи в подкрепа на съюзен договор със СССР. На 12 декември в дома на Вапцарови в град Банско е направен обиск и поетът е арестуван, след като у него са намерени компрометиращи материали. През втората половина на декември той е освободен под гаранция до разглеждане на преписката от прокурора.  В първите дни на юни 1941 г. Вапцаров е арестуван отново и от София е откаран и затворен в Разложкото полицейско управление във връзка с образуваното там наказателно дело по участието му в Соболевата акция.  Полицията го интернира за три месеца в Годеч до произнасянето на съда. При организирания процес по реда на Закона за защита на държавата (ЗЗД) го намират за невинен и той е оправдан. Междувременно СССР е нападнат през юни от Германия и след като се завръща в София на 31 август Вапцаров започва да търси контакти за участие в съпротивата. Така се свързва с Цвятко Радойнов, който е влязъл нелегално в страната начело на една от няколко групи съветски диверсанти през лятото на 1941 г. Радойнов става ръководител на „минноподривната комисия“ към ЦК на БРП(к), чиято задача е да организира извършването на саботажна дейност срещу държавните институции в България и немските войски, разположени в Царството.  Никола Вапцаров е назначен за деловодител на „минноподривната комисия“ и за дейността си получава средства, с които издържа семейството си, тъй като подривната организация е финансирана от СССР.  През март 1942 г. след продължителни агентурни действия полицията извършва арести на над 750 комунисти и безпартийни нелегални. Впоследствие около 60 от тях стават подсъдими по делото, станало известно като процес срещу ЦК на БРП.  Повдигнати са им обвинения по реда на ЗЗД – за сътрудничество и помагателство на терористична група, финансирана от чужда държава във време на война, и за организиране на дейност, целяща насилствена промяна на установения държавен ред в Царство България, както и за подривна дейност срещу съюзническите немски войски. Вапцаров е арестуван на 4 март и след мъчения в ареста признава за нелегалната си дейност. При последвалия обиск в дома му са открити пистолет, шифровани записки, агитационни материали и други доказателства, уличаващи го в конспиративна дейност. На 6 юли 1942 г. започва процесът.  Протоколът от откритото заседание на Софийския военен съд от 6 юли 1942 г. показва, че пред съда Вапцаров се отрича от показанията си, дадени при разследването. На 23 юли той е осъден на смърт и още същата вечер бива разстрелян, заедно с Антон Иванов, Антон Попов, Петър Богданов, Георги Минчев, Атанас Романов на Гарнизонното стрелбище в София. Молба на Вапцаров за помилване е представена на Борис III, но бива отклонена.  Творчество   Импресията на Никола Вапцаров 'О-в Марма', публикувана в сп. „Морски сговор“, Варна, 1933 г. Вапцаров редактира в. „Литературен критик“ (1941). Публикува във вестниците „Кормило“ (1936), „Нова камбана“ (1937), „Светлоструй“ (1939), „София“ (1941), сп. „Занаятчийска беседа“ (1937 – 41) и др. През 1937 г. печели конкурс на сп. „Летец“ за художествено произведение с въздухоплавателен сюжет със стихотворението си „Романтика“.  Приживе Вапцаров издава само една стихосбирка – „Моторни песни“ (1940) – под името Никола Йонков. Освен това пише пътеписи, разкази, критика, произведения за деца и една пиеса. Някои от материалите са публикувани в периодичния печат, но най-много е издаван след смъртта си.  Източник: bg.wikipedia.org  ", "date": "2018.07.23", "title": "76 години от разстрела на един велик български поет"}
