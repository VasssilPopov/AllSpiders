{"url": "https://www.blitz.bg/politika/nyama-kray-sled-borisov-korneliya-ninova-zakhapa-i-tsvetanov-otgovori-s-mnogo-ostri-dumi_news520228.html", "text": "Дискусията относно Консултативния съвет за национална сигурност продължава. След размяна на реплики отново се включи Корнелия Нинова. Лидерката на БСП отговори на нападките на зам.-лидера на ГЕРБ Цветан Цветанов.\nЕто какво написа тя на профила си във Фейсбук: \nУважаеми г-н Цветанов,  \nНе очаквах да говорите Вие, а друг, но щом е решил да се скрие зад Вас, приемам това решение. С думите си потвърждавате казаното от мен днес.  \n1. Не оспорвам нито дума от прочетената от президента Радев декларация. Информирам българските граждани, че по време на разговора вътре, премиерът Борисов и министрите му дадоха да се разбере, че няма да я изпълнят и се противопоставих на подхода - да говорите едно пред хората и друго на съвета.  \n2. Горещо подкрепих исканията на министрите на МВР и отбраната Каракачанов и Радев да се осигурят допълнителни средства за заплати на 1000 нови служители, но финансовият министър Горанов категорично заяви, че няма да ги осигури, нито ще увеличи заплатите на настоящите. Така текстът за попълване на личния състав остава само на думи.  \n3. Що се отнася до усвояването на 160 млн.евро европейска помощ за справяне с бежанската криза - четете г-н Цветанов, четете. Не аз, а Вашият министър на МВР в открития доклад до КСНС пише, че не е усвоен и лев поради забавяне в обществените поръчки. Нещо повече - самият Вие го заявявате на 22 май 2017 г., така че моята вина е, че съм Ви повярвала, че не сте усвоили и един лев и съм повторила признанията Ви.  \nГ-н Цветанов, зовете за национално съгласие. Но около какво? Вашата представа е около статуквото, в което цялата политическа класа говори едно пред хората, но прави друго зад гърба им десетки години. Предлагам Ви да бъде около нещо ново - истината и почтеността.", "date": "10 Юни 2017, 17:48", "title": "Няма край! След Борисов, Корнелия Нинова захапа и Цветанов, отговори с много остри думи"}
{"url": "https://www.blitz.bg/politika/bsp-karnobat-si-ima-nov-lider_news520173.html", "text": "Аспарух Иванов е новият общински председател на БСП - Карнобат. Той бе избран с явно гласуване на общинската конференция, която се проведе днес. 57, от общо 82 по списък, бяха присъстващите делегати, уточнява Флагман.\nНоминации за поста бяха получили още Петя Милкова, Красимира Шопова, Пенко Атанасов, Дечко Димов, Теодор Ченешев, Кирил Железчев и Димитър Ганчев, но всички те си направиха отвод. \nКонференцията започна с доклад от досегашния лидер на БСП – Карнобат и вече народен представител на „БСП за България” Тодор Байчев. \nГости на събитието бяха Николай Тишев (също народен представител от „БСП за България”), председателят на БСП – Бургас Живко Господинов, областният председател на ОЖС на БСП - Бургас Тинка Желязкова, Атанас Зафиров (член на ИБ на НС на БСП) и Пламен Червеняков (отговорник за област Бургас към НС на БСП). Аспарух Данчев Иванов  е роден на 3 февруари 1986 година в Карнобат. Средното си образование завършва в ССУМОР гр. Бургас. През 2009 г. се дипломира в СУ „Св. Климент Охридски“ гр. София, специалност „Политология“. От 2009 г. до сега работи в КНСБ, като от 2011 г. е общински координатор за гр. Карнобат. От 2012 г. работи също така в Професионална гимназия по селско стопанство и лека промишленост – гр. Карнобат, където в момента заема длъжността „заместник-директор“. Председател е на младежкото обединение на БСП-Карнобат от 2015 г. \n \n", "date": "10 Юни 2017, 13:37", "title": "БСП-Карнобат си има нов лидер"}
{"url": "https://www.blitz.bg/obshtestvo/karakachanov-s-novi-danni-za-tragediyata-v-cherno-more-i-zaginaliya-kapitan-lekari-pk-obyavikha-kakvo-se-e-sluchilo-s-lettsite_news520124.html", "text": "По обяд получихме съобщение от Военноморска база Варна за инцидент. Първият екип докара капитан Георги Анастасов. Той е бил в кома, без дишане и без пулс. Всичко възможно за реанимиране е направено още на място, тук също. После бе докарат Анатоли Апостолов, а после и капитан Павел Симеонов, те са в стабилно състояние и са за лечение в реанимация. Това заяви в \"Тази събота\" по bTV доктор Герганов от болницата във Варна.\n\"Завеждащият реанимация медик д-р Милев разкри какво точно е състоянието на пострадалите. \"И на двамата пилоти състоянието е стабилно и много по-добре от вчера. Те са контактни и адекватни, вече не са зависими от кислородолечението, При капитан Симеонов има инхалация от изгорелите газове, има фрактура на трети пръст на дясна ръка и на бедрото. При Апостолов проблемите са при белия дроб. Психически и двамата са добре\", каза той. \nМинистърът на отбраната Красимир Каракачанов заяви, че се е обадил лично на бащата на загиналия капитан. Министерство на отбраната поема всички разходи по транспортирането на семейството му до Варна, както и по погребението.  Ще го повишим посмъртно в звание от капитан в майор.  Благодарение на действията му се оказва, че оцеляват другите двама\", заяви Каракачанов и добави, че все още случаят се разследва. \n\" Хеликоптерът се е ударил в пилон, първоначално всичко е било овладяно, но малко по късно системите дали грешки.  Хеликоптерът се е опитал да се изравни с водата. Двамата пострадали са успели да излязат, но не и капитанът.  Овладявайки машината обаче загиналият капитан е дал възможност на другите двама да се спасят \", добави той. \n\" Не трябва да се правят подобни изказвания, като това на президента Радев.  Първо трябваше да се запази минута мълчание. Проверката, която съм разпоредил, показва, че загиналият капитан е действал професионално и има достатъчно часове нальот. Не може да се каже, че жертвата му е въпрос на неподготвеност на екипажа.  Професионализма изисква малко повече мълчание \", заяви Каракачанов, укорявайки думите на президента Румен Радев, че летците ни нямат достатъчно часове в небето и това е довело до инцидента. \n\"Пари за самолетите и за нови кораби са определени с решение на Народното събрание. Ако ние \"на бегом\" изхарчим 2 млрд. и 400 лева, обществото няма ли да ни питат \"Защо подходихте точно към този вид самолет\". Не е въпросът да се дава зор. Никой не иска да заменя старите самолети с други стари. Самите самолети МИГ-29, които имаме и тези, които са замразени, те по никакъв начин не са техника за изхвърляне. Не съм бил подложен на лобистки натиск и няма да позволя това да се случи\", каза той. \n \n", "date": "10 Юни 2017, 09:49", "title": "Каракачанов с нови данни за трагедията в Черно море и загиналия капитан! Лекари пък обявиха какво се е случило с летците"}
{"url": "https://www.blitz.bg/obshtestvo/vlastta-se-zae-s-opashkite-v-stolichniya-kat_news520176.html", "text": "Един от основните ангажименти на това правителство е редуциране на административната тежест. Това каза на брифинг пред МВР вицепремиерът Томислав Дончев.\n„Не, защото е модерно, а защото излишното време, което консумират администрациите, е загубено време и за гражданите, и за бизнеса. Планираме съвсем скоро да представим принципни концептуални мерки, които да обърнат процеса. Най-вече справките, които са необходими за издаването на един документ или едно разрешително, да се правят по служебен път от самите администрации, а не гражданинът да обикаля, да събира документи и да ги предоставя на друга администрация. Това тече в момента. Този процес вероятно ще отнеме една година. Доколкото не всички регистри все още са достъпни служебно по електронен път“, коментира Дончев, цитиран от \"Фокус\".  \nПо думите му не може да чакат една година, за да оправят процеса принципно из основи. „Затова се фокусираме върху местата, където административното обслужване е трудно, бавно и понякога мъчително за гражданите. Ще движим двата процеса паралелно. Едно от тези места безспорно е КАТ. Всеки ден през КАТ-София минават по 2500 човека и около 900 автомобила. Безспорно обслужването там не е на нивото, на което искаме. Затова от няколко дни работим с колегите от МВР, експертите от МС, за да видим какви краткосрочни мерки, буквално в следващите няколко седмици, да бъдат предприети, за да се облекчи обслужването“, допълни вицепремиерът. \nТой подчерта, че крайната цел е пълната електронизация и намаляване на повода да се ходи в самите администрации и да се ползва обслужване на гише. „Това ще отнеме обаче време. Затова мобилизацията сега е какво можем да сторим в следващите няколко седмици, за да стане обслужването по-леко за гражданите и да консумира по-малко време. Разчертали сме подобни мерки и реализацията им следва незабавно“, каза още Томислав Дончев.\n", "date": "10 Юни 2017, 13:41", "title": "Властта се зае с опашките в столичния КАТ"}
{"url": "https://www.blitz.bg/politika/ekskluzivno-video-borisov-i-fandkova-na-metri-pod-zemyata-proveryavat-snimki_news520133.html", "text": "Министър-председателят Бойко Борисов направи инспекция с кмета на София Йорданка Фандъкова на новостроящия се лъч на столичното метро..\n . Входът за строителната площадка е от кръстовището на бул. \"Патриарх Евтимий\" и ул. \"Граф Игнатиев\".   \nНа инспекцията присъства и министърът на транспорта Ивайло Московски. Обяснения по дейностите на тримата даде инж. Стоян Братоев - шеф на \"Метрополитен\". \nБратоев запозна премиера с извършената работа до момента и посочи какви са конкретните срокове за изграждането на всяка една станция. \n„Искам да благодаря на европейската комисия, която установи колко добре работи екипът тук и държавата. Видя икономиката ни и отпусна нови над 200 млн. Така над 800 млн. отиват за третия лъч”, заяви Борисов. \n  \n„Не спират и в събота. Чакайте да им кажем да спрат за малко машината да се чуем”, каза премиерът полузаглушен от машина в станцията на метрото. \n  \n„Исках да покажем на вашите зрители какъв подземен град се прави под близо двумилионен град, без хората дори да го усетят. Огромен строеж. Насочен е към работещите, учещите, движещите се и всички в София. С тази метростанция връзваме и пернишките железници”, добави той и каза, че всичко се движи в срок. \n  \n„Виждате най-съвременните влакове, най-съвременната електронна система за управление. Виждате и нещо, което, ако е било лесно, е щяло да бъде направено преди много години. Искам да поздравя и Братоев и Московски и всички, които работят по тази програма. Скоро ще видим къртицата на Александровска болница. Другият октомври вече къртицата ще излезе долу на театър София. Мисля, че това ще е огромно предимство на столичния град пред всички останали, защото ще даде най-бързият и чистият транспорт. Още година и нещо търпение ни трябва. Фирмите работят и събота и неделя дори. Колега, Братоев, поздрави ги всичките, които работят всеки ден”, заяви Борисов. \n\"С арести ще спрем войната по пътищата. Ще правя събрание в МВР във връзка с административната реформа\", каза Борисов по повод на акцията в ДАИ, при която бяха задържани 12 души, на 6 от които вече има повдигнати обвинения заради взимане на подкуп. \n \n \n \n  \n \n \n  \n", "date": "10 Юни 2017, 10:16", "title": "Ексклузивно ВИДЕО! Борисов и Фандъкова на метри под земята, проверяват... (СНИМКИ)"}
{"url": "https://www.blitz.bg/politika/mikhail-mikov-s-komentar-za-razsekretenata-stenograma-na-ktb-video_news520148.html", "text": "\n Снощи държавният глава  , водени при неговия предшественик Росен Плевнелиев на 29 юни 2014 г. \n„Стана ясно, че са обсъждани два сценария. Първият – за банкова ваканция (да се ограничи размерът на парите, които може да се теглят в брой) е отхвърлен автоматично, вторият е пълна подкрепа за банките. \nВремето показа, че правилно е избран вторият сценарий“, коментира бившият лидер на БСП и бивш председател на Народното събрание Михаил Миков. \nНа предшестващата среща в Народната банка банкерите дадоха твърд отпор на сценарий №1 и всъщност въпросът се реши там, на чисто експертно равнище. Иначе идеята за спиранията преводите към чужбина и спиране на тегленията щеше да доведе до още по-голямо засилване на паниката и щети за бизнеса, каза още той. \nНа въпрос защо прехвърчат искри между него и тогавашния гуверньор на БНБ Иван Искров, Миков отговори: „Виждате, че през цялото време разговорът се колебае около няколко предположения, а точните цифри ги няма. Нашата банкова система е в изключително добро състояние – и тогава, и сега, парите, които са по различни депозити, по набирателни сметки са десетки милиарди и исках с това да обоснова, че паниката и сигналите, които идват от страна на БНБ, и исканията за извънредни мерки от типа на банкова ваканция не са необходими“. \nЗапитан дали е вярвал на Искров, че „БНБ няма никакъв принос към случилото се“, Миков каза, че да, „но той (Искров) зае една оправдателна позиция“. \n„През цялото време БНБ се опитваше да вкара усилено правителството, което беше в полза на опозицията“, добави той. \nПромени в правителството не са били направени и финансовият министър Петър Чобанов не е бил сменен, както настоява тогава опозицията, „защото седмица по-рано беше решено, че се отива на избори, че парламентът ще функционира до края на лятото, че президентът ще го разпусне и ще свика извънредни избори и че всичко това трябва да стане спокойно, включително и заради ситуацията в банковата система“, обясни гостът. \nПомолен да даде оценка за правителството на Пламен Орешарски в ситуацията, Миков каза: „Хладнокръвно подходи. В тази сложна политическа ситуация успя да създаде среда, в която от днешна гледна точка България се размина с най-добрия сценарий“. \nКой колко е крал се разбира в следствието, финансовата инспекция или Сметната палата, каза още Миков. \nСпоред него и втората стенограма трябва да бъде разсекретена, защото митичността на тези документи „се подхранва от секретността на неща, които не са секретни – там всеки застъпва своята позиция“. \nВижте целия разговор във видеото: \nИзточник и видео: bTV \n \n", "date": "10 Юни 2017, 11:38", "title": "Михаил Миков с коментар за разсекретената стенограма на КТБ (ВИДЕО)"}
{"url": "https://www.blitz.bg/politika/ne-se-spirat-ninova-pobesnya-sled-izkazvaneto-na-borisov-i-napisa-snimka_news520185.html", "text": "\n На КСНС единствената Ви грижа е Вашето лично и на партията Ви оцеляване, а не националният интерес. Това написа във Фейсбук лидерът на БСП Корнелия Нинова по повод  . \n\"И на мен ми се иска обществото да знае истината, медиите да бяха вътре, за да види народът истинското Ви лице за първия КСНС при президента Радев, г- н премиер. Няма да прекрача граници и няма да коментирам секретна информация. Както на КСНС при президента Плевнелиев, така и на този съвет единствената Ви грижа бе Вашето лично и на партията Ви оцеляване, а не националният интерес. При Плевнелиев единствената Ви мисъл е била как да свалите законно избрано правителство. При Радев - как Вашето правителство да изкара цял мандат за пръв път. \nНа този съвет Вие отказахте да назначите 1000 души в МВР и 5000 В МО. Попитах Ви какво става с 3 млрд. излишък, та нямате 300 млн. лева, с които да осигурите нормални условия за работа на полицаите. Не ми отговорихте къде се изпари излишъкът, но заявихте, че спешно ви трябват още 10 млрд лв. Заявих Ви, че ако и през ум Ви мине да ги теглите като нов заем, много ми мирише на нови избори\", пише Нинова.  \n\"Отказахте да започне веднага модернизацията на армията и я разсрочихте за 15 години напред. Вашият министър Горанов заяви, че няма да увеличи до 2% от БВП разходите за отбрана. Тогава казах, че е пълно лицемерие да декларираме, че човекът е най-важен в системата на сигурност, че ще има ускорена модернизация и че ще има 2% за отбрана, след като всички чухме от Вас, че това няма да стане. \nКазах, че отказвам повече да лъжем хората и по-добре да обявим истината. Десетки години политиците лъжат народа. Заявих също, че аз няма да го направя и, че искам промяна в поведението на политическата класа. Попитах Ви - защо го правите. Ще говорите нещо, което нямате никакво намерение да изпълните. Отговорихте - \"за да не излезе, че противореча на президента Радев и да изглеждаме приятели\". Предупредих държавния глава, че го подвеждате и се оказах права. Още на другия ден изтеглихте от МС доклада по сигурността на служебния министър Янев, в който се казваше цялата истина за състоянието на отбраната. И днес да ми се правите на загрижен спасител - няма да стане\", допълва лидерът на БСП. \n \n \n \nПолитическите престрелки започнаха още в ранни зори, когато  . \n", "date": "10 Юни 2017, 14:06", "title": "Не се спират! Нинова побесня след изказването на Борисов и написа... (СНИМКА)"}
{"url": "https://www.blitz.bg/obshtestvo/stolitsa/sofiyantsi-tryabva-da-se-radvat-sled-tezi-dumi-na-fandkova_news520168.html", "text": "\n Близо половин милиард евро е стойността на третата линия на метрото заедно с депото и заедно с 20 метровлакове, които вече се произвеждат по наша поръчка. Това съобщи кметът на  .   \nОт думите й стана ясно още, че изграждането на всички станции от третия лъч на метрото се извършва по график. \n„Следващата седмица вече очаквам да започнат и същинските дейности и по новите 4 станции, за които беше одобрена апликационната форма от ЕК. Благодаря ѝ за доверието, защото това финансиране, което се отпуска допълнително за софийското метро, означава доверие в изпълнението на този проект, който беше наречен от Комисията проект за пример. Благодаря лично на премиера Борисов, на министър Московски, финансовия министър Горанов за това, че винаги подкрепят изпълнението на проекта и с националното съфинансиране, както и на моите колеги, на г-н Стоян Братоев\", допълни Фандъкова. \nПо думите й, метрото трябва да продължава да се развива. \n„2019 г., втората половина на годината, да имаме 12 км метро с 12 метростанции. Софийското метро ще обслужва почти половин милион души дневно. Това е не само най-големият, но и най-големият екологичен транспорт, който се изпълнява в София. Всеки, който говори за по-малко автомобили и чистота на въздуха, не трябва да забравя, че с този проект се спестяват огромни количества вредни емисии във въздуха. До момента около 70 000 тона годишно спестяваме. С изграждането на новите линии ще спестяваме още 11 000 тона годишно по предварителни разчети\", каза още Фандъкова. \n", "date": "10 Юни 2017, 13:21", "title": "Софиянци трябва да се радват след тези думи на Фандъкова"}
{"url": "https://www.blitz.bg/obshtestvo/eto-kakvo-shche-napravyat-ot-mvr-zaradi-srednoshchniya-ekshn-s-okosharenite-plovdivski-chengeta_news520163.html", "text": "Нови мерки срещу корупцията в МВР обяви директорът на \"Вътрешна сигурност\" в министерството старши комисар Румен Ганев. Тестове за лоялност и професионализъм ще определят как служителите на реда изпълняват задълженията си, уточнява bTV.\nЩе има и засилени проверки върху финансовото състояние на полицаите и на имотните им декларации. \nОсобен акцент ще се постави и върху разширяване на видеонаблюдението върху цялата граница, граничните пунктове и сектор \"Пътна полиция\". \nМерките се обявяват след  . \n„Продължават действията процесуално-следствените, нека да изчакаме прокуратурата, считам, че в понеделник сигурно ще има по-точна информация за вас. Тези мерки, които говорих преди малко, трябва да влязат в сила, когато има независими проверки, постоянни, на финансовото състояние на определени групи служители, това ще подейства отрезвяващо върху техните желания да се поддават на такъв корупционен натиск”, заяви старши комисар Румен Ганев, директор дирекция \"Вътрешна сигурност\" - МВР. \n \n", "date": "10 Юни 2017, 12:29", "title": "Ето какво ще направят от МВР заради среднощния екшън с окошарените пловдивски ченгета"}
{"url": "https://www.blitz.bg/politika/politicheskite-strasti-se-nazhezhikha-do-cherveno-premiert-postavi-ultimatum-na-prezidenta-i-ninova-videoobnovena_news520140.html", "text": "\n \"Бог да прости капитан Анастасов, познавах го лично, прекрасен пилот. До последно се е борил и е спасил живота на другите двама. Сега ще се видя с Красимир Каракачанов\", това заяви премиерът Бойко Борисов, която заедно със столичния кет проверяват строежа на новия лъч на столичното метро. \n\"Искам да кажа, че в случая сме купили най-добрия хеликоптер. Загубили сме вчера 50 милиона вчера, но и безценния прекрасен живот. Тези пари са колкото коледните добавки на пенсионерите. Когато се появяват такива харчове за отбрана бих попитал господин Румен Радев, това, че единственият неговият шеф  - ментор Корнелия Нинова, не подкрепи 2-та% за въоръжаване. Единствените, които не ги подкрепят са БСП. \n\"Аз й казах публично, че и подкрепя нейната теза, ще излезем от КСНС с тежък конфликт. Вече ще участвам на КСНС само, ако медиите са вътре. Няма да допусна след година две или три да ме скарат със съседна дръжава, защото някой може да реши да си направи евтин пиар. КСНС е единственото място, където управляващите могат да си кажат мнението по всяка тема. От тук нататък моето участие ще бъде свързано само, ако се предава по телевизията, каза Борисов. \n  \n„Най-добронамерен съм и какво получавам. Вчера си стиснах зъбите и забраних на партията на наглия въпрос на Кутев за моите назначения на кадрите на патриотите да прави трибунка. Вчера Радев отговори ли за съветника си по сигурността, че се е направил на Хитлер. Тогава каза ли, че това е недопустимо. А аз преди още вечерта уволних зам.-министрите. В събота и неделя не се издават укази, но в понеделник ще видим ли указ за отстраняването на този съветник. Ще ви отговоря - не. Вие 10 дни ни съсипахте и ни разкатахте. Трябва ли сега моите да направят нещо. Ковачев, вие ще питате ли ПЕС Хитлер дали може да е вътрешен министър. Зам.-министъра беше свястно момче. Отишъл в музея на Мадам Тюсо и това му изяде главата. Когато хвърляш камъни в стъклената си къща, ще се счупи и твоето прозорче. Излиза, че всеки може да си говори, когато пожелае и да си мисли, че нищо няма да стане”, каза още Борисов. \n  \n„До вчера в парламента се говореше за това. Аз не отговорих, за да не прехвърля в президентската институция проблема. Ако не ме бяхте попитали сега, нямаше да повдигна темата”, завърши Борисов. \n  \n", "date": "10 Юни 2017, 10:36", "title": "Политическите страсти се нажежиха до червено! Премиерът постави ултиматум на президента и Нинова (ВИДЕО/ОБНОВЕНА)"}
{"url": "https://www.blitz.bg/politika/karakachanov-s-novi-danni-za-padnaliya-v-cherno-more-panter_news520186.html", "text": "За вчерашния инцидент в Черно море с премиера от момента на научаването поддържаме буквално всеки час контакти. Той е абсолютно информиран за всичко. Изпратените по спешност от мен вчера са зам.-министър и зам.-началник на отбраната. Това каза на брифинг пред МВР министърът на отбраната Красимир Каракачанов, съобщава „Фокус“.\n„Няколко неща трябва да се подчертаят – става въпрос за регулярно учение на нашия военноморски флот. При изпълнение на това учение, хеликоптерът, който е трябвало да отрази стрелба по морска цел, след завършването на учението, преминавайки покрай носа на един от корабите, най-вероятно поради метеорологични условия, това, което към момента става известно е, че може би вследствие на порив на вятъра, перката закачва пилона на носа на кораба. Пилотът на вертолета е действал изключително професионално, не е вярно, че не е бил професионално подготвен“, коментира Каракачанов. \nПо думите му, машината е била в техническа изправност, но перката е закачила горната част на пилона, пилотът е овладял вертолета, отдалечавайки се обаче от кораба, явно е започнало да дава дефект. „Той предприема най-правилния ход – да се върне обратно в близост до кораба, за да може спасителният екип да реагира бързо и да спаси екипажа. Именно благодарение на тази съобразителност на пилота, двамата останали негови колеги, са спасени. Намират се в болницата във Варна, контактни са, нямат сериозни наранявания, но за съжаление при този инцидент даваме човешка жертва. От една страна, някои хора говорят, че няма пари за учение, но в същото време като има такова, а специално тази година е много наситена с учения, стават подобни инциденти. За съжаление някой, път с човешки жертви“, допълни Каракачанов. \nТой подчерта, че благодарение на съобразителността и подготвеността на пилота, другите двама негови колеги са спасени, поради което още вчера е издал заповед за повишаването му в чин майор. \n„Ще бъде награден още един член на спасителния екипаж, старши-лейтенант, който е водолаз и благодарение на когото другите двама членове на екипажа са извадени мигновено“, добави още военният министър. \n", "date": "10 Юни 2017, 14:13", "title": "Каракачанов с нови данни за падналия в Черно море „Пантер”"}
{"url": "https://www.blitz.bg/obshtestvo/prodlzhavat-prestrelkite-borisov-ninova-premiert-se-pokhvali-ss-snimki-ot-inspektsiyata-na-metroto-no_news520206.html", "text": "Премиерът Бойко Борисов публикува снимки от днешната инспекцията на новостроящата се метростанция под бул. “Патриарх Евтимий”. Освен фотосите обаче, той написа и кратко съобщение към тях, където отново засяга темата за КСНС и политическите си опоненти. Ето какво написа Борисов:\n\"Днес разгледахме новоизграждащата се метростанция под бул. “Патриарх Евтимий” в София. Огромен строеж, насочен към работещите, учещите столичани и гостите на града и се радвам, че се гради по график. Много желание за власт има от различни посоки, но би било в полза за цялото общество, ако всеки прилага правомощията си и управлява по възможно най-добрия начин спрямо дадените му компетенции. Единственото място, където управляващи, опозиция, служби и отговорните лица в държавните институции можеха спокойно да разговарят и да си кажат мненията по дадена тема, беше КСНС. Но от тук нататък тези заседания вече губят своя смисъл и аз ще участвам само, ако и медиите присъстват. Няма да допусна след това да интерпретират думите ми заради евтин ПР на лица, които не съзнават какви проблеми могат да произтекат от действията им. Виждаме го това и днес. Аз също знаех за снимките на служители от институции, които не са под моя отговорност и които са се преоблекли като Хитлер по време на карнавал, но вчера в парламента не отговорих на провокациите по същия начин, както нашите опоненти.\" \n \n \n \n \n \n \n \n \n \n \n \n \n \n \n \n \n \n \n", "date": "10 Юни 2017, 16:06", "title": "Продължават престрелките Борисов - Нинова! Премиерът се похвали със СНИМКИ от инспекцията на метрото, но..."}
{"url": "https://www.blitz.bg/obshtestvo/i-tsvetanov-se-vklyuchi-v-skandala-za-ksns-obrna-se-lichno-km-ninova-s-dumite_news520211.html", "text": "Зам.-председателят на ГЕРБ Цветан Цветанов също се включи в словесната престрелката между Бойко Борисов и Корнелия Нинова относно КСНС. Той използва социалната мрежа, за да се обърне към лидерката на БСП. Ето какво написа Цветанов:\n За съжаление, за пореден път трябва да заявя несъгласието си с поредните неистини и от днес, които разпространява многоуважаваната от мен председателка на БСП Корнелия Нинова. Категорична неистина е, че на КСНС при президента правителството и премиерът Борисов са отказали да започнат веднага модернизацията на армията и са я разсрочили в годините напред. Доказателството, че говорите неистини, г-жо Нинова, е декларацията, около която се обединихме всички представители на парламентарни групи, които присъствахме на съвета, и която беше прочетена публично лично от президента Румен Радев. Припомням Ви, че Радев заяви, че като основен приоритет по време на Съвета бе откроено попълването на недостига от личен състав в сектор „Сигурност“, повишаване на неговата мотивация и престиж и ускоряване на проектите за модернизация. Президентът Радев посочи, че поддръжката на наличната техника, въоръжението и оборудването, до замяната им с нови образци, е било подкрепено с консенсус от членовете на КСНС, както и създаването на условия за повишаване на квалификацията и подготовката на личния състав. Припомням Ви още, уважаема г-жо Нинова, че на КСНС беше решено да бъде изготвен анализ и предложения до 20 юни т.г. за перспективите за интегрирано развитие на сектор „Сигурност“ и разпределение на ресурсите по отделните държавни органи и структури за следващите 5 години. \n ​В петък на парламентарния контрол беше опровергана поредната неистина, тиражирана от БСП, г-жо Нинова. Първо твърдяхте, че Европейската комисия не е отпуснала 160 млн. евро на България, а сега твърдите, че не сме усвоили тези 160 млн. евро. От отговора на вътрешния министър Валентин Радев на блицконтрола във вътрешната комисия преди дни стана ясно, че вече има сключени договори за 33 млн. евро, в момента текат процедури за още 70 милиона и са пред сключване на договори и предстои да се обявяват обществените поръчки за останалите 57 милиона. По същия начин разпространявате неистини и за преградното съоръжение, чиято основна цел е да подпомага органите, ангажирани с охраната на българската граница. Призовавам Ви, уважаема г-жо Нинова, спрете да тиражирате неистини през медиите. Ако нещо не ви е ясно – питайте и институциите ще Ви дадат цялата информация. Когато говорим и работим в диалог и го правим със съответните институции, можем да се обединяваме в интерес на българските граждани и доказателството за това е консенсуса, който постигнахме в парламента около необходимостта от промени в Закона за движение по пътищата тази седмица. Нека заедно продължим да гарантираме авторитета на българските институции. \n ​Използвам възможността, уважаема г-жо Нинова, да ви информирам още че до няколко седмици ще бъде обявена и управленската програма на правителството и мнозинството. В нея ще откриете всичко онези мерки, чието изпълнение гарантираме със съответните параметри и срокове. Уверявам Ви, че в програмата ще откриете и ангажимента ни за назначаване на 1000 нови служители в МВР до края на годината. Сигурността на българските граждани, увеличаването на видеонаблюдението и служителите на реда във всички населени места са първостепенен наш ангажимент. \n ​Когато говорим за сигурността на българските и всички европейски граждани, няма как да приема неверните Ви внушения, че единствената грижа на премиера Борисов е личното му оцеляване. Нямате моралното право да говорите и пишете такива неща точно в седмицата, в която Бойко Борисов се срещна последователно с новоизбрания френски президент Еманюел Макрон, с германския президент Франк-Валтер Щайнмайер и канцлера на Германия Ангела Меркел. След дни Борисов ще се разговаря и с турския президент Реджеп Ердоган и премиера Бинали Йълдъръм. Всички тези срещи, г-жо Нинова, целят единствено гарантирането на сигурността на българските граждани и на целия ЕС. Убеден съм, че оценявате възможностите на премиера Бойко Борисов да работи в тази посока, особено на фона на възможностите на дипломацията на премиера Орешарски. Ето защо, уважаема г-жо Нинова, още веднъж Ви призовавам да загърбим миналото и дребното политическо противопоставяне, да обединим усилията си около националните интереси и да работим в името на доброто на българските граждани. \n", "date": "10 Юни 2017, 16:33", "title": "И Цветанов се включи в скандала за КСНС! Обърна се лично към Нинова с думите..."}
{"url": "https://www.blitz.bg/politika/kmett-na-khitrino-khvrli-ostavka-no_news520190.html", "text": "Кметът на община Хитрино Нуридин Исмаил е подал оставка като член на Централния, Областния и Общински съвет на ДПС. Това е станало по време на заседание на Областния съвет на ДПС, проведено в Хитрино, съобщи БНР.\nНа срещата е присъствал и председателят на партията Мустафа Карадайъ, но самият Нуридин Исмаил е в Турция и от там е заявил оттеглянето си. \nПовод за оставката на Нуридин Исмаил е поисканият отчет-анализ от председателя на Движението за права и свободи Мустафа Карадайъ с мотив за лошите изборни резултати. \nПричината е, че от първа политическа сила в общината, ДПС е изпреварена от ГЕРБ. Кметът на Хитрино Нуридин Исмаил, който е в отпуск в чужбина, е заявил по телефона, че подава оставка като член на Централния, на Областния и на Общинския съвет в Хитрино. Той остава редови член на Движението за права и свободи. \nДепутатът от ДПС д-р Нигяр Джафер заяви, че решението на председателя на Общинския съвет, както и на кмета на Хитрино ще бъде уважено. \"Личните драми на някои би трябвало да отшумяват. Кметът на Хитрино да се концентрира върху решаването проблемите на хората\", каза Джафер. \nПрипомняме, на 10 декември 2016 година след дерайлиране и взрив на товарен влак, превозващ цистерни с пропан и пропилен седем души загинаха, 29 бяха ранени. Разрушени са къщи, изпочупени са дограми. Взривът заличи улици. В Хитрино беше обявено бедствено положение, а в цялата страна 12 декември беше ден на национален траур за жертвите от трагедията. \nПред местното издание shmoko.bg кметът Исмаил е заявил по телефона от Турция, че председателят на партията Мустафа Карадайъ е бил в Хитрино и е поискал от подчинените му да правят анализ за изборните резултати. \n\"Като човек, който носи най-голяма отговорност за изборния резултат аз подадох оставка от ръководните постове и показах как се поема отговорност в такива случаи. Ще видим за останалите 170 хиляди гласа, които изгуби ДПС кой ще поеме отговорност\", коментира Исмаил. \nКметът на Хитрино, който до днес беше член и на висшия ръководен орган на ДПС, изрази огорчение, че са се опитали да правят анализа зад гърба му, докато е в едноседмичен отпуск. \n\"Редно беше този анализ да бъде направен когато съм тук, след като в моята община се търси отговорността, би трябвало в мое присъствие, а не да измъчват местните председатели и то от хора, като председателя на областния съвет Айсел Руфат. Загубил си 13 хиляди гласа идваш да търсиш отговорност на община, която е загубила 1000 гласа. Кой носи отговорност за останалите 12 хиляди гласа\", запита риторично кметът на Хитрино. \nПо неофициална информация Нуридин Исмаил се включил в работата на заседанието на високоговорител по телефона и пак по този начин пред всички присъстващи хвърлил оставки от трите ръководни органа. \nОЧАКВАЙТЕ ПОДРОБНОСТИ В БЛИЦ! \n \n", "date": "10 Юни 2017, 14:46", "title": "Кметът на Хитрино хвърли оставка, но..."}
{"url": "https://www.blitz.bg/obshtestvo/stroitelniyat-ministr-obyavi-nova-informatsiya-svrzana-ss-starta-na-rabotata-po-tol-sistemata_news520157.html", "text": "При всички сценарии работата по тол системата може да започне през 2018 година. Това обяви регионалният министър Николай Нанков. По думите му регионалното министерство чака решение на Комисията за защита на конкуренцията, която разглежда жалбите срещу последния конкурс за избор на изпълнител, обявен от МРРБ.\nМеждувременно стана ясно, че Агенция \"Пътна инфраструктура\" обмисля да съди фирмите, които всеки път обжалват конкурсите за тол системата. От трите жалби, които са заведени срещу последната процедура за тол системата, една вече е отхвърлена. Чака се Комисията да реши за другите две. \n\"Впоследствие има 3-дневен срок за обжалване пред ВАС, впоследствие продължаваме с процедурата - назначаване на оценителна комисия, която ще оцени съответно подадените оферти. Вече напреднахме в процедурен аспект, досега не разглеждахме оферти, до момента имаме 6 подадени оферти и след произнасяне в полза на АПИ като възложител от КЗК, ако има жалби, ще изчакаме решението на ВАС\", обясни министър Нанков, цитиран от БНТ.  \nОчаква се изпълнителят да бъде избран в периода между септември и ноември 2017 г., а той да започне работа в края на тази или началото на следващата година.  \n\"Работата на комисията може да бъде максимално до срока на валидност на подадените оферти, 180 дни е заложена работа на комисията, ще се съкрати значително, не повече от месец. В края на 2017-а да започне внедряването, 7 месеца е внедряването по обявени условия. 12 месеца е срокът за коригиране, ако бъдат забелязани дефекти\", каза още той.  \nМинистърът заяви, че тол системата няма да обхване 85% от пътната мрежа, както се твърди, а 50% от пътищата.  \n\"Натам ще върви предполагам АПИ. Това са и към момента анализите, които са ни предоставени на нас в МРРБ. Да няма да е в такъв голям обем, какъвто някои експерти по темата откровено спекулират\". \nТол системата ще въведе справедливо заплащане за транзитните тежкотоварни автомобили, които сега преминават страната с еднодневна винетка от 21 лева. Очаква се първата година приходите да са с 500 млн. лв. повече. \n\"Ще създадем отдел със съответно финансови експерти по наистина адекватно обективно, тарифиране, за да определим какви ще бъдат цените за изминат километър на база на съответно на различните МПС спрямо техния тонаж, спрямо тяхната тежест\", посочи Нанков.  \nАгенция \"Пътна инфраструктура\" обмисля да съди жалбоподателите, които няколко пъти спират процедурата за тол системата, въпреки нееднократните решения на ВАС в полза на Агенцията. Мотивите са злоупотреба с право. Обмисля се и каква точно тол система да се въвежда. \n\"На какъв принцип ще се заложи тол системата - дали ще се предплаща на км, дали ще бъдат джипиес, уеб базирани системи, знаете, това също е подход, може да бъде интегрирана системата, но нека все пак да изчакаме комисията да отвори офертите\", каза още той.  \nПо думите на министъра, през първите шест месеца на годината еднодневните винетки, закупени от ТИР-ове, са с 8000 повече спрямо миналата година. Общо през 2016-а са продадени 7 млн. винетки за 326 млн. лв.\n", "date": "10 Юни 2017, 14:58", "title": "Строителният министър обяви нова информация, свързана със старта на работата по тол системата"}
{"url": "https://www.blitz.bg/ikonomika/ministr-nankov-opovesti-novina-koyato-kasae-vsichki-shofori_news520095.html", "text": "\n Министърът на регионалното развитие и благоустройството Николай Нанков съобщи, че очаква не повече от половината от републиканската пътна мрежа да бъде обхваната от системата за тол такси и електронни винетки. Той направи уговорката, че окончателното решение ще е на правителството, уточнява Дарик. \nМинистърът съобщи, че от края на тази година има възможност да започне внедряването на тол системата, като не се ангажира с конкретни цени, които ще са в зависимост от избраната система и тарифата, одобрена от Министерски съвет. Той посочи, че за него лично по-добрият вариант е интегрираният между няколко системи за отчитане на изминати километри. \nМеждувременно  . \nАПИ обмисля да заведе дела срещу жалбоподателите по тол системата в унисон с решението на ВАС от март за злоупотреба с право и шиканиране на процеса, каза министърът. \n \n", "date": "10 Юни 2017, 09:29", "title": "Министър Нанков оповести новина, която касае всички шофьори"}
{"url": "https://www.blitz.bg/daydzhest/nay-vazhnite-momenti-ot-razsekretenata-stenograma-na-ktb-ili-kak-se-stigna-do-falita-na-bankata_news520060.html", "text": "\n Mалко след 19 часа в последния ден на работната седмица от   при бившия държавен глава Росен Плевнелиев.  извади акцентите от 101 страници, които съдържат разговора, в който са участвали представители на всички институции и политически партии. В документа всички имена на хора, институции и банки, както и суми, незасягащи КТБ, са заличени. Името на Цветан Василев се споменава един път. Ето какви са акцентите: \nРосен Плевнелиев открива дискусията с констатацията: „Намираме се в „криза на доверието. Дори и това, което се вижда в различни сектори, дори и това, което виждаме в банковия сектор, но и някои други действия в последните месеци, факти и констатации ни дават да разберем колко важно, колко крехко и колко ценно е доверието към парламента, доверието към президента, доверието към политически партии, доверие, разбира се, и към банковата и всички останали системи. Трябва да успокоим себе си, като предпоставка да успокоим и народа. Посочена беше конкретна дата за избори, около която да има обединение”. \nСлед него говори тогавашният шеф на БНБ Иван Искров. Той заявява, че случилото се с КТБ било много коментирано и предлага да обясни какво се е случило след това. Припомня, че седмица по-рано през почивните дни с парламентарни експерти са работили по темата и предлага да не се влиза в излишни дебати „защо, как, кое и т.н.” Бойко Борисов го прекъсва и пита защо се прескача етапът „как се стигна дотук”. \nИскров подчертава, че БНБ няма „никакъв принос” към случилото се. \n„Поради случилото се започна масово теглене на депозити от КТБ от предходната сряда и свързаната с нея друга банка (името на финансовата институция е заличено). Искров обяснява, че след анонимка само в един петък до към 11 часа са били изтеглени над 350 млн. лв., тримата изпълнителни директори на КТБ го уведомили, че не могат да си позволят да изплащат повече средства. Те поискали да бъдат поставени под особен надзор, а той свикал Управителен съвет. Междувременно станоло ясно, че и от малката банка, свързана с КТБ масово се теглят депозити. \nИскров казва, че много добре познава закона и в много кратък срок ще потърси миноритарните собственици, за да се открие пътя на т.нар. „национализация” на КТБ. Въпросните миноритарни собственици имали около 10 % и веднага се произнесли, че нямат интерес. Искров опровергава слуховете за наличието на „Доган фонд”. Говори за чужденци, които участват в банката с офшорно дружество. Въпросните инвеститори проявили интерес към банката, за който Искров уведомил президента и премиера. Шефът на БНБ е скептичен за варианта въпросните чужденци да реализират интереса си. И предлага да се търси друг изход. \nПредупреждава, че междувременно са започнали атаки и срещу друга банка, по-голяма от КТБ и по големина и размер на депозитите. Съобщава, че банката е пуснала прессъобщение след като за два дни са изтеглени 800 млн. лв. Искров обяснява, че са плъзнали слухове и за други банки и че следствие от тях е изтеглянето на 890 млн. лв. от банковата система. \nСледващият слух, който коментира тогавашният гуверньор е за падане на валутния борд. \nИскров предлага и конкретни мерки. Първата е да се блокират и премахнат източниците на дестабилизация. Борисов реагира остро. Пита защо правителството, МВР и ДАНС 10 дни са мълчали. Нарича ДАНС смешници и отсича: „Не вярвам на ДАНС, гледах ги снощи с цялата пропагандна машина – барети, качулки”. \nСлед това Искров прави и предложения: Безкомпромисно отношение на държавата срещу криминалните атаки към банките.Третото е ясна, публична подкрепа за предприетите от БНБ и правителството стъпки. Четвърто – пълна подкрепа от БНБ, правителството и банките към онези финансови институции които са били поставени под натиска на теглене на депозити. \nПето- БНБ за пръв път след като бе въведен бордът ще предостави ликвидност. Шесто незабавно уведомяване на Европейската комисия Седмо- даване на мандат на правителството и БНБ за водене на преговори в МВФ и ЕК при нужда. \nПосле има обсъждания. Следва изказване на премиера Пламен Орешарски. Той казва, че от няколко стотин милиона до много милиарди ще струва всичко. \nБорисов настоява да се смени финансовият министър Петър Чобанов. „Да излезе Орешарски и да каже – „Реших, наказвам виновните. Взимам им оставките, защото тази седмица е фатална и няма време за ново правителство. Ако Цветан Василев е виновен, да го арестуват. Ако е източвал, нека го арестуват, но защо атакувате цялата банка (КТБ – б.а.) Това не е моя банка, а на хората, но вие мълчахте”, казва Борисов. \nСлед това Росен Плевнелиев дава думата на тогавашния лидер на БСП Сергей Станишев, който влиза в спор с Борисов. Държавният глава успокоява ситуацията и Станишев предлага да се разиска планът на БНБ за справяне със кризата. Според него ситуацията е много по-различна от 1996-1997 година (хиперинфлацията и обезценяването на лева – б.а.). Лютви Местан подкрепя идеята на Станишев за разглеждане на плана. \nСледват включвания на Красимир Каракачанов и Йордан Цонев. Последният предлага да се разбере колко средства трябват, за да могат „да теглят хората една седмица и да спре паниката”. Следва припирня за това какво да пише под декларацията на политическите формации – че подкрепят мерките, предлагани от „правителството” или от „БНБ”. Борисов настоява да пише БНБ. \nПосле отново думата взима управителя на БНБ Иван Искров: \n„Имало ли е преднамерени действия от страна на държавата срещу КТБ има ли и от гледна точка на държавни дружества да са теглени пари? Имаше, но доколкото се консултирах с г-н Христов, моят подуправител, някъде бяха от порядъка на 70-80 млн. Не е съществена тази част. Говоря за последния ден, когато изпуши банката”, казва Искров. Борисов го репликира защо точно тогава са решили да изтеглят средствата. \n„Питам, защото този ден, когато банката „пуши”, хвърляш бензин отгоре”, казва лидерът на ГЕРБ. Искров отговаря, че става въпрос за пари на частни фирми. Включва се подуправителят Калин Христов: „Не може да обясняваме, че искаме да стабилизираме нещо, и след като политически елит и като решения, след това кметове да местят от една банка в друга”. \nБорисов отново се намесва, като се възмущава защо службите и ДАНС не са си свършили работата. Шефът на ДАНС взимал повече от премиера, заплатата му била 5-6 хиляди лева. А сега политиците се събрали и искали да излязат от заседанието без да има посочени виновници. \nСлед това думата взима Росен Плевнелиев, който казва на Борисов, че иска да го информира за писмо от ДАНС. Съветничката му Екатерина Захариева го прекъсва с думите, че „това е секретно”. Плевнелиев казва, че ще го „обобщи по друг начин”. \n„В това писмо ние разбираме, че ДАНС следи много внимателно ситуацията от години, констатира някакви неща, същевременно информира президента след петък. На това писмо аз съм реагирал изключително остро, надявам се то да е стигнало и до министър-председателя и до председателя на парламента”, казва президентът. \n„Имам следния въпрос, за да ми стане ясно на мен. Имахме 2 възможни сценария. Първи сценарий: въвеждаме ограничителни мерки – не могат да се извеждат големи пари кеш, не могат да се превеждат големи пари кеш навън и тези ограничителни мерки са временни, за да стабилизираме сектора. Вторият вариант, който днес избираме, в който вярвам и аз, че е правилен, банките отварят, гарантираме подкрепа, работим за доверие и очакваме тези решителни мерки на всички нас да доведат до резултати. Това е в интерес на народа и на гражданите, поне него да не го паникьосваме”, казва още Плевнелиев. \nРадан Кънев обяснява, че трябва да има изречение, в което да пише, че БНБ има достатъчно пари. След това продължава да се обсъжда изречение, че банките ще отворят утре. Калин Христов обяснява, че ако има такова нещо, ще значи, че е имало и опция да не отворят. \nСледват още обсъждания и почивка. След това Плевнелиев дава на всеки да прочете декларацията. \nЗапочват да се приготвят да слязат да прочетат декларацията пред чакащите ги медии. Лютви Местан предлага до 21 юли да има оставка на кабинета и датата да бъде оповестена. \n„Преди да слезем, нека да кажат мандатоносителите дали са готови да обсъждаме оставки и вече всичко останало, което казва г-н Местан. Защото има една много същественаподробност – оставката е на 21-ви юли, но тази седмица е критична. Мерките, които днес казваме до следващия петък, който идва, изхарчим милиардите и трябва да се съберем пак, тогава вече няма оправяне. В това сме наясно”, казва Бойко Борисов и предлага да се хвърлят оставки, за да се успокои обществото. \n„Моето предложение е, ще избързам – подуправителят Калин Христов да стане финансов министър, да отиде в Брюксел с Европейската комисия, да се ползва с доверието на всички нас и да свърши цялата работа. Ако искате, добре, ако не, няма какво да обсъждаме повече друго. Така и така сме се набутали в този текст, отиваме и казваме, че го правим заради банковата система и знаем, че всъщност рискът е огромен. Това ми е предложението. Ако тази декларация я подпрем с 2-3 оставки, ще звучи много по-убедително в обществото, а ако не, оправяйте се.”, казва Борисов. \nПламен Орешарски категорично отказва кабинетът му да поеме вината за фалита на КТБ. \n„Категорично няма да се съглася каквато и да е вина на кабинета да отиде в резултат на тази ситуация. „Лемън Брадърс” обърка целия свят, Ферейджъри си стоя до края на мандата и не чух даже и коментари някъде, че американският финансов министър бил виновен за фалита на „Лемън Брадърс”. Напротив, ще се съпротивлявам, и въпреки моето уважение към г-н Искров и към Калин, и към останалите, ако тръгнем по този път, ще обърна говоренето срещу банковия надзор какво е правил последните години и защо е оставил банките така. Това трябва да бъде ясно”, казва Орешарски. \nБорисов учудено пита „Сега какво се иска от нас? От нас се иска ние да Ви подкрепим, да кажем, че всичко е наред и няма виновни. Ами защо сме се събрали, след като няма виновни? Правителството и банката да си бяхте взели всички мерки да си го свършите, имате си мнозинство в парламента. Тогава по каква работа сме се събрали тук? Вие искате да излезете чисти от водата А кой е виновен? \nОт БСП и ДПС репликират „За банковата криза не сме виновни”. \n„Какво за банковата криза? Ами за банковата криза сте виновни, защото Йовчев и Писанчев допуснаха всичките тези работи да се направи с жандармерия, с прокуратура, със следствие и служби, от там тръгна целият проблем.”, пита Борисов и допълва: „Принесете жертва една – две глави заради спокойствието. Няма да Ви е проблем. Аз уволних 20 – 30 министри, не е страшно. Още повече за 20 дена и Чобанов няма да се обиди, но не може на същия шеф на ДАНС, който проспа всичко, да го държите там и да взима 6 хил. заплата, два пъти повече от премиера”. \nЦялата стенограма от заседанието може да видите  ! \n", "date": "10 Юни 2017, 07:46", "title": "Най-важните моменти от разсекретената стенограма на КТБ или как се стигна до фалита на банката?"}
{"url": "https://www.blitz.bg/obshtestvo/stolitsa/samo-sled-chasove-borisov-i-fandkova-shche-napravyat-vazhna-proverka_news520102.html", "text": "Кметът на София Йорданка Фандъкова ще провери днес от 10.00 часа изграждането на метростанцията от третия лъч на метрото при бул. \"Патриарх Евтимий\". Очаква се на събитието да присъства премиерът Бойко Борисов и министърът на транспорта, информационните технологии и съобщенията Ивайло Московски.\nВходът за строителната площадка е от кръстовището на бул.\"Патриарх Евтимий\" и ул.\"Граф Игнатиев\".  \nТретият диаметър на Софийското метро според Генералната схема за развитие на линиите на метрото, приета още през 1974 г. трябва да свързва югозападната със североизточната част на града. От тази линия са изградени части от трасето край гара Подуяне.  \nОчаква се третият лъч на столичното метро да е окончателно готов до края на 2019 година. \n \n", "date": "10 Юни 2017, 07:51", "title": "Само след часове Борисов и Фандъкова ще направят важна проверка"}
{"url": "https://www.blitz.bg/politika/politicheskite-prestrelki-ne-spirat-ninova-zakhapa-brutalno-borisov-i-patriotite_news520116.html", "text": "\n ГЕРБ ви предлага разговор за миналото. Ние решения за бъдещето. Вие избирате. Това обяви Корнелия Нинова, която посети Асеновград.  \n\"Нашите решения са предизборните обещания в действие. Не сме се отклонили нито милиметър от казаното. А то беше:  \n- Ще запазим държавната и общинска собственост- обещано, изпълнено. Имате предложен закон за публичните предприятия  \n- Ще защитим родното производство. Обещано- изпълнено: внесохме закон за храните.  \n- Ще се погрижим за доходите и пенсиите: обещано- изпълнено: внесохме закон за преизчисляване на всички пенсии.  \n- Ще се борим с монополите и паралелната държава- обещано- изпълнено- внесохме закон срещу злоупотребите на ЧСИ.  \n- Образованието е най- важно. Обещано - изпълнено- внесохме закон за връщането на парите в държавните и общински училища и един учебник за всички.  \n- Ще се борим да намалее битовата престъпност- обещано - изпълнено- внесохме закон за отпадане на маловажен случай.  \nГЕРБ и Обединените патриоти (ОП) ви излъгаха и се отметнаха от обещаното. Предлагат ви разговор за миналото. Очакват да се обърнете с лице към миналото и зад гърба ви, да ви откраднат бъдещето- със закон за вечните концесии, със закон за строителство по морето, с новия заем от 200 млн. от вчера.  \nИ днес сме при вас, не само преди избори. 28 екипа в 28 области, всеки месец ще се отчитаме за свършената работа, за която един милион българи ни изпратиха в парламента\", обяви подробно соцлидерът.  \nТя смята, че кметът Емил Караиванов и неговия екип се справят добре с управлението на града.  \nНа събитието присъстваха и зам.-председателят на НС на БСП Кирил Добрев, зам.-председателят на ПГ на „БСП за България“ Драгомир Стойнев, народните представители от ПГ на левицата Георги Търновлийски, Манол Генов, Георги Йорданов, Теодора Халачева, кметът на Асеновград Емил Караиванов и близо 200 граждани на град Асеноград и общината. \n", "date": "10 Юни 2017, 08:34", "title": "Политическите престрелки не спират: Нинова захапа брутално Борисов и Патриотите!"}
{"url": "https://www.blitz.bg/obshtestvo/atanas-atanasov-syada-v-stola-na-radan-knev_news520255.html", "text": "\nБившият шеф на контраразузнаването и депутат ген. Атанас Атанасов бе избран за лидер на ДСБ. Националното събрание гласува на балотаж, като за избора му гласуваха 191 делегата. \nЗа опонента му евродепутата Светослав Малинов гласуваха 185 души. Досегашният лидер на партията Радан Кънев бе избран за зам.-председател.  \n \n", "date": "10 Юни 2017, 20:02", "title": "Атанас Атанасов сяда в стола на Радан Кънев"}
{"url": "https://www.blitz.bg/obshtestvo/stanishev-ss-silen-komentar-za-problema-s-bezhantsite-i-deystviyata-na-evropa_news520240.html", "text": "\n Европейският съюз трябва да реши проблема с бежанците и мигрантите като цяло, солидарно, а не всеки да се огражда поодтелно - с огради, със стени, заяви Сергей Станишев, председател на Партията на европейските социалисти (ПЕС), цитиран от Канал 3. \n\"Сегашните Дъблински споразумения за бежанците са от 90-те години, когато ЕС е бил в други граници. Те поставят под голям натиск граничните държави, каквато е и България сега, а това не е реалистично и справедливо, каза Станишев. \n\"Това, което ЕК е предложила, не е достатъчно, не дава балансирани механизми за решаване на проблемите, с които се сблъскваме.  \nПърво, аз съм внесъл законодателно предложение в което се ограничава времето, през което една държава носи отговорност за един бежанец. \nВторо, предлага се вътрешен механизъм за преразпределение при голям поток от хора в една страна. При достигането на 150%, а това е прекалено късно, затова съм предложил да бъде при 100% според формулата, по която се изчислява. Тогава да се включат солидарно другите и да помогнат. \nИ трето, което съм тредложил, страните от южните граници, като България, Гърция и Италия, да бъдем извадени от този механизъм, защото ние и без това като гранични страни се сблъскваме с тази тежест, и не трябва да ни притискат повече. \nНо проблемът няма да изчезне скоро, нужни са цялостни, солидарни мерки от всички страни, а не всяка отделно да се опита да се огради - със стена, с ограда.  \nИ е абсурдно да се каже, че ние няма да приемем нито един бежанец, което е голяма политическа спекулация. \nЗа цялостна и цивилизована политика за това предизвикателство, което справедливо плаши хората, трябва по-силна охрана на границите с общи усилия на Европа. Те вече дават ефект - не може тя да бъде проходима за който и когато си поиска. \nНе можем да не помогнем на бежанците от войната, заяви Станишев. \n\"Разбира се, трябва да помагаме на бежанците - хората от Сирия никой не може да каже, че не са бежанци, всички гледат войната там. \nПо-добре е ЕС да изнася стабилност и сигурност, отколкото да внася несигурност и проблеми.\" \nЗа сигурността в България Станишев сподели, че \"щом има инциденти с явни проблеми, значи не се справяме много добре. Значи трябват много повече усилия. Пак ви казвам - трябва цялостен европейски подход. \nА в Европейския съвет всеки тегли към себе си, като си мисли, че в този несигурен, бурен свят, в който хората се страхуват, всеки ще оцелее в отделната си малка лодка, вместо в общ кораб. \nНяма да ни се размине, няма как да се скрием от \"нула бежанци\". Когато има натиск от огромни човешки маси, трябва да се видят причините и те да се ограничат.\"\n", "date": "10 Юни 2017, 18:43", "title": "Станишев със силен коментар за проблема с бежанците и действията на Европа"}
{"url": "https://www.blitz.bg/politika/stoynev-ima-drzhavi-koito-ne-iskat-golemi-ikonomicheski-proekti-v-blgariya_news520248.html", "text": "\n В Европа има държави, които не искат в България да се реализират големи икономически проекти, Драгомир Стойнев, зам. председател на ПГ на БСП, министър на икономиката и енергетиката в пратителството на Орешарски в ефира на Канал 3. \nТой коментира подписаната от министър Теменужка Петкова пътна карта с \"Газпром\" за развитието на газопреносната мрежа в България. \n\"Има държави, които не искат големи икономически проекти в България, каза Стойнев. \nОпасността България да бъде заобиколена от руския газ е много, много голяма. \nИ ако ГЕРб наистина са взели решение да има съвместни с  \"Газпром\", то молбата ми тогава е да не промотират тези свои действия тук, в България - тук няма да имат проблеми.  \nПроблемът е да не се поддават на чужд натиск, защото има държави, които не желаят в България да се правят големи икономически проекти. \nСамият натиск, на който бяхме подложени от ЕК за Южен поток, показва ясно, че някои държави не са съгласни в България да има подобни енергийни проекти. И сега тръбите са във Варна и Бургас. Не разбирам защо правителството на Борисов 2 се поддаде на европейския натиск. \nНо като член на ЕС България трябва да гони своя собствен интерес, категоричен е Драгомир Стойнев. \n\"Ние като член на ЕС трябва да гоним и нашия, национален интерес, който е в изграждането на стратегически, европейски проекти, въпросът е те да са на територията на България. \nНие трябва да продължим да сме част от енергийния поток към Европа, който задължително да преминава през България и ние да получаваме транзитни такси. \nЗа съжаление тази пътна карта може да бъде тълкувана по няколко начина, защото никой не знае какво съдържа тя. Щеше да е хубаво Теменужка Петкова да се беше консултирала с различни парламентарни групи, защото когато става въпрос за цялостна енергийна стратегия, трябва да има подкрепа на всички политически сили. По тези проекти не трябва да има емоция, а да гледаме към бъдещето на страната. \nДано ГЕРБ най-сетне да са узрели за мисълта какво искат. Защото досега те спряха всички проекти: и Южен поток, и АЕЦ Белене, и Бургас - Александропулис.  \nАко имат желание за такъв бъдещ стратегически за страната проект, трябва да са последователни, съветвам ги да не се влияят от чуждо влияние, да отстояват българския  \nнационален интерес.\" \nГазът от Русия няма алтернатива за България, убеден е Драгомир Стойнев. \n\"Ние природен газ няма откъде да вземем. Като министър съм преговарял и с Алжир и там ми казаха, че всичко е резервирано за Франция, за вас газ не може да има.  \nАко искаме да гарантираме сигурност на икономиката, евтин газ, трябва да се направят съответните инвестиции - дали Турски поток, дали Южен поток, но България има нужда от евтин газ.\" \n\"Ние като член на ЕС трябва да гоним и нашия, национален интерес, който е в изграждането на стратегически, европейски проекти, въпросът е те да са на територията на България.  \nДимитър Стойнев увери, че БСП ще подкрепи всеки голям и перспективен икономически проект на правителството на ГЕРБ. \n\"Ние ще гарантираме политически конфорт на това правителство когато става дума за големи енергийни проекти. И няма да следваме техния лош пример, когато те обикаляха кабинетите в ЕК и плюеха собствената си държава, припомни той. \n\"Това не е присъщо на БСП,, БСП не е партия, която ще застане срещу държавата си, за нас е важен просперитетът на държавата, и дори при правителството на ГЕРБ бихме подкрепили подобни действия за големи енергийни проекти. \nБългария рискува много, ако не изгражда нови мощности, за съжаление ние имаме застаряващи мощности. В левицата сме изключително притеснени, че правителството няма визия за изграждането на нови мощности.  \nНие ще се превърнем в държава, която не произвежда ядрено оборудване, а за втори път ще продава ядрено оборудване. \nРазбирате за каква смешна, тъпа, глупава ситуация изпадаме заради недалновидните решения на правителството на ГЕРБ\", отбеляза Стойнов. \nНие трябва да имаме нови мощности, защото след 15 г. ще трябва да затворим мощностите на АЕЦ \"Козлодуй\". Само че за това трябва да се мисли в перспектива, а не в рамките на един мандат - е, ГЕРБ не могат да изкарат и един пълен мандат, но в крайна сметка мислят краткосрочно\", сподели още Димитър Стойнев. \nТой е категоричен за едно: че държавата трябва да има мажоритарно участие, независимо дали проектът е частен или не. \n\"За нас е важно държавата да има мажоритарно участие, над 51%, за да знаем точно какво се случва в тази централа\", каза бившият министър на икономиката и енергетиката.\n", "date": "10 Юни 2017, 19:32", "title": "Стойнев: Има държави, които не искат големи икономически проекти в България"}
