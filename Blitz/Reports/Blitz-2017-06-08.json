{"url": "https://www.blitz.bg/politika/simeonov-s-novo-utochnenie-za-ogradata-po-granitsata-i-skandala-s-yoncheva_news519737.html", "text": "\n \"Първо не се строи 3 години, а започна изграждането от 20 юли. Не коментирам онова подобие на ограда по времето на Пламен Орешарски. Следователно се строи малко повече от година и половина. По границите на ЕС няма по-стабилна ограда от нашата. Тя е с бетонна основа и преминава през много сложен терен. Последните две дерета ще бъдат завършени в неделя, там бетонът се носи в чували, защото не стига техниката дотам\". Това заяви вицепремиерът Валери Симеонов в предаването \"Още от деня\" по БНТ относно строежа на оградата по границата ни с Турция. \n\"Там, където е проектирана оградата да бъде двуредова е такава, ако е едноредова ­ такава е проектирана\", добави вицепремиерът Симеонов. \n\"Оградата е правена с извънбюджетни средства. Тя не беше предвидена в бюджета за 2015 г. Строежът не започна веднага, защото трябваше време за проектиране и бюджетирането не беше осигурено. Имаше и проблеми с финансирането в един момент\", допълни той. \n\"Аз предложих да се продължи с едноредова ограда, тъй като нямаше достатъчно финансиране към този момент и предстоеше актуализация в бюджета. Това беше прието при съвещанията при министъра на вътрешните работи. Премина се към препроектиране на проекта за оградата\", заяви още Валери Симеонов. \nВицепремиерът отсече, че според него  .  \nА какво каза самата Йончева за казуса може да видите  ! \n \n", "date": "08 Юни 2017, 18:56", "title": "Симеонов с ново уточнение за оградата по границата и скандала с Йончева"}
{"url": "https://www.blitz.bg/politika/makedonskiyat-premier-klekna-pred-atina-i-shashna-vsichki-s-dumite-si_news519667.html", "text": "Ние сме готови да приемем гръцката идея нашата страна да се казва Бивша югославска република Македония (БЮРМ). Това каза премиерът в Скопие Зоран Заев, цитиран от руска медия.\nВ интервю пред националната радио и телевизионна компания министър-председателят на югозападната ни съседка заяви, че балканската страна е изправена пред два пътя.  \n\"Първият е да решим проблема с конституционното име на нашата родина (Република Македония) с Атина. Другият път да влезе с предложеното от Гърция БЮРМ в НАТО и да продължим да преговаряме с членката на НАТО и Европейския съюз\", поясни Заев.  \nПремиерът на югозападната ни съседка посочи още, че е получил поздравителен адрес от гръцкия си колега Алексис Ципрас по случай избирането му на поста.  \n\"Смятам този жест като първа крачка към уреждане на спора между нашите две държави\", коментира Заев.  \nАтина блокира членството на бившата югорепублика от обявяването на нейната независимост от Белград през 1991 г., заради гръцката провинция Македония. \n \n", "date": "08 Юни 2017, 16:47", "title": "Македонският премиер клекна пред Атина и шашна всички с думите си"}
{"url": "https://www.blitz.bg/politika/ekskluzivno-i-samo-v-blits-blgarskiyat-sd-poseche-izmamnata-skhema-s-uchastieto-na-glorient-i-nikolay-kitov-vzstanovyava-sobstvenostta-na-tekhnomarket-vrkhu-magazina-mu-v-blagoevgrad_news519700.html", "text": "Възелът в спора между най-голямата българска верига за бяла и черна техника „Техномаркет“ и „Глориент“, за собствеността върху 14 магазина, е на път да бъде разсечен от българския съд, в полза на правото и справедливостта.\nС решение от шести юни тази година, окръжният съд в Благоевград приема, че през 2006г. магазинът в Благоевград е прехвърлен на „Глориент“ на занижена цена, както и че липсва всякаква икономическа логика „Техномаркет“ да продаде всичките си магазини без никаква причина, а след това да ги наеме обратно срещу наем, който надвишава в пъти цената по нотариалния акт. Съдът е разгледал подробно измамната схема с участието на „Глориент“, Николай Китов, Христо Кусев и Мина Китова, като категорично е приел, че са нарушени добрите нрави, както и че участниците в далаверата много добре са осъзнавали, че ощетяват „Техномаркет“, прехвърляйки активите му без пари. Като краен резултат, нотариалните актове, с които е прехвърлена собствеността върху магазина и земята под него, са обявени за нищожни. \nПрипомняме, че през 2006г. „Техномаркет“, по разпореждане на Николай Китов и Христо Кусев, първо е прехвърлило магазините си на свързаното с тях дружество „Глориент“, без да получи плащане (само срещу фиктивно създаден дълг), а после за 10 години е харизало под формата на наеми на новия „собственик“, колосалната за родните стандарти сума от 143 милиона лева. След това от „Глориент“ парите са заминали в офшорни дестинации. \nНещо повече, оказа се, че организаторите на схемата дори са съставяли фалшиви договори със Самсунг и Панасоник, в опит да формират нереални задължения, чрез които после да докажат „плащане“ за имотите. \nСъзнавайки порочността на тази схема, и след като през 2016г. „Техномаркет“ разкри измамата и заведе серия дела за да спре източването и да си върне собствеността върху магазините, така наречените „чуждестранни инвеститори“ от „Глориент“, начело с американеца Майкъл Юлер, организираха истински линч на българския съд. С десетки интервюта, поръчкови статии в медиите-бухалки на олигархията „Капитал“, „Медиапул“, „Клуб Зет“, „Фрог нюз“ и „Де факто“, както и чрез пресконференции и писане на сълзливи писма до посолства, се опитаха да въздействат върху вътрешното убеждение на съдиите, заблуждавайки обществеността, че те били „добрите“ и „морални“ собственици и наемодатели, а „Техномаркет“, по неизвестни причини и защото така бил решил новият мажоритарен собственик, не искал да си плаща наема. \nРазбира се, както става обикновено, подобни целенасочени кампании често имат обратния ефект, а истината има свойството да зашлевява през лицето именно организаторите на манипулации.    \nВ решението на съдебния състав, публикувано в сайта на Окръжен съд Благоевград, ясно е посочено, че сделките са извършени при липса на еквивалентност на уговорените между страните престации, а цената по нотариалните актове е чувствително по-ниска от действителната пазарна такава, определена от вещото лице по делото. \nСъдът не е подминал и обстоятелството, че веднага след продажбите „Глориент“ е сключил договор за наем на имотите с продавача „Техномаркет“, който пък сам се е лишил, без видима и обективна причина, от тези свои активи - в което няма никаква икономическа логика, но същевременно безспорно уврежда, и то съществено, „Техномаркет“. Съдебният състав е установил също така, че „Глориент“  наистина не е заплатило цената по договорите за покупко-продажба на имотите, а страните по сделките са свързани лица. \nТака „перфектната“ по думите на организаторите на схемата „инвестиция“, позволила за 10 години да бъдат източени 143 милиона лева от една българска компания, всъщност се оказа, че не е нищо друго, а чиста проба източване на търговското дружество. \nСега това източване вече е потвърдено и от българския съд. \n  \n \n", "date": "08 Юни 2017, 17:08", "title": "Ексклузивно и само в БЛИЦ! Българският съд посече измамната схема с участието на „Глориент“ и Николай Китов! Възстановява собствеността на „Техномаркет“ върху магазина му в Благоевград"}
{"url": "https://www.blitz.bg/politika/zrelishche-v-nebeto-prezidentt-radev-pilotira-iztrebitel-f-15c-snimki_news519669.html", "text": "\n Президентът Румен Радев беше специален гост на българско-американската летателна тренировка „Тракийски орел 2017“. Държавният глава изпълни полет на изтребител F-15C по покана на командващия ВВС на САЩ в Европа и Африка и командир на Съюзното военновъздушно командване на НАТО генерал Тод Уолтърс и на посланика на САЩ в България Ерик Рубин.  \nДържавният глава беше специален гост на българско-американската летателна тренировка „Тракийски орел 2017“, в която участват изтребители F-15C от 122-ра ескадрила от състава на 159-о авиационно крило на Националната въздушна гвардия на щата Луизиана и учебни и бойни самолети и хеликоптери от Българските военновъздушни сили и формирования от Зенитно-ракетни войски. \n \n \n \n", "date": "08 Юни 2017, 15:43", "title": "Зрелище в небето! Президентът Радев пилотира изтребител F-15C (СНИМКИ)"}
{"url": "https://www.blitz.bg/obshtestvo/prvo-v-blits-borisov-s-vazhna-novina-za-metroto-v-sofiya-snimka_news519692.html", "text": "Премиерът Бойко Борисов оповести важна новина за метрото в София в личния си фейсбук профил. Ето какво пише министър-председателят:\n\"ЕК прие днес нов инвестиционен пакет в размер на 86,6 млн. евро от Европейския фонд за регионално развитие (ЕФРР) за финансиране на по-нататъшните работи по изграждането на западната част на линия 3 на метрото в българската столица София. Средствата ще бъдат използвани за изграждане на четири нови станции на метрото по отсечка с дължина 4 км — от центъра на града (ул. „Житница“) до околовръстното шосе през квартал „Овча купел“ в югозападната част на София. Близо 170 000 души на ден ще пътуват по новата отсечка – линия 3. Благодаря на еврокомисаря Корина Крецу и ЕК, със завършването на метрото ще се осигури по-бързо, комфортно и икономично придвижване за гражданите, което не зависи от задръствания и не замърсява въздуха\", пише Борисов. \n \n \n", "date": "08 Юни 2017, 16:41", "title": "Първо в БЛИЦ! Борисов с важна новина за метрото в София (СНИМКА)"}
{"url": "https://www.blitz.bg/politika/skandalt-nabira-skorost-valeri-simeonov-dava-yoncheva-na-prokuror_news519659.html", "text": "Вицепремиерът по икономическата и демографската политика Валери Симеонов дава Елена Йончева на прокурор. Причината - застрашавала националната сигурност, уточнява Нова телевизия.\nПовод за изказването му стана обвинението, което журналистът Елена Йончева отправи в сряда в сутрешния блок на телевизията. Тя представи доклад, според който пaнopaмнитe ycтpoйcтвa и ceнзopитe в yчacтъĸa oт ГKΠΠ \"Kaпитaн Aндpeeвo\" дo ГKΠΠ \"Лecoвo\" нe ca в изпpaвнocт зapaди изтeĸъл дoгoвop зa пoддpъжĸa. \nΠpoблeмът cпopeд нeя e, чe 21 ĸм oт oбщo 31 ĸм oгpaдa в Xacĸoвcĸa oблacт билa eднopeдoвa, a нe двypeдoвa, ĸaĸтo билo peшeнo в нaчaлoтo. A изпълнитeл нa пpoeĸтa бил нe вътpeшнoтo миниcтepcтвo, a чacтнa фиpмa. Междувременно стана ясно, че и Елена Йончева ще даде сигнала за границата на прокурор. \nДумите й предизвикаха вълна от коментари.  \n„Платено е за едноредова ограда. Решението е взето от всички по веригата и е по законовите правила”, заяви вътрешният министър Валентин Радев.    \nПо въпроса се изказа и зам.-председателят на ГЕРБ Цветан Цветанов.  \n„Българо-турската граница е 274 километра. В момента имаме възпиращо съоръжение на цялата граница. Височината на първия ред от двуредовото съоръжение, което пази границата ни с Турция е високо от 3 метра. Вторият ред, който е на 1,5 метра отстояние, е висок 2,5 метра. Едноредовата ограда е 3,5 метра, за да бъде по-висока”, заяви зам.-председателят на ГЕРБ Цветан Цветанов. \nТой призна и слабостите в системата за сигурност: \"Ако някой среже оградата, никой няма да разбере\". \nИ предложи да се спре със спекулацията, като се поканят журналисти на посещение на оградата. \n„В момента България ще бъде подложена на засилващ се транзитен поток от Германия към Турция и не изключвам да има операции, които да бъдат свързани срещу граничните полицаи, ако има корупция и взимане на пари от този транзитен поток”, каза още Цветан Цветанов. \n \n", "date": "08 Юни 2017, 15:33", "title": "Скандалът набира скорост! Валери Симеонов дава Йончева на прокурор"}
{"url": "https://www.blitz.bg/obshtestvo/sheft-na-khotelierite-blagoy-ragin-khvrli-ostavka-zaradi-skandala-s-shveda_news519658.html", "text": "\n Благой Рагин подаде оставка като председател на Българската хотелиерска и ресторантьорска асоциация (БХРА), съобщава Нова телевизия. Оставката му беше поискана от министъра на туризма Николина Ангелкова, след като Рагин коментира в медиите случая с шведския турист, ритнал камериерка в главата. \n Преди дни агресивен шведски турист изрита камериерка в главата без причина. Първоначално мъжът беше арестуван, но по-късно – освободен. \n След като случаят стана публично достояние, полицията го издири и го задържа отново, а днес се гледа мярката му за неотклонение. \n В телевизионно интервю преди дни той заяви, че случаят не трябва да се раздува, за да не изплаши туристите от Скандинавието, които идват у нас. \n „Личното ми мнение е, че такова поведение, особено на председателя на БХРА Благой Рагин, е неприемливо независимо че това са неправителствени организации, които Министерството на туризма не контролира, не се бърка в тяхната работа”, коментира тогава Ангелкова казуса. \n По думите й моралният дълг на Рагин го задължава да се оттегли. \n", "date": "08 Юни 2017, 15:11", "title": "Шефът на хотелиерите Благой Рагин хвърли оставка заради скандала с шведа!"}
{"url": "https://www.blitz.bg/svyat/mishel-obama-napravi-shokirashcho-razkritie-za-spruga-si_news519679.html", "text": "През всичките осем години, докато бе президент на САЩ, Барак Обама носел един и същ смокинг на тържествени събития. Това разкри на пресконференция в Сан Хосе, Калифорния, съпругата му Мишел Обама.\nТя разказа, че докато фотографи и критици от света на модата фокусирали вниманието си върху носените от нея бижута и аксесоари на тържествени събития, никой не забелязвал, че държавният глава винаги се появявал облечен в един и същ смокинг.  \n\"Какво ли не правехме, но той винаги обличаше един и същ смокинг”, довери тя пред „Холивуд рипортър”. \n \n", "date": "08 Юни 2017, 16:45", "title": "Мишел Обама направи шокиращо разкритие за съпруга си!"}
{"url": "https://www.blitz.bg/obshtestvo/tsacheva-ss-silni-dumi-za-evroprokuraturata_news519677.html", "text": "\n \"Настъпи моментът категорично да заявим своята подкрепа за този толкова важен европейски проект – създаване на  Европейска прокуратура, и да отстояваме нейната ефективност. Това ще зависи най-вече от лоялното сътрудничество между всички държави-членки срещу престъпните посегателства по отношение на общия ни европейски бюджет\". \nТова заяви министърът на правосъдието Цецка Цачева по време на заседанието на Съвета по правосъдие и вътрешни работи в Люксембург днес, на което министрите на правосъдието на 19 държави от Европейския съюз (ЕС) се договориха за създаването на обща Европейска прокуратура. Новият орган ще се специализира в борбата с финансовите престъпления в ЕС.  Той ще провежда разследвания и ще повдига обвинения за престъпления, засягащи бюджета на ЕС като корупция, измами с евросредства и трансгранични измами с ДДС. \n „Поздравяваме малтийското председателство и всички предходни председателства за интензивната работа и за постигнатата съгласуваност по компромисния текст на Регламента за създаване на Европейска прокуратура и изразяваме удовлетворение от присъединяването на нови държави-членки към засиленото сътрудничество, което е показател за общата ни решимост в защита на финансовите интереси на Съюза“, каза пред колегите си от ЕС министър Цачева. \nТя подчерта позицията на българската държава относно важността  Службата на Европейската прокуратура да бъде единна и неделима, ефективна и независима,  за да внася успешно обвинения срещу извършителите на престъпления срещу европейски фондове и да възстановява средства в европейския бюджет в полза на всички европейски граждани.  \n „Изразяваме увереност, че към инициативата ще се присъединят и останалите държави-членки с цел гарантиране на единството на Европейската прокуратура и политическата подкрепа за този проект. По този начин ще изпратим силно послание към европейските граждани, че финансовите интереси на ЕС ще бъдат защитени от престъпни посегателства, а щетите на европейския бюджет – възстановени“, допълни още българският министър на правосъдието. \nКомисарят по въпросите на бюджета и човешките ресурси Гюнтер Йотингер акцентира, че измамите, засягащи бюджета на ЕС, не се толерират и че „всеки цент от този бюджет трябва да бъде похарчен в полза на европейските граждани\". \nЕжегодно в цяла Европа националните бюджети губят приходи от ДДС в размер на най-малко 50 милиарда евро заради трансгранични измами. Идеята на проекта е европейските прокурори да провеждат бързи разследвания в цяла Европа и да осъществяват обмен на информация в реално време.  \nПроектът предвижда Европейската прокуратура да бъде високоспециализиран и независим орган извън съществуващите институции и служби на ЕС. Организацията ще включва централна служба на равнище ЕС и децентрализирано ниво, състоящо се от европейски делегирани прокурори, установени в държавите членки, които същевременно ще продължават да изпълняват функциите си като национални прокурори („двойна функция“).  \nНа заседанието си днес министрите обсъдиха и основни въпроси по Регламента Брюксел Iia относно компетентността,признаването и изпълнението на решения по брачни въпроси и въпроси, свързани с родителската отговорност и относно международното отвличане на деца. Те споделиха нуждата децата да бъдат изслушвани по дела, при които се определят родителските права и да се изследват последиците от подобно изслушване върху процедурите за транснационалното признаване на решенията за родителска отговорност. \nОтносно Директивата  за превантивно преструктуриране на предприятия и предоставяне на втори шанс за тяхното оздравяване министрите, в т.ч. и българският министър, подчертаха нуждата от внимателен подход при отчитане на ролята на съда като гарант за зачитане на страните в производството, оставане на длъжника, поне частично, в управлението на активите, но не автоматично, а по преценка на съда. Условията за назначаването на доверено лице в производството по преструктуриране не следва да са изчерпателно уредени в Директивата, за да може да се съобразят със специфичните нужди на длъжника и  възможното оздравяване на неговата дейност. \nСъветът постигна още общ подход по Директива за борба по наказателно-правен ред с изпирането на пари и по регламент за защита на данните, обработвани от институции, органи, служби агенции на ЕС, както и по предложението относно някои аспекти на договорите за предоставяне на цифрово съдържание във връзка със защита на потребителите при сделки с такива стоки на територията на ЕС.\n", "date": "08 Юни 2017, 16:01", "title": "Цачева със силни думи за европрокуратурата"}
{"url": "https://www.blitz.bg/politika/borisov-opovesti-pred-doyche-vele-pikantna-novina-koyato-merkel-mu-spodelila-i-obyavi-kakvo-shche-se-sluchi-skoro_news519688.html", "text": "Премиерът Бойко Борисов има план за българското председателство на ЕС. Обсъдил го е в Берлин с Меркел, наред с други ключови теми. Получил е от нея и едно обещание за 24 май догодина. Ето какво още сподели лично премиера Борисов в интервю за Дойче Веле:\n - Г-н Борисов, еврозоната, Шенген, българското председателство на ЕС - с какви новини се връщате от Берлин в София? \n- Първо да благодаря за гостоприемството, което прояви и германският президент Щайнмайер, и френският президент Макрон вчера, и днес канцлерът Меркел. Една визита, която бих подредил така: първо председателството на ЕС, защото това е един много тежък - всъщност не тежък, а сложен период за Европа: Брекзит, Европа на една или на две скорости. Все теми, по които България като председателстваща ЕС ще взима отношение. И след това, разбира се, еврозоната, чакалнята, която според мен и изключително важна за нас. А и това е шансът да не бъдем изхвърлени на втора скорост. Чакалнята ние я заслужаваме, взели сме необходимите мерки. Това ще донесе и намаляване на лихвите по кредитите, а от друга страна пък ще гарантира външните инвестиции. Знаете, че Германия вече има доста инвестиции в България и затова на 23-ти правим една голяма среща със семейния бизнес, с финансовия министър Шойбле. Канцлерката също посъветва за това, както и вчера направихме среща с финансовия министър на Франция, за да можем да опаковаме нашите резултати с политическите критерии, които има еврозоната. - На пресконференцията в Берлин казахте нещо интересно за българското председателство на ЕС: че ще имате грижа хората от Балканите, предполагам от Западните Балкани, да се чувстват в Европа, да могат да се придвижват свободно, да се направи нещо за хората, а не за елитите. Какво имате предвид? \n- Ами какво имам предвид: елитите още не са за Европейския съюз. Критериите не са покрити и поне доколкото ги познавам, още дълги години няма да ги покрият. Но хората от Балканите, индивидуалният човек - той си е европеец. Независимо че сме на Балканите, ние сме в Европа. Човекът от Балканите трябва да усети перспективата, трябва да се избегне евроскептицизмът, трябва с душата си да се докосне до ценностите, които Европа предлага. И тук въпросът е дали може да има такъв инструмент като един вид европейски паспорт за хората, които искат да бъдат в Европа, да се чувстват европейци, който да не дава, разбира се, право за работа, право за пребиваване - просто ако искаш да отидеш и да видиш, да можеш да отидеш. - Това ще бъде българска инициатива, така ли? \n- Аз избягвам в едно голямо европейско семейство да акцентирам кое е българско или кое е общо. Ние сме едно голямо семейство. Нещата се решават с консенсус, с разбиране, с разговори, а инициативата и желанието ми е да се опитам да го прокарам пред колегите. За да разберат те, че това е важно за Балканите. Хората там трябва да усетят перспектива, надежда, трябва да я има тази магия, която и нас ни водеше и се радвахме, когато отидохме в Европейския съюз. И мисля, че не съжаляваме като нация, защото всичко добро, което ни се е случило, се случи всъщност в този период. - Г-н Борисов, навярно знаете, че на Запад, в ЕС, в Германия се чуват и се пишат критики срещу Вашия коалиционен партньор „Обединените патриоти”. Стана ли дума за коалиционния Ви партньор по време на разговорите Ви в Берлин? \n- Не. По простата причина, че хората прекрасно познават ГЕРБ. Ето и днес да благодарим на централата на фондация „Конрад Аденауер”, че ни даде тази възможност - видяхме се тук с ръководството. ГЕРБ е толкова прогнозируема като партия, евроатлантическа, вече десет години го доказваме, че няма никакво съмнение или напрежение. Даже разговор не е имало, ако трябва да бъда честен. Никой не ме е попитал, а и аз се надявам, че моите колеги от „Обединените патриоти” - всички сме имали детство и юношество - са вече доста зрели хора и сами разбират, че светът е толкова сложен, че трябва действително да сме стабилни. Пък и хората в България направиха своя избор. Демокрацията е това. - Г-н Борисов, стана ли дума във Вашите разговори за две български съседки - за Турция, за която Вие споменахте на пресконференцията, че ще се опитате да работите за подобряване на отношенията, но и за Македония, която беше, а може би все още е в политическа криза. \n- За Македония стана въпрос. Вие видяхте, че като стана боят в парламента, без никой да ги кара и хем аз бях в опозиция тогава, никакъв не бях, през нощта ми се обадиха и тримата - и Зоран Заев, и Никола Груевски, и президентът Георге Иванов. Защото те са се убедили, че не само съм добър човек, но и действително много искам Македония като държава да е стабилна, нашият съсед да е стабилен. Защото започва да ни идва в повече - от едната страна е Крим, от другата - Турция във военно положение, Гърция се разтърсва всеки ден, в Македония видяхме какво се случи. Затова убедих и канцлера Меркел, и останалите, че трябва да им се помага, важни са за нас, трябва да дадем шанс на новото правителство и, разбира се, да продължим и разговорите с Груевски, който пък е от семейството на ЕНП. Сиреч, и Македония трябва да мине малко по нашия път. Знаете колко остри всички сме били, но това никога не ни е донесло резултат. Съединението прави силата. Консенсусът дава силата на нацията. - Накрая: кога г-жа Меркел ще посети София? \n- Август, живот и здраве, ще дойде президентът Макрон. А Меркел, ако спечели изборите през септември, ще дойде до края на годината. И нещо пикантно: оказа се, че много хора са чули изказването за македонските земи и за кирилицата и в тази връзка канцлерът Меркел каза: ние сме учили, че това са българските братя Кирил и Методий. И обеща: за 24 май специално ще те поздравя за този празник, защото ѝ казах, че това е най-любимият, най-светлият, най-хубавият празник на България. Меркел си го записа в тефтера и каза: на 24 май ще ви поздравя специално. \nИзточник:  \n", "date": "08 Юни 2017, 17:22", "title": "Борисов оповести пред Дойче веле пикантна новина, която Меркел му споделила и обяви какво ще се случи скоро"}
{"url": "https://www.blitz.bg/obshtestvo/kabinett-zapretva-rtse-da-bori-administrativnata-tezhest-vrkhu-biznesa-i-grazhdanite_news519716.html", "text": "\n Намаляването на административната тежест върху бизнеса и гражданите зависи колкото от правителството, толкова и от местната власт. Това бе коментирано на днешното заседание на Министерския съвет по повод готвените мерки за намаляване на бюрокрацията. Министър-председателят Бойко Борисов подчерта, че е необходимо да се използват всички инструменти за съвместна работа с общините за разрешаване на проблема. \n„Публично, в присъствието на Националната здравноосигурителна каса, на кметовете ще водим този дебат. Обясняваме, чуваме и техни мнения. Ако трябва някъде да се финансира, ще дофинансираме; важното е накрая максимум да скъсим времето на бизнесмена или на гражданина, отишъл да си изважда документ и да не го размотават по етажите. На практика, ние десетократно ще изплатим това, ако някъде се налага да финансираме, с човекочасовете, които се губят по администрации”, каза премиерът Борисов. \nМинистърът на икономиката Емил Караниколов подчерта, че до 15 юни трябва да е готов анализът, който ще се предостави и на бизнеса, и на Комисия по икономическа политика в парламента, за да се запознаят и те с реформите, които се предприемат за облекчаването на административната тежест. \n", "date": "08 Юни 2017, 17:40", "title": "Кабинетът запретва ръце да бори административната тежест върху бизнеса и гражданите"}
{"url": "https://www.blitz.bg/politika/tomislav-donchev-ptyat-e-km-evrozonata_news519718.html", "text": "\n България има ясни приоритети в ЕС -  да бъде в ядрето на Европа. Чисто географски тя е в периферията, но не може да си позволи да бъде в политическата периферия на ЕС. Това коментира зам.-министър председателят Томислав Дончев в предаването “Лице в лице” по bTV.  \nПо думите му в бoрбата с корупцията много е важно да не спира да има граждански импулс. Ние трябва да крачим с по-големи крачки. Няма богата държава, която е корумпирана. Едното изключва другото, каза Томислав Дончев. Той коментира още визитата на премиера Бойко Борисов в Париж и Берлин. \nВ Европа не е станало дума за коалиция на ГЕРБ с Патриотите, каза той. С приемането си в ЕС България е приела ангажимент да приеме еврото, не е уточнено кога. Това е процес, който включва и технически стъпки, коментира той. Влизането в Еврозоната е много повече от приемането на еврото, то има огромен политически смисъл. \nПо думите му ядрото на Европа ще бъдат страните от еврозоната. Другите попадат в политическата периферия на Европа. Това е процес, който включва много стъпки, но това е посоката. Правителството ще предприеме необходимите стъпки, категорично заяви Дончев. \n", "date": "08 Юни 2017, 17:46", "title": "Томислав Дончев: Пътят е към еврозоната"}
{"url": "https://www.blitz.bg/politika/prvo-v-blits-institutt-po-moderna-politika-mina-kato-s-valyak-prez-intriganta-lozan-panov_news519729.html", "text": "Институтът по модерна политика изрази по недвусмислен начин отношението си към опитите за интриги в държавата, които сее Лозан Панов. Публикуваме позицията на ИМП без редакторска намеса:\nИнститутът за модерна политика изразява остър протест срещу нарушаването на разделението на властите и принципа за политическа неутралност на съдебните магистрати от страна на председателя на Върховния касационен съд (ВКС) г-н Лозан Панов. \n1. Неговото поведение влиза в рязко противоречие със статута на независим магистрат и административен ръководител в съдебната власт, защото: \n- Предприемането на институционални действия, каквото е заявяването на серия от официални срещи с висши държавни органи и парламентарни партии, на които се настоява за свикване на Велико народно събрание (ВНС) с цел промени в конституционото устройство на България, е недопустима намеса на представител на съдебната власт в компетентостта на законодателната власт. Подобни действия не са проявление на индивидуалната свобода на изразяване, каквато без съмнение имат и съдебните магистрати. \nАнгажирането на институцията на ВКС чрез нейния председател, който именно в такова качество провежда срещи с институции и партии, и пак в това качество призовава за политически консултации, съставлява злоупотреба със статута на висш съдебен магистрат и с институцията на ВКС. \n- Следва да се припомни, че в редица държави от ЕС и в САЩ политическата неутралност на съдебните магистрати включва и задължение за неучастие в застъпничество и лобилане по законодателни въпроси. \n- Консултациите, провеждани от г-н Панов с цел свикване на ВНС за съществени промени в конституционното устройство на България, са и открито навлизане на един съдия в сферата на политиката. Това е нарушение на т. 9.2. от Кодекса за етично поведение на българските матистрати (Приет с Решение на ВСС по Протокол № 21 \n2. По отношение на искането на председателя на ВКС за свикване на ВНС и изваждане на прокуратурата от независимата съдебна власт. \n- Свикването на ВНС не може да е акт, продиктуван от случайни хрумвания, които нямат и никога не са имали сериозна обществена подкрепа. Нито да бъде инструмент за реализация на партийни, корпоративни и частни интереси. Въпросите, по които би могло да се търси свикване на ВНС следва да имат доказана обществена необходимост, широка обществена подкрепа и политическо съгласие. Формирането им е работа на легитимните участници в политическия процес, а не на съдии, прокурори и следователи. \n- Мястото на прокуратурата в рамките на независимата съдебна власт е обсъждано в дълбочина при приемането на Конституцията. Лошите традиции за използване на прокуратурата за репресивни и политически цели, които са характерни за различните политически режими на Третата българска държава, беше онзи консенсусен аргумент за включване на прокуратурата в независимата съдебна власт в духа на добрите практики на редица развити демокрации – Франция, Италия, Испания и др. Прехвърляне на прокуратурата в изпълнителната власт или обособяване в самостоятелна институция, беше лансирано при управлението на Иван Костов (1997-2001 г.) и се отстоява от политически дейци, произлизащи от тези партийни среди, чиято електорална подкрепа прогресивно намалява през последните 20 години. Такава теза никога не е срещала сериозна експертна, обществена и политическа подкрепа. \n- Винаги сме отстоявали принципната позиция, че посегателството върху независимостта на прокуратурата чрез изваждането й от съдебната власт в български условия крие значително по-сериозни рискове за поставяне на прокурорската дейност под партиен и дори корпоративен контрол, откокото сегашния статут на незавивисими съдебни магистрати и предвидените механизми за отчетност и контрол, които се отнасят както до съда, така и до прокуратурата. \nПодобни идеи мога да бъдат легитимен предмет на политическа и експертна дискусия, но не и основание за намеса на представители на съдебната власт в политическия процес, искания за избори и промяна във формата на държавно управление. Защото когато един съдия вместо да прилага закона и да правораздава, се стреми да законодателства и да предизвиква политически промени, то демокрацията и разделението на властите са в опасност. \n  \nот 20.05.2009 г., изм. с Решение на ВСС по Протокол № 2 от 18.01.2011 г.) – „Магистратът не участва по какъвто и да е начин в партийно-политическа дейност и не се намесва в политически или бизнес среди на влияние“. \n  \nПозицията е подписана от Борислав Цеков\n", "date": "08 Юни 2017, 18:08", "title": "Първо в БЛИЦ! Институтът по модерна политика мина като с валяк през интриганта Лозан Панов"}
{"url": "https://www.blitz.bg/politika/gerb-bsp-manipulira-dumi-na-evropeyski-polititsi_news519730.html", "text": "\n Председателят на Групата на ЕНП в Европейския парламент Манфред Вебер категорично и по никакъв начин не е осъждал участието на „Обединени патриоти“ в правителството. Манипулирането от страна на БСП на думи от писмото на Манфред Вебер до Петър Курумбашев и Джани Питела е грозен и непочтен опит за подвеждане на българското общество и медиите.  \nТази манипулация е продължение на опитите на социалистите още от предизборната кампания да въвеждат в заблуждение и да говорят неистини от името вече и на европейски политици. Явно вътрешнополитическата немощ на БСП е достигнала такъв връх, че започват да тиражират фалшиви новини дори от името на председателя на Групата на ЕНП в Европарламента. За разлика от БСП, европейските лидери, в лицето на френския президент Еманюел Макрон и германския канцлер Ангела Меркел, дори не са повдигали тема за състава на коалицията пред премиера Бойко Борисов. Европа има интерес от стабилна България като гарант за стабилността на Балканите и това беше заявено и от германския канцлер, и от германския президент и от френския президент. \nОт ГЕРБ осъждаме остро този опит за създаване и тиражиране на фалшива новина и като доказателство за думите си изпращаме оригинала на писмото на Манфред Вебер до Петър Курумбашев и Джани Питела. \n \n \n", "date": "08 Юни 2017, 18:30", "title": "ГЕРБ: БСП манипулира думи на европейски политици"}
{"url": "https://www.blitz.bg/politika/nyama-spirka-yoncheva-skochi-moshchno-na-simeonov-no-namesi-i-borisov-v-skandala_news519691.html", "text": "\n Говорителят на парламентарната група на БСП Елена Йончева не скри изумлението си от факта, че е  , понеже разказала какво пише в публичния доклад на инспектората на Министерския съвет. Симеонов обаче се закани да разследва кой и е дал доклада. \n\"Този доклад, който цитирам, го има на страниците на парламента. Информацията, която аз цитирам, е публична, тя е оповестена по повод мой въпрос по повод сигурносттта на нашата граница по време на блицконтрол с вътрешния министър на 3 май\", удиви се депутатката от левицата в парламента. И напомни, че това дори е излъчвано по държавната телевизия, уточнява Канал 3. \nВъпросът й е бил адресиран към тогавашния вътрешен министър Пламен Узунов, който се позовал и цитирал част от доклада относно сигурността на българо-турската граница и надеждността на съоръжението. И именно тази стенограма я има на сайта на парламента. По нея прави изказванията си по темата за границата.  \n\"В този доклад, който е публично оповестен, се посочва в кой участък камерите не работят, казва се, че те не работят от три години, казва се защо, но нищо повече не цитирам, защото аз нямам документи\", добави тя. \n\"Неговото обвинение е абсурдно, то е непонятно. И не мога да разбера как един вицепремиер не е наясно с това\", коментира още Йончева по адрес на Валери Симеонов. Тя обаче няма да го съди с аргумента: \"Вече ми стига Бойко Борисов\". Журналистпката заведе дело за клевета срещу премиера заради обвиненията му по време на предизборната кампания, че държавата финансирала филмите й. \nЕлена Йончева обаче внася в прокуратурата сигнала за оградата по границата утре в 14.00 часа. \nИзточник: Канал 3 \n \n", "date": "08 Юни 2017, 17:35", "title": "Няма спирка! Йончева скочи мощно на Симеонов, но намеси и Борисов в скандала"}
{"url": "https://www.blitz.bg/obshtestvo/intervyu/zam-sheft-na-mvr-balabanov-razkri-v-ekskluzivno-intervyu-za-blits-kakvo-se-krie-zad-atakite-na-elena-yoncheva-i-bsp-i-kak-mvr-shche-se-spravi-s-kukata-mito-ochite-i-ostanalite-mutri_news519558.html", "text": "Стефан Балабанов е зам.-министър на вътрешните работи от квотата на Обединени патриоти. Преди да заеме отговорния пост, Балабанов е бил дългогодишен зам.-кмет на Пещера и служител на МВР. БЛИЦ потърси мнението му по горещите теми за вътрешната сигурност на държавата. Ето как г-н Балабанов отговори на въпросите на Ивайло Крачунов.\n - Г-н Балабанов, как ще отговорите на твърдението на депутатката от БСП Елена Йончева, че МВР търгува националната ни сигурност, защото според нея има нередности около изграждането на българо-турската граница? \n- Ясно е какво се крие зад атаката на г-жа Йончева. Това е чисто политическа атака, която е необоснована и не отговаря на реалните факти! Министърът на вътрешните работи г-н Радев също изрази много ясно своето отношение по този въпрос. \nЗа мен се касае за изцяло политическа атака от страна на БСП. - Очаквате ли нови атаки по тази тема от страна на БСП? \n- Разбира се. Опозицията за това е опозиция, за да атакува управлението, но се надявам когато го прави, това да става с факти и аргументи, а не с измислени неща, както постъпи г-жа Йончева.  - Какви мерки взима новото ръководство на МВР за справяне с организираната престъпност? \n- Новото ръководство на МВР е съставено изцяло от професионалисти. Това са хора, които добре оценяват оперативната обстановка в България. \nМерките, които взимаме срещу организираната престъпност, са по посока на засилване на доброто взаимодействие с оперативните служби. Организираната престъпност съществува по цял свят и ние нямаме претенцията да я преборим на 100%. Виждате, че и такива държави като Великобритания и Франция с отлично изградени разузнавателни служби не могат да се справят напълно с престъпността, но нашата цел е да я сведем до минимум, за да може българските граждани да живеят добре и спокойно в страната. - Знаковите представители на ъндърграунда са на изчезване. Срещу Камен Куката и Митьо Очите бяха проведени специализирани операции съвместно с прокуратурата. Подготвяте ли и други изненади срещу хората с прякори? \n- Ще продължаваме да притесняваме хората с прякори. Работи се по много лица и в момента няма да конкретизирам. \nВсички, които безпокоят обществото и извършват криминални престъпления, ще бъдат преследвани с цялата строгост на закона. \n \n \n - Ще продължи ли порочната практика МВР да залавя бандити, а съдиите да ги освобождават с лека ръка? \n- Веднага мога да кажа, че съдиите в случая не са виновни, защото те се уповават на факти и доказателства. В някои от случаите не можем да съберем достатъчно факти и доказателства и се стига да освобождаване на заподозрените. В такива ситуации аз не мога да обвинявам съдиите. \nПо принцип не коментирам съдийски решения. В тази връзка мога да кажа, че ние непрекъснато обучаваме нашия състав, преквалифицираме служителите и ги подготвяме да събират доказателства, които да са железни, за да могат да издържат в съда. \n \n \n - Какво е мнението Ви за искането за предсрочно освобождаване на двама представители от престъпната група \"Наглите\"? \n- Казах, че не коментирам съдийски решения, но тук ще си позволя да се солидаризирам с цялото ни общество. Тези лица, за които ме питате, не биват да бъдат пускани предсрочно от затвора, защото те едва ли са превъзпитани за времето, в което са в затвора. \nСпоред мен, ако те бяха пуснати, щяха да извършат нови престъпления. - Взима ли допълнителни мерки МВР по отношение на ограничаване на бежанските потоци? \n- Бежанският поток през лятото не се засилва въпреки твърденията и прогнозите на някои анализатори, че това ще се случи със затопляне на времето. Бежанският поток е ограничен благодарения на доброто взаимодействие между Гранична полиция и армията, както и на добрите ни партньорски отношения на България с турските служби за сигурност. \nВ последно време, когато спираме тирове на неутрална територия и те преминат през газоанализатори, ги връщаме обратно в Турция с идеята бежанците, които се намират в тях, да не бъдат допускани на наша територия. \nПлануват се и се извършат и други допълнителни мерки, които не бих могъл да коментирам по разбираеми причини. \nПравим всичко възможно, за да ограничим бежанския поток, за да не бъде застрашена страната ни. \n \n \n - Достатъчно добре ли е защитена държавата от предполагаеми терористични атаки? \n- Държавата ни е достатъчно добре защитена, но не бих се осмелил да кажа, че е на 100%. Казвам го, защото видяхте какво се случи в държави като Великобритания и Франция, където има изключително добре изградени полицейски структури и разузнавателни служби. \nНашето ръководство предприема всички мерки по посока на защита на националната сигурност. Знаете, че ни предстои и домакинство на председателството на ЕС. \nНие сме твърдо решени да направим всичко възможно, за да не допуснем терористичен акт на наша територия. Засега няма заплаха за държавата ни, но въпреки това ние не се успокояваме и работим непрекъснато по линията на антитерористичните мерки. - Битовата престъпност продължава да измъчва гражданите. Как ще ограничите кражбите на домове и автомобили? \n- Министърът на вътрешните работи г-н Радев бе споделил в медийните си изяви, че ние сме направили карта на страната, в която са посочени населените места, в които най-много се грабят възрастни хора и се извършват домови кражби. \n В резултат на този анализ са организирани мобилни полицейски групи, които ще действат в \"горещите\" точки, ако трябва и денонощно и със сили на жандармерията, за да се ограничи този вид престъпност.  \nДалеч сме от мисълта да поставяме полицай във всяко село, защото тази идея, първо, е много трудно осъществима и второ - няма никаква гаранция, че кражбите ще спрат, ако има полицай в селото. \nНадявам се на работата на нашите мобилни групи, които ще действат моментално при подаден сигнал. Те ще работят и профилактично. Взаимодействаме и с общините, за изграждане на видеонаблюдение. \nСмятам, че в края на годината ще отчетем значителен спад на битовата престъпност. \n- Взимат ли банките необходимите мерки за сигурност след банковите грабежи от последните години? \n- След банковите грабежи ние сме направили анализ и сме направили предписания за допълнителни охранителни мерки към определени банки, не към всички, защото някои от тях се отнасят много сериозно към сигурността. \nСледим за изпълнението на съответните предписания и се надявам сигурността на банките да бъде повишена значително. - На какво ниво е взаимодействието на МВР с ДАНС, ГДБОП и останалите оперативни служби? \n- Взаимодействието ни е на много добро ниво. Ние с прокуратурата се стремим да се борим с престъпността. Когато има тежки престъпления, се създават съвместни екипи между МВР и ДАНС под ръководството на прокуратурата, за да са абсолютно законни нашите действия. \nЩе продължим да работим в тази насока, да усъвършенстваме още повече нашите взаимоотношения. Интервю на Ивайло КРАЧУНОВ \n", "date": "08 Юни 2017, 14:50", "title": "Зам.-шефът на МВР Балабанов разкри в ексклузивно интервю за БЛИЦ какво се крие зад атаките на Елена Йончева и БСП и как МВР ще се справи с Куката, Митьо Очите и останалите мутри!"}
{"url": "https://www.blitz.bg/politika/tsvetanov-napomni-na-elena-yoncheva-kak-po-vremeto-na-bsp-ogradata-po-granitsata-beshe-podpryana-s-kolove-da-ne-padne_news519560.html", "text": "\"Елена Йончева няколко пъти спомена, че има постановление, в което пише, че трябва да бъде изградена двуредова ограда по границата. Никъде не става въпрос дали ще бъде едноредова или двуредова\". Това заяви в ефира на Нова телевизия председателят на ПГ на ГЕРБ и зам.-председател на партията Цветан Цветанов.\n \n\"От тук нататък всеки може да си прави своята интерпретация. Г-жа Елена Йончева прави съпоставка във времето, когато те управляваха. \nПри управлението на БСП започна да се изгражда възпиращо съоръжение на границата, което тогава беше подпряно с колове, за да не падне. \nЗамисълът е да имаме възпиращо съоръжение на цялата българо-турска граница. Това не е туристическа атракция, отговорност носи \"Гранична полиция\", заяви още зам.-шефът на ГЕРБ. \nМоже да се направи проверка с журналисти, но да бъде съгласувано, за да спрем с тези спекулации. Затова министър Радев покани Елена Йончева на място\", смята Цветанов. \n \n", "date": "08 Юни 2017, 08:52", "title": "Цветанов напомни на Елена Йончева как по времето на БСП оградата по границата беше подпряна с колове да не падне"}
{"url": "https://www.blitz.bg/politika/danail-kirilov-ot-gerb-sluchayat-mina-obrochishche-nyamashe-da-go-ima-ako-noviyat-zakon-za-kontsesiite-beshe-v-sila_news519561.html", "text": "Ако законът за концесиите беше в сила, случаи като мина „Оброчище” нямаше да ги има. Нямаше да има такива казуси по ред причини. Това заяви в ефира на БНТ Данаил Кирилов, председател на комисията по правни въпроси, от ГЕРБ, говорейки относно новия закон за концесиите, който се разглежда в парламента.\nТой уточни, че въз основа на новия закон би имало състезание при избора на концесионер, което нямаше да доведе до такъв резултат. „Там концесионерът не е бил избиран чрез състезателен метод. Параметрите нямаше да са такива. Договорът нямаше да е такъв – щеше а има система от клаузи, която да гарантира интересите на всичките страни, договорът можеше да се прекрати във всеки един момент. Държавата във всеки един момент ще можеше да се намеси. Действителният собственик щеше да е ясен, а не като собственик да се сменят редица офшорки. Щеше да се доказва точния добив”, обясни депутатът от ГЕРБ. \n  \nКирилов каза още, че с влизането си в сила новия закон ще осветли един правно-технически монтаж, който в действителност реализира опит да се направи концесията вечна. „С приемането на закона ще излязат много такива случаи на вечни концесионери, придобили цялата инфраструктура на находищата. Това няма да може да се случва въз основа на новия закон”, добави той. \n  \nПо думите му, така са се давали концесиите до 2006 година. За съжаление новите правила ще важат за новите договори. В заварените случаи ще се прилага стриктно закона, който е действал при отдаването на концесията. „Моето убеждение е, че голямата атака срещу новия закон за концесиите идва точно от притежателите на големите концесии, защото те няма да могат да удължават съществуващите договори. Със закона ще има един по-висок стандарт при концесионните договори”, направи извод депутатът от ГЕРБ. \n \n", "date": "08 Юни 2017, 08:56", "title": "Данаил Кирилов от ГЕРБ: Случаят мина „Оброчище” нямаше да го има, ако новият закон за концесиите беше в сила"}
{"url": "https://www.blitz.bg/politika/ninova-takova-neshcho-ne-mi-se-beshe-sluchvalo-nikoga-gerb-da-me-molyat-za-pomoshch-sreshchu-gerb_news519586.html", "text": "„Такова нещо не ми се е случвало никога досега - общински съветници от ГЕРБ да се обръщат към мен за помощ срещу решения на ГЕРБ“. Това коментира лидерът на БСП Корнелия Нинова след среща с граждани и общински съветници от община Ботевград по тяхна покана.\nНинова заяви, че заради вътрешнопартийно разцепление в ГЕРБ, предизвикано от бившия кмет на Ботевград Георгиев, общината не функционира. \nТя поясни, че Общинският съвет е разделен по равно - 14 души, трима от които, отцепени от ГЕРБ, подкрепят бившия кмет, от който Бойко Борисов се дистанцира и той напусна партията и 14 души, трима от които избрани от листата на ГЕРБ, подкрепят настоящия кмет. Тя подчерта, че това се случва след като един от общинските съветници стана депутат, а новият не може да встъпи в длъжност поради липса на кворум. \n  \n„В тази патова ситуация, общинският съвет не може да вземе решение и всичко е блокирано. Не могат да стартират ремонтите на детски градини и училища за новата учебна година. Не се работи по водния проект на града. Буквално общината не функционира“, подчерта лидерът на левицата. \n  \nЧаст от общинските съветници от ГЕРБ поискаха от Корнелия  Нинова съдействие и проверка как така другите от ГЕРБ подкрепят бившия кмет, който има множество прокурорски проверки, по които няма никакво решение и от който ГЕРБ се отказа. „Аз във вашите вътрешно партийни работи няма да се меся, но с колегите депутати от София област ще предприемем всичко необходимо и в парламентарния контрол, и с писма до институциите- да искаме информация докъде са стигнали проверките им. Нашата грижа са жителите на Ботевград и да не допуснем те да страдат от вътрешнопартийни битки в ГЕРБ“, заключи Корнелия Нинова. \n  \n \n", "date": "08 Юни 2017, 09:51", "title": "Нинова: Такова нещо не ми се беше случвало никога – ГЕРБ да ме молят за помощ срещу ГЕРБ"}
{"url": "https://www.blitz.bg/obshtestvo/sotsialniyat-ministr-khvrli-v-euforiya-vsichki-koito-poluchavat-minimalna-pensiya_news519587.html", "text": "НСТС разгледа проектозакон за ДОО за 2017 г., който е свързан с увеличението на пенсиите. От 1 юли всички пенсионери ще получат увеличение от 2,4% и увеличаване на две стъпки на минималната пенсия от 163,18 лв. на 200 лв. То ще бъде по-голямо за пенсионерите, които получават минимални пенсии с около 11%. Това каза социалният министър Бисер Петков в ефира на БТВ.\nЗа този ръст на минималната пенсия са нужни 100 млн. лв., които били осигурени от преизпълнение на приходите от осигурителни вноски за първото четиримесечие, стана ясно от думите на социалния министър. „945 хил., или близо 40%, са инвалидните пенсии, които се изплащат в момента. В обществото има нагласа, че има много неправомерно издадени свидетелства за намалена работоспособност”, посочи той. \n518 хил. са инвалидните пенсии в пълен размер, а останалите са под формата на втора непълна пенсия. На въпрос дали от 2018 г. е възможно да се актуализират всички пенсии, Петкова заяви: „Зависи от възможностите на бюджета. Предлагат се различни бази и това струва значителна сума в милиардно изражение за година. Въпросът е дали е възможно да се поеме този допълнителен дефицит. На второ място стои въпросът до колко това е справедливо“. Относно средствата за деца с увреждания социалният министър напомни, че вече значително бяха увеличени помощите за децата с над 90% увреждания и обеща да се работи за по-адекватна помощ за децата с увреждания над 18-годишна възраст. Социалното министерство подготвя и чисто нов закон за социалните услуги. \n", "date": "08 Юни 2017, 09:52", "title": "Социалният министър хвърли в еуфория всички, които получават минимална пенсия"}
{"url": "https://www.blitz.bg/politika/volen-siderov-stana-shef-na-obedinenite-patrioti_news519591.html", "text": "\n Лидерът на \"Атака\" Волен Сидеров стана шеф на депутатите от Обединените патриоти. Това обяви в парламента председателят на Народното събрание Димитър Главчев. \nДосега атакистът беше съпредседател на групата заедно с другите двама партийни лидери в коалицията - Валери Симеонов и Красимир Каракачанов, които обаче влязоха в правителството като вицепремиери. \nСидеров ще има двама заместници, това са Искрен Веселинов от ВМРО и Валентин Касабов от НФСБ. Трима са секретарите на ПГ- по един от всяка партия в коалицията. Постовете заеха Юли Ангелов, Борис Ячев и Десислав Чуколов, информира Канал3.\n", "date": "08 Юни 2017, 10:20", "title": "Волен Сидеров стана шеф на обединените патриоти"}
{"url": "https://www.blitz.bg/politika/manolova-s-vazhen-doklad-za-bitkata-sreshchu-proizvola-na-monopolite-snimki_news519596.html", "text": "Една от важните ни кампании беше насочена срещу произвола на монополите в България. Тук има най-малко какво да се похваля, защото битката с монополите е сериозна, бих казала – неравна. Благодарение на парламента намалихме 6 пъти възнагражденията за юрисконсулт, с което надбавките върху един дълг в съдебен процес и частно съдебно изпълнение, бяха намалени 6 пъти. Това заяви от трибуната на Народното събрание омбудсманът на Република България Мая Манолова, която представи пред депутатите доклад за дейността на институцията за 2016-та година, цитирана от \"Фокус\".\nПо думите на омбудсмана благодарение на доброто взаимодействие с останалите институции през отчетния период са решени много конкретни казуси на много граждани. „Завършихме и няколко мащабни кампании, които са в интерес на стотици хиляди български граждани. Успяхме да затворим паралелната частна съдебна система, която функционираше в страната и която съдеше граждани. \nЗатворихме я за потребителски спорове, става дума за т. нар. Арбитражни съдилища, които съдеха граждани зад гърба им, даже и за несъществуващи вземания”, подчерта Манолова и благодари на депутатите от Правната комисия, които са подкрепили предложението. Манолова отбеляза, че през 2016-та година е завършена и друга успешна инициатива – отпадането на ДДС върху дарените храни. \n \n \n„Това също е една много важна кампания, която е в интерес на българските граждани, бедните и гладните. Тези, които нямат достатъчно възможности да хранят децата си пълноценно. \nТя е в интерес и на българския хранителен бранш, защото не се пилее трудът на производителите на храни”, коментира общественият защитник. „С тази кампания, надградихме кампанията „Великден за всеки”, която е единствената в България, насочена към пенсионери”, допълни още тя. \n", "date": "08 Юни 2017, 10:37", "title": "Манолова с важен доклад за битката срещу произвола на монополите (СНИМКИ)"}
{"url": "https://www.blitz.bg/obshtestvo/valeri-simeonov-besnee-v-parlamenta-nyama-takova-neshcho-gledam-vi-v-ochite-i-go-kazvam-shche-vi-kacha-na-khelikopter-za-da_news519626.html", "text": "Вицепремиерът Валери Симеонов реагира остро на сигнала, подаден от Велизар Енчев в прокуратурата. Той отрече твърденията, че негови фирми строят оградата по границата и определи това като \"общоприето политическо плямпане\".\n\"Няма такова нещо, гледам ви в очите и го казвам. Аз даже не знам фирмите, които работят. Но те заслужават похвала\", заяви той пред медиите след края на днешното правителствено заседание. \nВалери Симеонов коментира, че става въпрос за изключително тежко сериозно съоръжение, което пази българската граница. Категоричен е, че трябва да се гордеем с него. \nПо аналогия на Великата китайска стена Симеонов назова оградата \"Великата българска ограда\". Вицепремиерът каза още, че другата седмица ще организира посещение с хеликоптер за журналисти, които да видят съоръжението. \n \n", "date": "08 Юни 2017, 12:51", "title": "Валери Симеонов беснее в парламента: Няма такова нещо, гледам ви в очите и го казвам! Ще ви кача на хеликоптер, за да..."}
{"url": "https://www.blitz.bg/politika/grandiozen-skandal-i-angelkova-podpuka-ragin-za-iztsepkata-mu-s-shvedskiya-turist-iska-mu-glavata_news519629.html", "text": "Морално е Благой Рагин да се извини и оттегли. Това каза на брифинг след правителственото заседание министърът на туризма Николина Ангелкова във връзка с това, че председателят на БАХР Благой Рагин е призовал да се спре с истерията около шведския турист, който нападна камериерка в к.к. \"Слънчев бряг\", тъй като туроператорите, които работят с Швеция, се притесняват да не изгубят клиентите си, предаде \"Фокус\".\n\"Във връзка с бруталния инцидент, при който шведски турист удря нищо неподозираща камериерка, която по никакъв начин не го е предизвикала и за реакциите на определени хотелиери, които работят в сектора - категорично Министерство на туризма се разграничава от изказванията на такива хотелиерски организации и асоциации\", заяви министър Ангелкова и допълни, че министерството осъжда такова поведение. Николина Ангелкова бе категорична, че всеки един гражданин, независимо от къде е, е длъжен да спазва законите на българската държава, когато се намира на нейна територия. \"Най-малкото, когато става дума за такава непредизвикана агресия, трябва незабавно да се вземат мерки, затова изцяло подкрепяме действията на прокуратурата и на МВР\", уточни тя. \n\"Непрекъснато повтаряме и ще направим специална кампания на нашия телефон за сигнали и нередности, за да може да се използва по всяко време\", коментира още министърът на туризма.  \n\"Личното ми мнение е, че такова поведение, особено на председателя на Българската асоциация на хотелиерите и ресторантьорите Благой Рагин, е неприемливо и независимо че това са неправителствени организации, които Министерство на туризма не контролира, не се бърка в тяхната работа. Смятам, че чисто морално и редно е председателят на една такава организация, който представлява името на хотелиерите и ресторантьорите да се извини, да се оттегли. Просто е морално това да бъде направено\", заяви тя. \nМинистърът уточни, че на първо място държавата е длъжна да защитава интересите на всеки един човек, който е подложен на такава незаслужена агресивна проява. \"Затова отново категорично се разграничаваме от изказванията на такива браншови организации\", добави тя.  \nНа въпрос притеснява ли се държавата, че ще разсърди шведите и няма да дойдат на нашето море, министърът на туризма заяви: \"Не се притесняваме, че ще разсърдим някого. \nЗа нас е важен интересът на българските граждани\". \"Както казах всеки един гражданин независимо от коя държава е, в какво качество посещава нашата страна е длъжен да спазва законодателството й. Най-малкото хората, които работят в сектора и ръководят браншови организации, са длъжни да защитават интереса на работещите в този сектор. \nЗатова и Министерство на туризма категорично се разграничава от всякакви позиции, които водят до това да се накърнява интересът на българския гражданин, особено в този случай\", каза още тя. \nВъв връзка с приетия от МС правилник за трудовата мобилност и миграция, Ангелкова коментира, че допълнително ще улесни сектора за наемане на сезонни работници от трети страни.\n", "date": "08 Юни 2017, 13:09", "title": "Грандиозен скандал: И Ангелкова подпука Рагин за изцепката му с шведския турист, иска му главата!"}
{"url": "https://www.blitz.bg/layfstayl/ptuvane/nay-setne-makhat-tpite-znatsi-i-zabranyavat-na-katadzhiite-da-debnat-sled-ogranichenie-ot-40-kmch_news519548.html", "text": "Нелепите пътни ограничения, които поставят ограничения от 40 или 50 км/ч на места, където това не е нужно, да се изчистят. За това настояха вчера депутати на заседание на комисията по транспорт, информационни технологии и съобщения в НС, цитиран от \"Телеграф\".\n\"Има толкова много малоумни табели, създаващи предпоставки за катастрофи и задръствания. Например шосето до телевизионната кула в София е четирилентово, ограничението е 50 км/ч и, разбира се, има камера, която снима за скорост. Защо на такъв път ограничението е такова?\", попита Георги Свиленски от БСП. \nНародните представители от всички парламентарни групи се обединиха около идеята да се направи обход и да се разбере къде са нелепите пътни знаци и да се заменят с адекватни. \"Процедурата е тромава и много трудна. Вероятно ще бъдат премахнати с въвеждането на ново звено в Агенция \"Пътна инфраструктура\", където ще отговаря за поддържането на пътната мрежа\", обясни Станислав Иванов от ГЕРБ. Докато това се случи, на пътните полицаи в цялата страна ще бъде разпоредено да не дебнат за нарушители след знаци, които не са адекватни на пътната обстановка. \nДепутатите решиха единодушно вчера на първо четене в комисията табелите Е-24, които предупреждават, че следва контрол на скоростта, да бъдат премахнати. Депутатите обясниха, че пътният знак вероятно ще изчезне до края на другата седмица, когато предложението за промяна влезе в сила окончателно.  \n\"Мобилните и стационарните камери снимат не лица, а коли. Не се нарушават никакви права на хората, така че този знак не е нужен. Отделно проверките на пътя ще се извършват само от патрулки с три камери, които да следят дали се взимат рушвети и микрофони на реверите на униформените\", уточни началникът на \"Пътна полиция\" комисар Бойко Рановски.\n", "date": "08 Юни 2017, 13:18", "title": "Най-сетне: Махат тъпите знаци и забраняват на катаджиите да дебнат след ограничение от 40 км/ч"}
{"url": "https://www.blitz.bg/kriminalni/tsvetan-vasilev-se-repchi-ot-belgrad-davam-10-miliona-leva-da-padne-tsatsarov_news519635.html", "text": "Цветан Василев обещал да даде 10 милиона лева, за да бъде отстранен главният прокурор \"независимо по какъв начин\". Изявлението е било направено още в средата на април в белградски ресторант, малко след като прокуратурата повдигна обвинение и срещу съпругата на банкера-беглец Антоанета Василева и я обяви за издирване чрез Интерпол заради пране на пари, пише в. \"Уикенд\".\nЦветан Василев, който според запознати все повече затъва в дебрите на алкохола, е сред вдъхновителите на яростните атаки срещу Цацаров в последните месеци. В тематичната му коалиция по интереси влизат и още няколко мастити бизнесмени - Иво Прокопиев, Сашо Дончев и Гриша Ганчев, които също от 2 години са обвиняеми по различни дела. \nОчевидно с откраднатите от вложителите на КТБ пари сега се финансира атаката срещу главния прокурор, която според запознати може да мине и на друго, чисто физическо ниво.  \n\"Жалко, че интелигентен човек като Лозан Панов не разбира колко грозно го използват и се превръща в опасна маша на бизнесмени. Явно ще излезе истина слухът, че точно те са платили за избора му за шеф на съда\", коментират в съдебната система.  \nВ същото време от няколко дни насам Георги Георгиев - Туша и служители от фирмата му обикалят Видин и региона, за да вербуват протестиращи срещу Сотир Цацаров, за да се постигне масовка на серията от малолюдни протести, организирани от протестърската грантова групичка \"Правосъдие за всеки\". \nНавремето Георгиев, който разправя, че е бивш борец, но никой не го е виждал да побеждава на тепиха, беше пред фалит, но Гриша Ганчев му отпусна заем. Сега Туша трябва да върне жеста и да осигури гръмогласна масовка за протестите срещу главния прокурор\", коментират запознати.  \nОпитите на групичката около укриващия се в Белград от българското правосъдие фараон Цветан Василев и скандалния бизнесмен Иво Прокопиев да организират масов протест срещу Цацаров удрят на камък вече повече от година, като досега най-много са се събирали 120 човека, обобщава \"Уикенд\".\n", "date": "08 Юни 2017, 13:33", "title": "Цветан Василев се репчи от Белград: Давам 10 милиона лева да падне Цацаров!"}
{"url": "https://www.blitz.bg/politika/novina-ot-ms-uvelichenieto-na-pensiite-nyama-da-spre-energiynite-pomoshchi_news519642.html", "text": "\n Предвиденото увеличение на минималната пенсия на 180 лева и на останалите пенсии с 2,4% от 1 юли няма да спре достъпа до енергийни помощи на пенсионерите, които са ги получавали през миналия отоплителен сезон. За целта правителството предлага коригиране на доходите от пенсиите при определяне на границата за достъп до тази помощ, предаде \"Дарик\".  \nДоходите ще се намаляват с три вида коефициенти, така че да компенсират планираните увеличения. Нормативните промени са публикувани за обществено обсъждане и трябва да бъдат внесени за гласуване от Министерския съвет в началото на юли. \nЗа да се гарантира получаването на помощ за отопление през новия зимен сезон, доходите на пенсионерите ще се намаляват по следния начин: за доход от пенсии, получени до края на юни, коефициентът ще бъде 1,302; за доход от пенсии в размер над 180 лева, определени от 1 юли, коефициентът на намаление ще бъде 1,333, което ще компенсира увеличението на пенсиите с 2,4%. \nАко доходът от пенсии е до 180 лева включително, и той е определен от 1 юли, корекцията ще се прави с 1,452, което ще компенсира общото увеличение на пенсиите и вдигането на минималната пенсия на 180 лева. \nДругата важна промяна предвижда изключване на семейните помощи за деца с увреждания от дохода при определяне на границата за достъп до помощта за отопление. Изплащането на целевата помощ за лица и семейства, които използват парно, ще става в пари. Целта е да се даде възможност за по-­голяма гъвкавост в аварийни ситуации и да гарантира нормалното отопление през зимата. Помощите за отопление ще се отпускат по настоящ адрес, предвиждат още промените.\n", "date": "08 Юни 2017, 13:45", "title": "Новина от МС: Увеличението на пенсиите няма да спре енергийните помощи"}
{"url": "https://www.blitz.bg/analizi-i-komentari/turskata-presa-s-goreshchi-komentari-za-dumite-na-borisov-v-berlin-i-predstoyashchoto-mu-poseshchenie-v-turtsiya_news519601.html", "text": "\"Ще използвам влиянието си\", пише електронното издание на в. \"Хюриет\", извеждайки цитат от изказването на Борисов. Поместени са думите на премиера за предстоящото му посещение в Турция, където ще разговаря с президента и министър-председателя на страната, предава БНТ.\n Вестникът предава думите на Борисов, че ще положи усилия за нормализиране на отношенията между Анкара и Брюксел. \"Не мога да знам какъв успех ще имам, но ще използвам цялото си влияние\", е посочил премиерът, цитиран от \"Хюриет\". Борисов е откроил също икономическия потенциал на Турция, пише още турското издание. \n В. \"Йени акит\" акцентира върху думите на Меркел от вчерашната пресконференция, че Германия и Турция трябва да продължат диалога и след изтеглянето на германските военни от базата Инджирлик. По отношение на България се посочва, че германският канцлер е благодарила на България за подхода към сигурността на границата с Турция и по въпроса за трафика на хора. \n Частната турска телевизия НТВ също пише на сайта си по темата, като помества думите на Борисов, че между Турция и ЕС е имало много негативни моменти, но той ще положи усилия за нормализиране на тази връзка при предстоящото си посещение в Турция. Борисов е посочил, че Турция е голяма страна, която има връзки с много държави, пише още НТВ. \n", "date": "08 Юни 2017, 11:06", "title": "Турската преса с горещи коментари за думите на Борисов в Берлин и предстоящото му посещение в Турция"}
{"url": "https://www.blitz.bg/obshtestvo/patrioti-i-deputati-ot-volya-se-khvanakha-za-gushite-zaradi-blgarite-v-chuzhbina_news519643.html", "text": "\"Обединени патриоти\" и \"Воля\" си отправиха взаимни обвинения в кулоарите на парламента заради работата на Агенцията за българите в чужбина. Това стана, след като председателят на комисията, отговаряща за политиките към нашите сънародници зад граница - Андон Дончев от партията на Веселин Марешки, изрази съмнения за корупционни практики в агенцията и забавяне издаването на удостоверения за български произход, съобщава Факти бг.\n Юлиан Ангелов от \"Обединени патриоти\" - зам.-председател на парламентарната комисия, обаче му опонира, че въпросните жалби са били предоставени в електронен вариант и така не е ясно дали не са фалшиви и дали под тях стои реален човек. Още повече че повечето от жалбите били \"изреждане на хора и имена от Украйна\". През 2014 г. експертиза установила, че една немалка част от документите, представени от хора от Украйна, са фалшиви. \n Андон Дончев не изключи вина за тромавата работа на ведомството да има ръководството. Наскоро за председател на агенцията бе определен кадър на националистическата коалиция. \"Нашето разследване показа, че практически в агенцията няма дейност, която да не е организирана по този начин, че да бъде превърната в доходоносен бизнес\", каза той.  \n Депутатът се аргументира с многото жалби, които като председател на комисията е получил, и обяви, че са необходими промени в закона, за да бъдат пресечени възможностите за порочни практики и облекчени процедури.  \n Дончев съобщи, че в момента в агенцията има около 19 000 заявления за гражданство. Поради големия наплив често документите се издавали много след разписания срок в закона, което пък на свой ред подтиквало към корупция. Той имал сигнал за пресрочени около 12-13 заявления, но уточни, че парламентарната комисия работи реално от седмица.  \n Сред \"странностите\" в работата на агенцията било и несъответствие между входящите заявления за гражданство и изходящите удостоверения. Вторите били повече от първите. Сред нарушенията е и практиката да се изземват оригиналните документи на кандидатстващите без приемо-предавателен протокол, без опис. В някои от случаите оригиналите се и губели от администрацията. \n В самия закон също имало формулировки, предпоставящи злоупотреби. Затова \"Воля\" ще предложи законови промени, като например да отпадне като функция на агенцията издаването на удостоверения за гражданство, защото била излишна. Документите, удостоверяващи български произход, така или иначе се преглеждат от правосъдното, вътрешното министерство и от ДАНС, обясни Дончев. \"По този начин щели да се намалят и бюрократичните спънки. Една партия се мъчи да вкара политика и раздори, свързани с българите в чужбина\", подчерта той. \n", "date": "08 Юни 2017, 14:04", "title": "Патриоти и депутати от \"Воля\" се хванаха за гушите заради българите в чужбина"}
{"url": "https://www.blitz.bg/obshtestvo/lilyana-pavlova-pravitelstvoto-otpuska-28-mln-leva-za-uvelichavane-na-kapitala-na-ndk_news519617.html", "text": "\n Правителството отпуска 28 млн. лв. за увеличаване на капитала на НДК. Това каза на брифинг след правителственото заседание министърът за българското председателство на Съвета на ЕС през 2018 г. Лиляна Павлова, предаде \"Фокус\".  \n\"На днешното заседание на МС, по предложение на министъра на финансите и мое, беше взето решение за увеличаване на капитала на НДК в размер на 28 млн. лв.\", съобщи Павлова.  \nСредствата се отпускат за 4 важни компонента. \"Първият е за увеличение на допълнителни дейности, свързани с осигуряването на сключените вече договори за проектиране, строителство и ремонт на сградата на НДК и съответното ДДС\", уточни тя. По думите й при предишното увеличение на капитала на НДК одобрената сума не е била отпусната в пълен размер. \n\"Затова отпускаме 7 млн. лв., които са били одобрени в предишно увеличение на капитала на НДК преди година и половина, но не са били отпуснати реално“, поясни Павлова. \nМинистърът поясни, че следващата стойност е малко над 7 млн. лв. с ДДС, които се предоставят на НДК, за да се анексира договорът за строителство и ремонт на сградата - за финансиране на всички дейности, които са допълнително възникнали или не са били предвидени в досегашния договор за строителство. \n\"Третият компонент включва сума в размер на 1,8 млн. лв. с ДДС, която се отпуска за допълнително анексиране на договора за озвучаване и изграждане на съответното оборудване за международния пресцентър, който трябва да бъде изграден в НДК. В досегашния договор това не е било предвидено\", допълни Лиляна Павлова. \n\"Сумата в размер на до 12 млн. лв. с ДДС, за последния компонент, е за изграждането на единна глобална система за сигурност. Предвид повишените и допълнително изпратени нови изисквания за сигурност се налага провеждането на нова обществена поръчка в размер до тази сума, в резултат на която да бъдат изградени специални системи за сигурност на сградата на НДК\", обясни Павлова и уточни, че това включва система за видеонаблюдение, система за управление и контрол на достъпа, допълнителна система, в която да са обвързани тези системи.\n", "date": "08 Юни 2017, 11:59", "title": "Лиляна Павлова: Правителството отпуска 28 млн. лева за увеличаване на капитала на НДК"}
{"url": "https://www.blitz.bg/obshtestvo/bsp-otnovo-atakuva-programata-za-saniraneto-v-neya-tsaryal-khaos_news519564.html", "text": "Не харесваме програмата за саниране от самото й начало. Сега виждаме, че се прави опит правилата й да бъдат променени. Това каза в сутрешния блок на БНТ депутатът от БСП Манол Генов.\nПрограмата не е добре организирана. Ресурсът, който се отделя, е изключително малък на фона на потребностите. Има пълен хаос по отношение на финансирането, липса на физически контрол за изпълнение на строително-монтажни работи. Получи се източване на държавния ресурс, заради липсата на конкуренция между фирмите, извършващи санирането. \nСградите все още се санират на цени над пазарните, заяви Генов. Бомбата е заложена в референтните стойности и в правилата на програмата. Референтните стойности водят до високи цени и до некачествено изпълнение. Вече започнаха жалби – на един му тече покривът, на друг му духа от дограмата, посочи социалистът. Според него при санирането трябва да има самоучастие на живущите в сградата. Генов каза, че БСП ще предложи максимално дълъг срок между първо и второ четене при приемането на новия закон за концесиите. По думите му, промените в законопроекта, върху който президентът Радев наложи вето, са \"козметични и фризирани\". В новия закон има много неясни моменти, подчерта Манол Генов. \n", "date": "08 Юни 2017, 08:48", "title": "БСП отново атакува програмата за санирането, в нея царял хаос"}
{"url": "https://www.blitz.bg/obshtestvo/tezhki-protseduri-prechat-na-stotitsi-khilyadi-besarabski-blgari-v-ukrayna-da-poiskat-blgarsko-grazhdanstvo_news519549.html", "text": "Реакцията на Благой Рагин е доста неадекватна. Проблемът е доста дълбок, като почнем от това, в какво превърнахме туризма – от страна, привлекателна за средните, образовани туристи, се превърнахме в страна с най-евтин туризъм – евтин алкохол и секс. Привличаме младежи без никаква култура. Това каза в ефира на БНТ Андон Дончев, председател на Комисията по политиките за българите в чужбина, коментирайки скандала с бесния шведски общ работник, който изрита камериерка в Слънчев бряг, която има висше икономическо образование.\nВ Украйна има 350 000 - 500  000 души хора с български произход, разкри той. Дончев обаче не успя да обясни защо толкова малко хора от тази страна са допуснати да кандидатстват за българско гражданство, и защо им се създават пречки. „Статистиката е фрапантна. В Молдова процентът е над 45. А в Украйна е само 3%. Това е необяснимо, защото това е страна с доста обтегната обстановка. За мен е необяснимо толкова малко хора да проявяват интерес”, каза той. \n  \nДончев обясни, че преди години законът бе променен уж, за да се улесни кандидатстването. Било е въведено удостоверение за български произход, но на практика се получава обратното. За да го получи, кандидатстващият трябва да представи определен комплект от документи, които да доказват неговия произход, но на базата на тези документи се дава на една институция правото да издава още един допълнителен документ. Това само спъва процеса, защото въпросните документи се разглеждат от още три институции, обясни депутатът от Воля. \n  \nДруг проблем е, че държавната агенция за българите в чужбина не разполага с експерти, които да установят автентичността на документите. При съмнения агенцията трябва да се обръща към външна фирма. А в случай когато няма документи, агенцията може да си избира неправителствени организации в определените страни, които могат да издават документи за произход, които са валидни. Но при тях не е ясен процеса на техния избор. \n \n", "date": "08 Юни 2017, 07:42", "title": "Тежки процедури пречат на стотици хиляди бесарабски българи в Украйна да поискат българско гражданство"}
{"url": "https://www.blitz.bg/ikonomika/kabinett-tryabva-da-vzeme-dnes-vazhno-reshenie-za-razmera-na-pensiite_news519554.html", "text": "Кабинетът ще разгледа на днешното си заседание Закона за бюджета на държавното обществено осигуряване. Предвижда се от 1 юли минималната пенсия за стаж и възраст да се увеличи на 180 лева, а от 1 октомври да стане 200 лева. Предишният най-нисък праг беше малко над 160 лв.\n Очаква се правителството да одобри допълнителен трансфер по бюджета на Община Пловдив за 2017 г. \n Кабинетът ще разгледа и проект на решение за предложение до НС за ратифициране на рамковото споразумение за заем в размер 200 млн. евро между Банката за развитие на Съвета на Европа и България. \n Министрите ще обсъдят и постановление за одобряване на промени по бюджета на Министерството за българското председателство на съвета на европейския съюз 2018 за 2017 г. във връзка с увеличаване капитала на търговско дружество. \n В дневния ред на заседанието са включени проект на решение за одобряване проект на закон за изменение и допълнение на Наказателно-процесуалния кодекс, както и приемане на правилник за прилагане на Закона за военната полиция. \n", "date": "08 Юни 2017, 08:01", "title": "Кабинетът трябва да вземе днес важно решение за размера на пенсиите"}
{"url": "https://www.blitz.bg/analizi-i-komentari/uvazhavan-profesor-sravni-ss-zemyata-lozan-panov-plamen-kirov-namekna-che-sdiya-1-ne-e-chel-konstitutsiyata_news519565.html", "text": "За да се свика Велико народно събрание /ВНС/, трябва да има законопроект за изменение на Конституцията. Въпросът е: кой да разработи законопроекта? След като инициативата е на председателя на ВКС – нека той да го направи.\nТова заяви пред БГНЕС проф. Пламен Киров, ръководител на катедрата по конституционно-правни науки към Юридическия факултет на СУ ”Св. Климент Охридски”, конституционен съдия с изтекъл мандат. \nЕто и пълния текст на разговора с него: БГНЕС: - Проф. Киров, как гледате на искането на председателя на ВКС Лозан Панов президентът да стартира консултации и да призове за свикването на Велико народно събрание, което да промени изцяло съдебната власт у нас?  \n- П.К.: Как да го определя? Краткият отговор е – проява на нездрав хумор. Защото г-н Панов е висш магистрат, който би трябвало да е прочел глава 9-та на Конституцията, където са уредени процедурата за нейната промяна чрез Велико народно събрание и правомощията на самото ВНС. За да се свика, обаче, трябва да има законопроект за изменение на Конституцията и то да засяга правомощията, т.е. онази запазена сфера, където ВНС е компетентно. Не може да се свикват консултации. И тук въпросът е: а кой да разработи законопроекта – президентът, парламентарните групи? Кой? Щом инициативата изхожда от председателя на ВКС – нека той да си направи труда, да седне и да напише един законопроект за изменение и допълнение на Конституцията. Очевидно Панов се стреми към политическа кариера. Ангажира се с политически каузи – заема политически позиции и отстоява политически тези, което е в противоречие с неговото място в момента – та той е един от тримата висши магистрати. А по закон е деполитизиран и би трябвало да е политически дистанциран. - БГНЕС: Колко общо са промените на Конституцията в частта й за съдебната власт, какво се постигна с тях и защо винаги фокусирането на вниманието е върху прокуратурата и ВСС, а не толкова върху съдийското съсловие?  \n- П.К.: Подозирам, че мотивът тук е да бъде прехвърлена отговорността за неблагополучията в дейността на съдебната власт единствено по отношение на кадровия орган, или по-точно – на административния орган, какъвто се явява ВСС. Той нито правораздава, нито обвинява, а извършва онази дейност, която по принцип е присъща на Министерски съвет, но тъй като съдебната власт е самостоятелна, а не политическа, затова е и създаден Висшият съдебен съвет. И той да осъществява бюджетната, кадровата, дисциплинарната функции, така че самата съдебна власт да се самоуправлява и да няма намеса на законодателната и на изпълнителната власт. Точно това гарантира нейната независимост и в това е смисълът. Докато прокуратурата се занимава само с обвинителната функция. Всъщност, съдът е този, който постановява крайния акт – било в наказателното, било в гражданското съдопроизводство, а пък в административното е ВАС. Нека ясно да се каже – прокуратурата не е господар на процеса, такъв е съдът. Практически само едно изменение досега и това, което пряко засягаше членството на България в ЕС, не беше посветено на Конституцията. Всички останали промени на Конституцията, които са общо 6, са посветени на съдебната власт. С тях практически нищо не се е постигнало. Така излиза от твърденията на самите магистрати… За да се свика ВНС, трябва да има законопроект за изменение на Конституцията. - БГНЕС:  Трябва ли прокуратурата да бъде изведена от съдебната власт и как ще се гарантира нейната независимост? Няма ли по този начин държавното обвинение да стане лесна плячка за лобистки кръгове? \n- П.К.: Когато искаш да изведеш прокуратурата от съдебната власт, кажи дали желаеш тя да попадне в изпълнителната власт. Защото в много страни, където прокуратурата изпълнява функциите на държавно обвинение, тя е в изпълнителната власт. Това ли искаме да се реализира като модел в България? \n-  БГНЕС:  Прокуратурата - извън съдебната власт, ако това се случи, не крие ли рискове обвинението да се превърне в машина за репресии? \n- П.К.: Естествено, че има такъв риск. Именно това е причината, поради която през 1991 г. се възприе този модел, с новата Конституция, прокуратурата да бъде заедно със съда, отделена в самостоятелна власт, за да не може да се влияе. Защото цялата ни предходна история – от създаването на Третата българска държава, беше съпътствана от това, че съдебната власт бе използвана за политически репресии към неудобните политически противници. И за да се затвори тази страница беше формирана такава съдебна власт, която да включва едновременно независимия съд и независимата прокуратура. За да не може да се влияе политически нито на обвинението, нито на съда. По тази причина и следствието попадна там, макар че след това позицията еволюира и фактически предварителното разследване в момента се осъществява от органите на МВР, включително от митниците и т.н.  \n \n", "date": "08 Юни 2017, 08:38", "title": "Уважаван професор сравни със земята Лозан Панов! Пламен Киров намекна, че съдия №1 не е чел Конституцията"}
{"url": "https://www.blitz.bg/svyat/beliyat-dom-trmp-ne-e-lzhets-prezidentt-pk-otseche-pod-obsada-sme-no_news519788.html", "text": "\n Ще се борим и ще спечелим. Това заяви днес пред свои привърженици президентът на САЩ Доналд Тръмп, цитиран от Ройтерс. Обитателят на Белия дом каза това в реч на конференция на консервативното религиозно движение \"Вяра и свобода\", на фона на изслушването в сенатската комисия по разузнаването на уволнения внезапно миналия месец от него бивш директор на ФБР Джеймс Коми.  \n\"Ние сме под обсада, но ще излезем от нея по-големи, по-добри и по-силни\", обяви президентът на САЩ във връзка с разследването за предполагаема руска намеса в спечелените от него избори през ноември.  \nТой отбеляза, че \"окопаните интереси\" във Вашингтон са срещу него, но подчерта, че това няма да го откаже да \"направи онова, което е правилно\". Онова, което си струва да се направи, не е лесно, \"но ние знаем да се борим и никога няма да се предадем\", обяви Тръмп.  \nПрезидентът на САЩ обвини демократите в Конгреса, че са обструкционисти, които спъват изпълнението на неговата програма. \"Равнището на омраза\" между политическите партии в Съединените щати е \"отвъд всичко, което съм виждал\", подчерта Тръмп.  \nПрезидентът на САЩ призова участниците в евангелистката конференция, сред които губернатори и кметове, да помогнат на републиканците да изпратят повече хора в Конгреса след изборите догодина. \"Сега имаме мнозинство от едва два гласа в Сената, където правилата позволяват на демократическото малцинство да блокира или спъва законодателната дейност\", се аргументира той.  \nПрезидентът на САЩ повтори своето обещание да отмени и замени здравната реформа на своя предшественик Барак Обама. Иначе Тръмп се въздържа от коментари в Туитър по време на изслушването на Коми. \nГоворителката на Белия дом Сара Хъкаби Сандърс оспори твърденията на бившия директор на ФБР, че президентската администрация е разпространила \"чисто и просто лъжи\" по негов адрес и го е оклеветила. \"Със сигурност мога да кажа, че президентът не е лъжец\", заяви лаконично тя.  \nСандърс даде да се разбере, че Тръмп е ангажиран с това изборите в Съединените щати да бъдат честни и защитени от външна намеса. Американските санкции срещу Русия ще останат в сила, докато украинската криза бъде разрешена, допълни тя. \n \n", "date": "08 Юни 2017, 22:15", "title": "Белият дом: Тръмп не е лъжец! Президентът пък отсече: Под обсада сме, но…"}
{"url": "https://www.blitz.bg/politika/skandal-za-10-miliona-leva-trese-ndk-borshosh-i-kompaniya-brulyat-zdravo-remonta-na-dvoretsa_news519783.html", "text": "\n Шефът на НДК Мирослав Боршош и съмишлениците му в управата на двореца брулят здраво ремонта започнал за предстоящото председателство на България на Евросъюза се установява от новите 28 милиона лева от хазната изляти, за да не се изложим пред чужденците, пише в . „ “. \nВ същото време изданието твърди, че на фирмата, спечелила търга за ремонта – „Галчев инженеринг“ не е платен и лев. Няма обяснение къде са потънали 10 млн. лв., които правителството е дало досега. \nВ четвъртък министерски съвет гласува допълнителните 28 млн. лв. за ремонта на НДК. Мирослав Боршош обаче настоявал в писмо до министъра за Българското председателство Лиляна Павлова да получи допълнителни 36 млн. лв. \nТой представил и документация, но след анализ на искането, парите били орязани. В края на миналата година шефът на НДК твърдеше, че цялата реконструкция ще погълне 35 млн. лв. \nНа заседанието си правителството реши да вдигне с още 28 млн. лв. капитала на НДК. Миналата година той скочи със 17 млн. лв. и според Търговския регистър към момента е 393,155 млн. лв. \nБоршош ще получи забавен транш от 7 млн. лв. (през 2016 г. правителството гласува 17 млн. лв., от които били преведени 10 млн. лв.). Обществената поръчка за ремонта на НДК ще се оскъпи и с други 6,5 млн. лв. и ще достигне 23,5 млн. лв. („Галчев инженеринг“ спечели търга с оферта за 16, 5 млн. лв.) \nС 50 % се оскъпяват и доставките на конгресно-конферентна техника на „Динакорд – България“ ЕООД. Договорът за тях бе 3,9 млн. лв., а МС днес гласува още 1,5 млн. лв. \nДруги 12 млн. лв. ще отидат за изграждане на „Единна хомогенна глобална система за сигурност“. Предстои да бъде обявена обществена поръчка. \nЛиляна Павлова призна, че досега такава система не е била предвидена. Пропуснато било и изграждането на пресцентър за 250 журналисти. \nЛюбопитна подробност е, че „идейния проект за преустройство и адаптация на основната сграда на НДК“, както и „обобщените предварителни количествено-стойностни сметки“ бяха направени от наемателя на офис в НДК арх. Любомир Станиславов. \nТой се оказа единствения участник в обществената поръчка за идейния проект. „Въпросния проект не е съгласуван с никого“. Така отговориха на въпрос от министерството на Лиляна Павлова. Затова не е странно, че изграждането на пресцентър въобще не е било предвидено. \nОфициалната версия за пропускането на пресцентъра е, че в първоначалната обществена поръчка не били ясни изискванията. Това няма как да е вярно, тъй като въпросните изисквания са еднакви за всички страни, които са поемали председателството на ЕС. Достатъчно е било само да ги поискаме, но тогава Боршош и компания едва ли биха имали основание да искат допълнителни милиони. \nНяма да е изненада, ако до председателството шефът на НДК поиска още пари. Срокът за приключване на ремонта по договор бе до края на септември, но вече е удължен с месец. \nПри строгия пропускателен режим в НДК е много трудно за неканени журналисти да огледат на място къде и какво точно се работи по шумно пропагандираната, включително и с билбордове по булевардите „модернизация” на централната сграда. \nЕкип на „Труд” все пак успял да влезе в сградата, за да види как вървят ремонтите. Общото впечатление е за хаотична, некоординирана дейност по всички 10 етажа (включително и по двата подземни). \nСпециалисти коментираха, че сред разрушените подови настилки има и такива от мрамор и качествена керамика. На тяхно място се поставя еднотипен гранитогрес. Всичко е подчинено на идеята да се създаде представа за огромен ремонт, в който да се изхарчат повече пари. \nВ Зала 3 е подменен досегашният, специално внесен от чужбина алуминиев таван – италианско производство, който според архитекти, като визия и конструкция е актуален и в днешно време. \nРеномираната фирма Armstrong – Cello и в момента оферира такъв таван с доставна цена 50 евро на кв.м. \nДоводът, че подмяната е необходима заради подобряване на акустиката, е несъстоятелен според експерти – установено е, че залата е била в акустичните норми и не е имала проблеми в това отношение. Площта на тавана на същата зала е около 1500 кв.м. Източници коментираха, че сваленият вносен алуминий от тавана, както и от целия 6-ти етаж, е откаран на „вторични суровини”. \nСтранно е и решението за закриване на съществуващия VIP вход А-5, където изобилстваха ценни произведения от дърворезба и мозайки на български художници и дръзкото му обявяване за „Ново културно пространство” – с името Зала 42. \nИзлишно се ремонтират помещения, нямащи отношение към Председателството като фоайето на Зала 2. Там са положени гранитогресни плочки върху мраморна настилка, а коридорите на етажи -1 и -2 са с изкъртена подова настилка и некачествено боядисани стени. \nСтроежът на НДК е част от инициативите. за отбелязването на 1300 години от създаването на българската държава през 1981 г. \nПроектирането е поверено на ателието на арх. Александър Баров и конструктора инж. Богдан Атанасов. Те са подпомогнати от главния архитект на София Владимир. \nРоменски, арх. Стефан Стайнов – министър на архитектурата, проф. Милчо Брайнов, основен консултант по конструкцията на сградата. На арх. Атанас Агура и арх. Валентина Атанасова е възложено да проектират изграждането на околното пространство и парка. \nПървата копка на Двореца на културата е направена на 25 май 1978 г. Строителството му поглъща 335 000 куб. м бетон, изкопани и извозени са 1,7 млн. тона земна маса. В двореца има около 10 000 тона метални конструкции, приблизително толкова има и в Айфеловата кула в Париж. Първата колона в сградата е монтирана на 20 юли 1979 г., а последната (15-а) – на 25 март 1980 г. НДК е построен върху площ от 18 300 m2 и има обем 576 800 m3. Стойността на сградата е 120 млн. лв. \nНай-голямата зала „Зала 1“ разполага с 3380 места. Сградата е разположена на 123 000 m2 площ, разгърната на 8 етажа и 3 подземни нива. \nВ НДК има 13 зали. Инициативата за създаване на голям културен център в София датира от средата на 70-те години на миналия век. \nПървите стъпки, свързани с намерението, проучването и проектирането, са направени през 1975 г. Тогава в зоната, оглеждана за строителство на НДК е имало десетина набързо струпани след бомбардировките през Втората световна война неугледни постройки, товарна жп гара за въглища, стари казарми и стотици декари пустеещи площи.  \nИзточник: в. „ “ \n \n", "date": "08 Юни 2017, 21:39", "title": "Скандал за 10 милиона лева тресе НДК! Боршош и компания брулят здраво ремонта на двореца"}
{"url": "https://www.blitz.bg/obshtestvo/zdraveopazvane/idi-mi-doydi-mi-ili-inache-kazano-kakvo-se-sluchva-v-zdraveopazvaneto_news519750.html", "text": "За втори път върнаха стария директор на Изпълнителната агенция \"Медицински одит\", която прави проверки и търси нарушения в системата на здравеопазването. Със заповед на министъра на здравеопазването проф. Николай Петров проф. Златица Петрова отново е назначена на поста, съобщиха от Центъра за защита на правата в здравеопазването.\n . През 2012 година проф. Златица Петрова бе освободена като директор на агенцията от тогавашния здравен министър д-р Стефан Константинов. \n  \nДве години по-късно обаче тя бе отново върната от министър Петър Москов. Проф. Петрова е била заместник-министър на здравеопазването в началото на 90-те години на миналия век в правителството на Любен Беров. \n \n", "date": "08 Юни 2017, 22:09", "title": "Иди ми, дойди ми! Или иначе казано какво се случва в здравеопазването"}
{"url": "https://www.blitz.bg/politika/bezgranichno-priyatelstvo-eto-kakvo-napisa-sheft-na-enp-za-borisov-snimka_news519741.html", "text": "Председателят на Групата на Европейската народна партия (ЕНП) в Европарламента Манфред Вебер написа изключително важен пост в страницата си в Туитър. Той бе посветен на българския премиер Бойко Борисов.\nВебер написа мнението си първо на български език, а след това на английски: \"Бойко Борисов и правителството работят за доброто име и стабилността на България. Осъждам манипулациите на думите ми\".  \n \n \n \nПрипомняме, че по-рано днес  . \n \n", "date": "08 Юни 2017, 21:25", "title": "Безгранично приятелство! Ето какво написа шефът на ЕНП за Борисов (СНИМКА)"}
{"url": "https://www.blitz.bg/politika/sblsk-v-efir-gerb-sreshchu-bsp-lobistki-li-e-noviyat-zakon-za-kontsesiite_news519775.html", "text": "\n Законът за концесиите беше обект на политическа атака. Сегашният вариант удовлетворява исканията на президента, има заложен срок на концесията, няма понятие \"вечна концесия\". Сега действащият закон беше изключително тромав. Това заяви в предаването \"Денят на живо\" по Канал 3 депутатът от ГЕРБ Александър Ненков, относно приетия  на първо четене Закон за концесиите. \n \"Целта е връзката между възложителя и икономическия оператор да е в интерес на обществото. Връщането на предишния закон от страна на президента Румен Радев бе политическо\", допълни Александър Ненков.   \n Той коментира и проверката на прокуратурата и ДАНС за това, че оградата по границата в Хасковско е едноредова и за цените, на които са извършвани обществените поръчки от фирми на Патриотите. \n По думите му не е критерии, че това, което казва Елена Йончева е достоверно.   \n \"Всички проекти за изпълнение на оградата са изпълнени. Има няколко процедури, които не са довършени. Няма съвършено съоръжение, което да спира целия бежански поток. България до момента изпълнява всички задължения по охраната на границата и се справя с мигрантския натиск\", каза още Александър Ненков. \n От своя страна депутатът от БСП Тодор Байчев заяви, че приетият на първо четене Закон за концесиите е плод на лобизъм и икономически интереси.   \n \"Концепцията на Закона за концесиите е насочена към капитала, липсва защитата на обществения интерес. Кметовете се превръщат във феодали, по този нач   ин може да прозират икономически интереси. БСП предлага намаляване на периода на концесиите\", поясни Тодор Байчев.   \n Според него съответните сили и средства трябва да се насочат към едноредовата част от оградата на границата.  \n", "date": "08 Юни 2017, 21:07", "title": "Сблъсък в ефир! ГЕРБ срещу БСП! Лобистки ли е новият Закон за концесиите?"}
{"url": "https://www.blitz.bg/politika/paveta-ili-veloalei-na-dondukov-iznervikha-borisov-ednite-iskat-edno-drugite-drugo-nie-kakvo-sme-vinovni_news519754.html", "text": "Премиерът Бойко Борисов е недоволен, че се е вдигнала глъчка покрай ремонта на бул. \"Дондуков\" и решението на Министерство на културата да остави паветата, които Столична община щеше да подменя с асфалт и велоалеи. Заради това граждани организираха протест.\n\"С \"Дондуков“ какво става? Сега чета, че има протести за велоалеите. Боиле?\", пита тревожно Борисов министъра на културата по време на заседанието на правителството. \n\"Така трябва, господин премиер. Обществото е разнопосочно, нормално е, всеки трябва да излезе със становище\", отвръща Боил Банов, при което премиерът му дава съвет да седне с Йорданка Фандъкова и да организира среща с всички страни.  \n\"А защо не ги съберете с кмета на София – и едните, които искат павета, и другите, които не искат павета, искат велоалеи – и да се постигне консенсус? Защото щели днес хора да протестират пред Министерския съвет, все едно ние сме виновни, че едните искат павета, другите не искат павета! За бул. „Дондуков“ става въпрос. Съберете ги и просто нека да се разберат. Ние искаме да го направим по-хубаво\", ядосва се Борисов.  \n\"Събрахме ги. Това е – едните искат павета, другите искат велоалея. Двете неща трудно се съчетават\", докладва Банов. Борисов го пита кое, според него, е правилното решение. \"Правилно е да се пази културно-историческото наследството и да се развива градът. Вероятно има решение и малко трябва да се помисли. Има решение и павета да има, и велоалеи да има\".  \nПремиерът продължава да държи на среща с кмета и двете групи граждани. \"Ние искаме да го направим, а накрая да излизаме виновни и да идват пред Министерския съвет, не е справедливо\", огорчен е министър-председателят. Министърът на културата изразява съгласие с извода му и предупреждава, че е \"трудно да се намери пресечната точка на обществения интерес тук\". \"А в същото време, искаме да направим булеварда с нова канализация, с нови трамвайни линии и с хубава настилка. И разбираме защо никога не е ремонтиран. Изглежда, че ако не правиш нищо, е по-правилно\", тюхка се премиерът и пак моли Боил Банов да се намери решение на проблема. \n \n", "date": "08 Юни 2017, 19:55", "title": "Павета или велоалеи на „Дондуков“ изнервиха Борисов: Едните искат едно, другите друго, ние какво сме виновни?!"}
{"url": "https://www.blitz.bg/politika/eto-kakvo-napravi-i-shche-pravi-vitseprezidentt-s-bezhantsite-u-nas_news519717.html", "text": "Вицепрезидентът Илияна Йотова е предоставила политическо убежище на бежанци при 10 случая, съобщи самата тя пред БНР. Според Йотова последните случаи с бежанци в България показват, че страната има сериозен проблем с нелегалния трафик на хора.\nПрипомняме, на 4 юни 9 мигранти загинаха при катастрофа на АМ \"Тракия\". Почина и непълнолетният български шофьор, нает да ги превози. \nПри вицепрезидента са постъпили около 1200 молби за предоставяне на българско гражданство. Българското гражданство е въпрос на суверенитет на една страна, заяви тя и й се зарече да връща всички случаи, когато има съмнение за личността на кандидатстващите. Йотова специално ще поиска среща с министър Цецка Цачева заради кандидатстващите от диаспората ни в Истанбул, пред чието желание да получат българско гражданство има чисто юридически пречки, а понякога и чисто формални пречки. \nКато вицепрезидент, в чийто ресор е и помилването на лишените от свобода, Йотова заяви, че са й предоставени близо 1000 молби, но не е намерила мотив за помилване при нито един от случаите. \nЧленството на България в еврозоната трябва да бъде цел, но пътят към него минава през широка обществена дискусия, подчерта Йотова. По думите й, влизането на страната ни в Шенгенското пространство няма да се случи по време на българското председателство на Съвета на ЕС. \nБългарското председателство ще бъде не само интересно, то ще бъде изключително важно. Точно през този период ще трябва да се вземат едни от най-важните и тежки решения в ЕС, включително и по политиките за миграция. \nТри са основните направления в това отношение. От една страна, това е промяната в Дъблинското споразумение, което всички признават, че на практика не работи и е безкрайно остаряло. \nВторото е по отношение на сигурността. Това е една по-добра система за снемане на пръстови отпечатъци - т. нар. система \"ЕвроДакт\". \nТретото направление е създаване на нова агенция за убежище. Вече има такава агенция - АСО, която отговаря за условията за убежище, но амбицията на ЕС е да се засилят правомощията на тази агенция и да има надстрояване на нейните функции, така че тя да има вече не просто координиращи функции, а и да възлага определени отговорности. Българската позиция трябва да бъде чута, смята Илияна Йотова. \nСпоред Йотова страната ни трябва да настоява да се премахне текста, който задължава и обвързва държавите от ЕС, където мигрантите са влезли да приемат непременно и да бъдат страната за убежище. \n\"Има други критерии, които не се отчитат, а именно желанието на тези нелегални мигранти или бежанци, които влизат на наша територия, къде искат да отидат. Няма сила, която да ги задържи принудително тук. Нали си даваме сметка, че едно такова задържане ще стимулира още повече нелегалния трафик. Те ще намират всевъзможни начини, ще се използват всички престъпни организации, да намерят пътя за там, за където са тръгнали. Много внимателно трябва да бъдат обмислени тези неща\", допълни вицепрезидентът. \nИлияна Йотова призова политиците да не се ангажират с обещания за намаляване на мигрантския натиск. Страната има сериозен проблем с нелегалния трафик на хора, отчете тя и заяви, че се полагат сериозни усилия за опазване на границите ни. \nИзвън официалните цифри и статистика стои една друга действителност, призна вицепрезидентът. \"Тази друга действителност е свързана с това, че България има тежки проблеми с каналджийството. И деца се включват, защото искат по този начин да избягат от правосъдие, от нашите закони. Определено има, разбира се, намаляване на общия натиск тук, в тази част на Европа. Все още, слава Богу, работи и споразумението ЕС - Турция\", обясни Илияна Йотова. \nТя обясни, че политиката за квотите е от 2014 година и до този момент не е проработила. \nСпоред Йотова в Европа се усеща необходимост от обща разузнавателна институция. Категорично мнение е, че Европол трябва да има, освен координиращи и по-сериозни разследващи функции. \nПо темата за обща европейска отбрана тя заяви, че вече се говори за три степени на отбранително сътрудничество. Коя ще изберат държавите - членки, предстои да видим. Дали сегашното статукво, което е повече в координация и частично взаимодействие, или ще се стигне до една обща отбранителна система такава, каквато също се предлага в третия вариант, огласен вчера от ЕК. Но и по тези теми България също трябва да направи една много точна преценка. \nВицепрезидентът подкрепи позицията на премиера Бойко Борисов, че България трябва да се стреми към влизане в еврозоната, но с уточнението, че първо трябва да се присъединим към механизма ЕRM-2. Категоричното заявление: \"Тръгваме към еврозоната\", е правилно, но не може да бъде взето \"ей така, защото сме решили\", че трябва да бъдем част от еврозоната. \nСпоред Илияна Йотова, докато не влезем в еврозоната, ще бъдем хем в Евросъюза, хем малко встрани, подобно на стремежа ни да се присъединим към Шенгенското пространство. Според нея това означава, че за всички други ще важат едни правила, а за част от страните като България и Румъния няма да важат същите правила, което носи много негативи за нас като страна. \nИлияна Йотова припомни, че евродепутат през 2016 година е работила по темата за специализирано отношение на Европейския съюз към планинските региони в Европа. Поводът беше изключително незавидното положение, в което се намират градовете и малките села, най-вече в нашите планински региони и особено в Родопите. След като докладът ѝ е бил одобрен, било взето решение в следващия програмен период да бъдат отделени целеви средства именно за планинските региони. \nМного са различни планините в Европа, но те имат и общи специфики - трудната достъпност, инфраструктурните проблеми и оттам тежката демографска криза. \nНашата идея е да бъдат създадени достатъчно добри условия за развитие на зелена енергетика, за използване екологично на дървесина, развитие на дуалното образование, каза Йотова. Тя припомни, че са необходими повече помощи за малките и средни предприятия и най-вече развитието на високоскоростния интернет, за да можем действително да задържим младите хора там, допълни Йотова.\n", "date": "08 Юни 2017, 19:04", "title": "Ето какво направи и ще прави вицепрезидентът с бежанците у нас"}
{"url": "https://www.blitz.bg/obshtestvo/kultura/borisov-dade-vazhna-zarka-na-bozhidar-zaradi-koyato-toy-i-dvama-ministri-trgvat-km_news519769.html", "text": "\n Министърът на културата Боил Банов и министърът на туризма Николина Ангелкова заедно с директора на Националния исторически музей Божидар Димитров ще посетят голямата базилика в Плиска утре. Визитата е по поръчка на министър-председателя Бойко Борисов, съобщават от НИМ и на нея трябва да се реши как да продължи реставрацията на най-голямата църква на Балканите през средните векове. \nПравителството отпусна 800 хил. лв. за обекта, който е туристическа атракция, посещавана от 250 000 души годишно. \n \n", "date": "08 Юни 2017, 20:43", "title": "Борисов даде важна заръка на Божидар, заради която той и двама министри тръгват към…"}
{"url": "https://www.blitz.bg/politika/prvo-v-blits-radev-pobrza-da-spodeli-snimki-i-emotsii-ot-khubavata-sluchka-koyato-prezhivya_news519776.html", "text": "\n Президентът Румен Радев побърза да сподели с последователите си във Фейсбук хубавата случка, която преживя днес, а именно  . \n  \nНа личната си страница в социалната мрежа той написа: \n  \n„Днес бях гост на българско-американската летателна тренировка „Тракийски орел 2017“ с участието на изтребители от 122-ра ескадрила от състава на 159-о авиокрило на Националната въздушна гвардия на щата Луизиана, САЩ, бойни и учебни самолети и вертолети от състава на Българските ВВС и формирования от Зенитно-ракетни войски“. \n  \n„По покана на командващия ВВС на САЩ в Европа и Африка и командир на Съюзното военновъздушно командване на НАТО генерал Тод Уолтърс и на посланика на САЩ в България Ерик Рубин изпълних полет на двуместен изтребител F-15D“, похвали се още президентът-летец, който сподели и снимки от преживяното.", "date": "08 Юни 2017, 21:12", "title": "Първо в БЛИЦ! Радев побърза да сподели СНИМКИ и емоции от хубавата случка, която преживя"}
{"url": "https://www.blitz.bg/obshtestvo/zdraveopazvane/skandalt-s-kiseloto-ni-mlyako-prodlzhava-chinovnitsite-tochat-nozha-no-i-shefovete-im-vdignakha-mernika_news519766.html", "text": "\n След разкритието, че се подготвя промяна на стандарта БДС за българското кисело мляко, министерство на земеделието започва проверка. „Трябва да се изясни дали служител на ведомството има вина“, заяви министър Румен Порожанов, цитиран от в. „Труд“. \nПрипомняме, че  . \nПървото предложение е внесено от директора на Дирекция “Политики по агрохранителната верига” на МЗХ Лора Пастухова, БАБХ и фирма “Вамид 2002”. А второто – от компаниите „ОМК“ АД, „Димитър Маджаров – 2“ ЕООД и „Полидей-2“ ООД. \nИ двете са подадени през април по време на служебния кабинет, но са внесени в Института по стандартизация на 9 май. \n„Министерството на земеделието категорично няма да подкрепи промяна на БДС стандарта за киселото мляко“, обявиха от ведомството. И ще внесат становището си веднага в Института по стандартизация. Според него количеството на двата основни щама трябва да остане без промяна, така както е записано в сега действащия БДС. \nБългарският институт по стандартизация не взима решенията за промяна на стандарта БДС12:2010 „Българско кисело мляко“, коментира Ирен Дабижева, изпълнителен директор на БИС.  \n„Ние сме длъжни да разгледаме всяко искане за промяна на български стандарт. Окончателното решение ще се вземе от Техническия комитет, в който влизат представители на производители, лаборатории, министерства, контролни органи, браншови асоциации, университети и т.н.  “, уточни още тя. Д-р Людмила Емилова: Евтиният продукт е вреден \n„Ако се приемат промени в стандарта, вече няма да имаме кисело мляко и то няма да има лечебен ефект”, посочи специалистът по здравословно хранене д-р Людмила Емилова. Ако БДС се спазва, хората ще търсят истинско мляко, полезно за здравето, а не евтино и вредно, допълни тя. Проф. Донка Байкова: Промените са кощунство \n„Да намаляваме брой на Lactobacillus bulgaricus би било кощунство. Ще загубим всички характеристики на киселото мляко, а ние създадохме БДС стандарта, за да намалим имитиращите кисело мляко продукти. Такова като нашето по вкус и качество няма”, заяви диетологът проф. Донка Байкова. \nИзточник:  \n \n", "date": "08 Юни 2017, 22:12", "title": "Скандалът с киселото ни мляко продължава! Чиновниците точат ножа, но и шефовете им вдигнаха мерника"}
