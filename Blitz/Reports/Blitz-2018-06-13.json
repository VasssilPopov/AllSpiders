{"url": "https://www.blitz.bg/ikonomika/nov-rekord-na-tekhnologichniya-indeks-be-postaven-na-na-uolstriyt_news606636.html", "text": "Технологичният индекс на фондовата борса в Ню Йорк Насдак (Nasdaq) завърши в нов рекорд във вторник след силните печалби на \"Тесла\" (Tesla) и някои други технологични компании, докато Дау потъна пред решението на Федералния резерв, съобщава БГНЕС. При затварянето на сесията технологичният индекс Nasdaq Composite нарасна с 0,6% до 7 703,93 пункта.  Индексът Дау Джоунс (Dow Jones Industrial Average) слезе със съвсем малко до 25 320,01, докато по-широкият Стандарт енд Пуърс (S & P 500) добави 0,2% до 2 786,80.  ", "date": "2018.06.13", "title": "Нов рекорд на технологичния индекс бе поставен на на Уолстрийт"}
{"url": "https://www.blitz.bg/obshtestvo/svetovni-turoperatori-podkrepyat-zonirane-na-natsionalnite-kurorti-v-blgariya-spryamo-normite-za-shum_news606727.html", "text": "Най-големите туроператори подкрепят предложението националните курорти да имат специфичен статут що се отнася до нормите за шумовото натоварване и изискванията за тях да се регулират с наредба към Закона за туризма. Това обявяват в писмо до Парламентарната комисия по икономическа политика и туризъм агентите в България на световните туроператори. Писмото е подписано от представителите за България на Suntours, TUI, DER Touristik, Sri- Hоliday-Service, Astral Holidays/Thomas Cook и MTS/OTS. Отчитането на националните курорти като обособени териториални единици с особено предназначение и висока посещаемост през определени периоди от годината е от изключително значение за икономиката на България, се казва в писмото.   Първите трима от най-големите туроператори - TUI, Thomas Cook и DER Touristik обслужват общо над 47 млн. туристи в света, а съвкупният им оборот е около 31 млрд. евро.     Туризмът е сектор със значителен принос в БВП(13% за 2017 г.), който в страната създава заетост на около 360 хиляди работници годишно. Националните курорти са определящи за имиджа на българския туризъм, се казва още в писмото.   Представителите на световните туроператори отбелязват още, че предвид рекордните резултати, извоювани в туризма  през последните две години, това би бил начин България да запази интереса и на гостите, дошли за семейна почивка, и на тези, които търсят повече забавления. Рестриктивни мерки относно шумовото натоварване биха довели до непоправими в дългосрочен план негативни последици за развитието на българския туризъм, не само в имиджов, но и в икономически план в условията на конкурентна среда, категорични са големите туроператори.   Затова водени единствено от желанието тенденциите за устойчив ръст на сектора да бъде запазена и надграждана, считаме че подобна промяна в законопроекта за изменение и допълнение на Закона за защита от шума в околната среда е полезна още повече, че чрез ЗИД на Закона за туризма се предвижда да бъде регламентиран статута на националните курорти, се казва в писмото до парламентарната комисия.    Считаме, че предложението, направено от Министерството на туризма е изключително навременнно и ще даде сигнал в чужбина на инвеститорите , че в България спазването на правилата и законите е от първостепенна важност и за правителството, и за бизнеса, категорични са фирмите, които водят у нас стотици хиляди туристи всяка година.    В заключение големите туроператори заявяват, че като отговорни работодатели в страната ни смятат, че така би се постигнал баланс между интересите на бизнеса и гражданите, както и  предвидимост на туристическия продукт, който предстои да видят инвеститорите, а също и  гостите на България.", "date": "2018.06.13", "title": "Световни туроператори подкрепят зониране на  националните курорти в България спрямо нормите за шум"}
{"url": "https://www.blitz.bg/layfstayl/svetski/dzhuliana-kato-barbi-na-zapoy-na-bradrite-snimki_news606820.html", "text": "Джулиана Гани заприлича на истинско Барби по време на последното събиране на звездите от последния сезон на \"ВИП Брадър\". Русото силиконово изкушение се появи в розова и страшно шармантна лимузина, заедно със съпруга си Станимир. Двамата приличаха точно на кукли от любимата детска поредица, а със скъпарското и луксозно возило се появи пред клуба на Николета в \"Студентски град\".   Там ги чакаха и останалите бивши съквартиранти на Джулка - Тото, Ваня Щерева, Даниел Златков и Цуни. Всички вдигаха наздравици, танцуваха и се забавляваха, а заедно с тях бяха и светските репортери Елизабет Методиева и Красимир Красимиров.   Звездите купонясваха с гостите, а Джулиана бе истинска актракция. Всички посетители на заведението искаха да се снимат с нея. Тя пък се справи да обърне внимание на всичките си почитатели.  ", "date": "2018.06.13", "title": "Джулиана като Барби на запой на брадърите! (СНИМКИ)"}
{"url": "https://www.blitz.bg/obshtestvo/sofiyanets-sbira-mesetsi-nared-moneti-naplni-s-tyakh-butilka-ot-mineralna-voda-no-sega-snimki_news606751.html", "text": "Спестовността се отплаща. Особено когато си търпелив. В това се е уверил млад мъж от столичния квартал \"Люлин\", който в продължение на месеци упорито е събирал монети от 1, 2 лева, както и от 50 стотинки.  Вместо касичка той използвал голяма бутилка от минерална вода. А сега вече може да оползотвори събраното, защото е решил с тези пари да отиде в... Дубай.  Стига да се намери кой да му ги обмени.    ", "date": "2018.06.13", "title": "Софиянец събира месеци наред монети, напълни с тях бутилка от минерална вода, но сега... (СНИМКИ)"}
{"url": "https://www.blitz.bg/layfstayl/svetski/lyubovnitsa-ot-dimitrovgrad-otmknala-elin-topuzakov-ot-vesela_news606709.html", "text": "Бившият футболист Елин Топузаков и половинката му Весела, вече не са заедно, твърди „Галерия“. Връзката на двамата се клати отдавна, но финалът на драмата настъпил преди месец.Eлин сложил рога на Весела преди около година, но увлечението му изобщо не било инцидентно. Той поддържал контакт с любовница от Димитровград, която живее в чужбина, а опитите на съпругата му тази история да приключи останали безуспешни.  Весела дълго време била склонна да преглъща унижението на което подлага мъжът й. Примирила се и чакала Елин да се насити на тръпката си, но срещите с любовницата продължили. Наскоро Весела решила, че повече не може да отлага и да толерира гнусната ситуация, затова сложила точка на отношенията. Тотева искала да забременее с второ дете, но Елин все отбивал мераците й. Разводът е задействан и връщане назад няма, кълняла се Весела пред приятелки, независимо от силните чувства към Елин.    ", "date": "2018.06.13", "title": "Любовница от Димитровград отмъкнала Елин Топузаков от Весела"}
{"url": "https://www.blitz.bg/stsena/znaete-li-che-skandalen-epizod-s-oralni-laski-mezhdu-kuche-i-mzh-bil-izryazan-ot-sekst-i-gradt_news606675.html", "text": "Създателят на „Сексът и градът“ Дарън Стар заяви, че от HBO отказали да излъчат седмия епизод от първия сезон на сериала, озаглавен \"Моногамия: за и против\". Фактът е, че в него има сцена, която и до днес кара създателите на серията да се чувстват неудобно. Това пишат световните медии. В този епизод разказът е за Шарлот, която се среща с мъж, който обожава оралния секс. Той непрестанно кара момичето да изпълни желанията му, а тя се ядосва от неговата упоритост. Шарлот обвинява любовника си, че се среща с нея само заради секса. В един момент тя излиза от стаята и, когато се връща, вижда приятелят й да прави орален секс с куче от породата ретрийвър.  Създателите на поредицата признават, че трябва да заличат члена на актьора с фъстъчено масло.  Дарън Стар признава, че са снимали чудовищни ​​неща и сега, когато си спомня това, се срамува. Превод: БЛИЦ", "date": "2018.06.13", "title": "Знаете ли, че? Скандален епизод с орални ласки между куче и мъж бил изрязан от \"Сексът и градът\""}
{"url": "https://www.blitz.bg/svyat/trmp-obeshcha-na-kim-chen-un-da-premakhne-sanktsiite-sreshchu-severna-koreya_news606651.html", "text": "Президентът на Съединените щати Доналд Тръмп е заяви пред лидера на КНДР Ким Чен-ун, че възнамерява да вдигне санкциите срещу Пхенян. Това се посочва в съобщение на севернокорейската агенция ЦTAК. Отбелязва се, че американският лидер иска да спре съвместните военни учения на САЩ и Южна Корея, предизвикващи критика в КНДР.  Също така, Тръмп възнамерява да предостави гаранции за сигурност на севернокорейската страна, като планира подобрение в отношенията чрез диалог и преговори.  Преди това президентът на Съединените щати Доналд Тръмп заяви в Twitter, че срещата със севернокорейския лидер Ким Чен-ун в Сингапур е била великолепна.  \"Връщам се вкъщи от Сингапур след наистина великолепно посещение. Беше направен значителен напредък по отношение на ядреното разоръжаване на Северна Корея \", пише ръководителят на Белия дом. Тръмп отбеляза, че \"отлично си поговорихме\" с лидера на КНДР, който \"иска да види прекрасни неща в своята страна\". Превод и редакция: БЛИЦ    ", "date": "2018.06.13", "title": "Тръмп обеща на Ким Чен-ун да премахне санкциите срещу Северна Корея"}
{"url": "https://www.blitz.bg/kriminalni/potresavashcho-zverstvo-bremenna-zhena-zagubila-bebeto-si-a-sled-tova-ubila-priyatelkata-si-i-predstavila-dshcherya-y-za-svoe-dete-snimki_news606635.html", "text": "Когато 37-годишната Йесения Сесмас от Тексас загубила детето си, тя не разказала за това на приятелите и семейството си. Вместо това, жената в продължение на няколко месеца се преструвала на бременна и след това убила приятелка, за да вземе новородената й дъщеря и да я представи за своя, съобщава \"Мирър\". Когато Йесения разбрала, че Лаура Абарка е родила дъщеря, жената си уредила среща, застреляла я в главата и откраднала шестдневното й момиче. Тя представила похитеното бебе на близките си като своя новородена дъщеря.  Когато годеникът на Лора се завърнал у дома, той открил, че любимата му е убита, а дъщеря му липсва. Незабавно се обадил в полицията и след два дни отвлеченото дете било намерено в къщата на Йесения. Полицаите стигнали до убийцата след като проучили съобщенията и позвъняванията в телефона на Лаура.   На съдебния процес, Йесения Сесмас заявила, че самата приятелка й предлагала да й даде детето, но по-късно се отказала от думите си. Жената, която в продължение на  месеци лъгала семейството и приятелите си нямала друг избор освен да признае, че е убила младата майка. Йесения твърди, че е взела пистолет със себе си, за да заплаши Лаура, но нямала намерение да я убие.  Думите на убийцата, обаче, не убедили съда. Йесения е била призната за виновна в планирано убийство, отвличане и лишаване на дете от грижите на родителите. В резултат на това съдът осъди жената на петдесет години лишаване от свобода без право на предсрочно освобождаване. Превод и редакция: БЛИЦ", "date": "2018.06.13", "title": "Потресаващо зверство: Бременна жена загубила бебето си, а след това убила приятелката си и представила дъщеря й за свое дете (СНИМКИ)"}
{"url": "https://www.blitz.bg/svyat/tezi-goreshchi-mayki-sa-izumitelno-seksapilni-dori-i-sled-razhdaneto-na-detsata-si-snimki-18_news606642.html", "text": "Има мнение, че след раждането жените забравят да поддържат красотата си поради липсата на време, което се изразходва за възпитанието на детето. Но наистина ли е така? Предлагаме ви да погледнете майки, които не само унищожават тази теория, но и спечелиха сърцата на милиони потребители в Instagram.Сара Стейдж. Последователи в \"Инстаграм\" — 2,3 милиона  Сара има две очарователни деца, а също така тя е фитнес блогър и модел. Тя редовно прекарва време с децата си, но също така не забравя за себе си. След раждането тя успява бързо да влезе във форма благодарение на тренировките. В Instagram тя споделя с абонатите упражнения и тайни на красотата. Ханна Полайтс. Последователи в \"Инстаграм\" — 1,4 милиона  Австралийската Хана не е само майката на красива дъщеря, но и акушерка. Тя има време да съчетае семейството и работата. В ежедневието си задължително включва спортни тренировки. Благодарение на своето усърдие тя успява да върне идеалната фигура само девет седмици след раждането. Джина Стюарт. Последователи в \"Инстаграм\" — 79,4 хил.  Ще бъдете много изненадани, когато разберете, че тази секси блондинка е на 50! И още повече, ще бъдете изненадани, когато разберете, че тя е майка на четири деца и е вече баба! Благодарение на перфектния си външен вид и фигура тази също австралийска красавица стана финалист на конкурса \"Мис Максим 2018\". Е, как да не й завидим? Със своите снимки в социалните мрежи, тя не само съблазнява мъжете, но и мотивира другите жени да изглеждат прекрасно. Мария Кинг. Последователи в \"Инстаграм\" — 75,5 хил.  Тази зашеметяваща майка има трима сина. Разбира се, тя обръща много внимание на децата си. Но успоредно с това Мария успява да съчетава собствен бизнес и да се занимава със себе си. Просто погледнете фигурата й ...  Софи Гайдолин. Последователи в \"Инстаграм\" — 359 хил.  До 26-годишна възраст Софи вече имала две деца, когато докторът й съобщил, че очаква близнаци. Тя е фитнес треньор и в нито един момент не се отказва от тренировките си. Тя е гледана от стотици хиляди потребители на социални мрежи, които се възхищават на упоритата работа и красивата фигура. За последната си бременност тя увеличава теглото си само с 15 килограма, които веднага изчезнали след раждането. Шонтел Дункан. Последователи в \"Инстаграм\" — 574 хил.  По време на бременността Шонтел не се раздели с тежестите и редовно се занимава с кикбокс. Много от абонатите й в мрежата до последно не вярваха, че момичето е бременно, тъй като коремът й е бил практически невидим. В края на бременността се появила малка издутина. Мнозина я съдят за прекомерното физическо натоварване. Въпреки това Шонтел два пъти ражда здрави деца, но в същото време тя остава в перфектна физическа форма. Луиза Ф. Лоренциадис. Последователи в \"Инстаграм\" — 32 хил.  Бразилката Луиза ражда красиво бебе, но това не я е спряло да продължи любимото си занимание - да се занимава със спорт. Преди раждането тя е фитнес треньор, и по време на бременността тя решила да не пропусне възможността да продължи тренировките. Сега е в страхотна форма и от нея, както и от всички други споменати красавици е невъзможно да се откъсне поглед...  Превод и редакция: БЛИЦ", "date": "2018.06.13", "title": "Тези горещи майки са изумително сексапилни дори и след раждането на децата си (СНИМКИ 18+)"}
{"url": "https://www.blitz.bg/blits-tv/ne-pozhelavame-nikomu-podobna-sluchka-nevinen-mzh-si-stoeshe-spokoyno-a-nepoznat-s-ogromno-machete-se-priblizhi-i-video_news606688.html", "text": "Един напълно невинен минувач беше атакуван с огромно мачете по средата на улица в Бирмингам. Инцидентът бе заснет от очевидец, предава в.\"Метро\". Непознат извади голямо оръжие, смята се за мачете, и после го удари по гърба. Жертвата се отдръпна, но нападателят го последва, докато хората гледаха.  Екшънът е станал в петък, около 16:20 ч.  Полицията била повикана, но не е известно какво се е случило с нападателя и с жертвата. Превод: БЛИЦ     ", "date": "2018.06.13", "title": "Не пожелаваме никому подобна случка: Невинен мъж си стоеше спокойно, а непознат с огромно мачете се приближи и ... (ВИДЕО)"}
{"url": "https://www.blitz.bg/svyat/mzh-pogreba-bashcha-si-v-luksozen-dzhip-bmv-snimka_news606643.html", "text": "Нигериец на име Азубуике (Azubuike) погребал баща си в нова кола вместо в ковчег, съобщава \"Дейли Мейл\". Богатият син решил да купи нов BMW за 66 хиляди паунда от местен автомобилен салон. Азубуике още преди смъртта на баща му му обещал да му подари  \"бърза\" кола, но не успял. Затова той поискал да почете паметта на роднината си по необичаен начин.  Снимката от погребението получи голяма популярност и бързо се разпространява в социалните мрежи. Независимо от това, някои потребители на мрежата бяха възмутени от изразходването на огромни средства за погребение. Според тях тази сума може да бъде използвана за други цели.  \"Ако печелите добре, купете кола за родителите си, докато са още живи, и ги погребете в приличен ковчег. А това е просто глупаво самохвалство \", написаха някои от коментиращите в интернет. Други нарекоха нигериеца безумен егоист. Превод и редакция: БЛИЦ", "date": "2018.06.13", "title": "Мъж погреба баща си в луксозен джип БМВ (СНИМКА)"}
{"url": "https://www.blitz.bg/lyubopitno/nauka-i-tekhnologii/uchenite-pokazakha-idealnata-zhena-snimka_news606634.html", "text": "Професорът в университета в Бирмингам, антропологът Алис Робъртс представи \"идеална\" жена, лишена от всички еволюционни \"недостатъци\", присъщи на човешкото тяло, съобщава \"Нюзуик\". Робъртс е разработила \"подобрена\" представителка на слабия пол специално за документален филм, разказващ за научните перспективи за създаване на съвършения човек. Антроположката е решила да се отдръпне от каноничните еволюционни процеси и да вземе за своето творение най-доброто от животинския свят.  Човешката кожа е заменена с тази подобна на влечугите, защитаваща от ултравиолетовите лъчи. Системата на дишането е заимствана от птиците - за да се подобри усвояването на кислорода. Робъртс добавя \"чантичка\" като при кенгурата, за да се грижи и износи потомството и допълнителни артерии, за да намали вероятността от сърдечен удар. Ушите за творението са взети от прилепите. Робъртс също така дава \"идеалните\" крака на женските птици вместо краката - това ще увеличи скоростта на бягане, но възможността да се изкачи един хълм ще изчезне. Превод и редакция: БЛИЦ", "date": "2018.06.13", "title": "Учените показаха \"идеалната\" жена (СНИМКА)"}
{"url": "https://www.blitz.bg/svyat/nebeto-pada-vrkhu-zemyata-fotograf-zasne-shokirashchi-kadri-na-lunata-video_news606638.html", "text": "Испанският фотограф Даниел Лопес засне кадри на Луната, след които зрителите биха си помислили, че апокалипсисът идва и небето ще се срине върху Земята и главите на земните жители. Шокиращите кадри са публикувани в YouTube. Една наистина изумителна гледка е запечатана от обектива на Даниел Лопес. Удивителните кадри показват невероятно огромна Луна, застанала зад вулкана Тейде на Канарските острови.  Спътницата на Земята заема почти цялото небе и е абсолютно невъзможно да повярваме, че Луната може да изглежда толкова огромна, гледана от планетата ни. Ето защо много потребители в интернет смятат, че става въпрос за умел видеомонтаж. Въпреки това, Лопес твърди, че кадрите са напълно автентични, и с готовност споделя тайната на своя трик.  Професионалният фотограф обяснява, че е заснел тази сцена от далеч, използвайки камера с мощно увеличение. Благодарение на това, че Луната в този момент се оказала срещу вулкана, се създала такава странна оптична илюзия сякаш естественият спътник се е приближил до нашата планета на катастрофално опасно разстояние и след малко ще падне върху хората.  Превод и редакция: БЛИЦ     ", "date": "2018.06.13", "title": "Небето пада върху Земята: Фотограф засне шокиращи кадри на Луната (ВИДЕО)"}
{"url": "https://www.blitz.bg/svyat/ukrainska-modelka-izdukha-konkurentsiyata-v-instagram-nabira-populyarnost-s-goreshchite-si-formi-i-angelskoto-si-litse-snimki-18_news606614.html", "text": "Моделката от украински произход Леанна Барлет набира популярност с невиждана бързина. Страницата й е последвана от 2,6 милиона души.Красавицата привлича абонатите си с невероятните си външни данни: руса коса, слаба фигура с пищен бюст и нежни извивки, които обикновено биха се нарекли \"кукленски\".", "date": "2018.06.13", "title": "Украинска моделка издуха конкуренцията в Instagram! Набира популярност с горещите си форми и ангелското си лице (СНИМКИ 18+)"}
{"url": "https://www.blitz.bg/svyat/merkel-za-migrantite-nuzhdaem-se-speshno-ot-promeni-nie-tryabva-da-reshavame-koy-da-idva-v-evropa_news606644.html", "text": "Германският канцлер Ангела Меркел иска да види \"устойчиви решения\" и да обсъди въпроса за мигрантите на европейско равнище. Тя заяви това на съвместна пресконференция с австрийския си колега Себастиан Курц след икономически форум, на който присъстваха двамата в Берлин. \"Смятам, че промените трябва да се предприемат заедно. Нуждаем се спешно от промени. Затова имам надежди за срещата на Европейския съвет в края на юни, но също и за действията, предприети от австрийското председателство. Това, което не трябва да правим, по мое мнение, е да хвърлим цялата отговорност на малкото страни, в които пристигат бежанците. Вместо това трябва да намерим решение заедно\", заяви Ангела Меркел, цитирана от БНР.  Австрийският канцлер Себастиан Курц заяви от своя страна, че укрепването на външните граници на ЕС ще е сред приоритетите на австрийското председателство:  \"За мен е ясно, че Австрия има за цел да спре вълната от нелегална миграция, бежанския и мигрантския поток в Европа. Винаги сме стояли зад нашата позиция и ще използваме нашето председателство на Съвета на ЕС да работим по надеждно европейско решение. Такова може да бъде постигнато само ако защитата на нашите външни граници сработва. Ние трябва да решаваме кой да идва в Европа, а не трафикантите на хора. Ще използваме нашето председателство, за да, надяваме се, предприемем стъпки към това.\"  Курц изтъкна още, че европейската агенция за гранична охрана Фронтекс трябва да се превърне в истинска гранична полиция, за да не се стига до едностранни действия на отделни държави. Австрийският канцлер заяви, че неговото правителство ще настоява за по-силна защита на външните граници на ЕС, защото това е единственият начин за запазване на Шенгенското пространство. ", "date": "2018.06.13", "title": "Меркел за мигрантите: Нуждаем се спешно от промени. Ние трябва да решаваме кой да идва в Европа"}
{"url": "https://www.blitz.bg/stsena/raprkata-igi-azaliya-se-pusna-naplno-gola-v-provokativna-fotosesiya-snimki-18_news606648.html", "text": "Обикновено тя не се срамува да се поразголи и да покаже съблазнителните извивки на тялото си в Инстаграм. Сега Иги Азалия се реши да позира напълно гола в най-смелата си фотосесия досега. Носейки само чифт високи обувки на токчета, 28-годишната сексапилна австралийска рапърка участва в нова кампания за онлайн моден магазин, информира \"Дейли Мейл\".  Последователите й в социалната мрежа споделят, че едва ли е лесно за някого да съсредоточи погледа си върху обувките, след като певицата безсрамно показва привлекателните си части, сред които и бюста й, увеличен с пластични операции.  Иги Азалия публикува в Инстаграм две голи и изгарящи фотографии, оставяйки и послание към тях.  \"Понякога всичко, от което се нуждаете, е чифт обувки на токчета\", пише тя. Превод и редакция: БЛИЦ", "date": "2018.06.13", "title": "Рапърката Иги Азалия се пусна напълно гола в провокативна фотосесия (СНИМКИ 18+)"}
{"url": "https://www.blitz.bg/lyubopitno/nauka-i-tekhnologii/v-sashch-szdadokha-nay-moshchniya-kompyutr_news606632.html", "text": "Инженери от националната лаборатория към Министерството на енергетиката на САЩ създадоха най-мощния в света суперкомпютър, съобщава изданието MIT Technology Review, цитиран от БГНЕС. Производителността на американския Summit е 200 петафлопа, което прави 200 квадрилиона операции в секунда. Производителността на този компютър два пъти надминава разработения в Китай суперкомпютър Sunway TaihuLight (93 петафлопа), който по-рано се смяташе за най-мощното устройство в света.  Учените възнамеряват да използват новия суперкомпютър за търсенето на възможни връзки между гените и раковите заболявания, а също така при изследването на зависимостите към наркотичните вещества.  Устройството може да помогне и при климатичното моделиране, увеличавайки ефективността на климатичната прогноза По цял свят суперкомпютрите се използват както за изследвания, така и за разработването на нови видове оръжия.  „Ако най-мощният е в САЩ, то американските учени и армия ще имат допълнително предимство“, пише изданието.    ", "date": "2018.06.13", "title": "В САЩ създадоха най-мощния компютър"}
{"url": "https://www.blitz.bg/svyat/trmp-izyasni-dali-shche-otide-na-gosti-na-kim-chen-un-i-razkri-kakvo-video-e-pokazal-na-severnokoreyskiya-lider_news606639.html", "text": "Президентът на САЩ Доналд Тръмп прие поканата на лидера на КНДР Ким Чен-ун да посети Пхенян, съобщава севернокорейската агенция ЦTAК. \"Ким Чен-ун покани Тръмп да посети Пхенян в удобно време, а Тръмп покани Ким Чен-ун да дойде в САЩ. Двамата лидери с удоволствие приеха взаимната покана\", се казва в съобщението.  Според агенцията, Тръмп и Ким Чен-ун са уверени, че тези посещения ще бъдат \"още едно важно събитие за отношенията между КНДР и САЩ\".  Същевременно, Доналд Тръмп представи пред обществото видео, което той е показал на лидера на КНДР на срещата на върха в Сингапур. Връзката към видеото е публикувана на акаунта на американския президент в Twitter.  Видеото, наречено \"Избор на съдбата\", ясно демонстрира постиженията на съвременната цивилизация редувайки с черно-бели мрачна кадри на съвременния живот в Северна Корея. В текста зад кадър се казва, че на лидерите на държавите е дадена възможност да променят настоящето и бъдещето на своите държави. В същото време изборът може да бъде както положителен - към развитие, индустриализация, към цивилизования свят, така и отрицателен.  \"Ще направи лидерът избора в полза на насърчаването на страната, в полза на това да бъде част от света, за да бъде герой за своя народ? Дали той ще се ръкува със света, както и ще получи ли удоволствие от просперитета, който той никога не е виждал преди? Велик живот или още по-голяма изолация? Кой път ще избере? \", създателите на видеоклипа задават свещени въпроси.  На 12 юни в Сингапур се състоя първата среща в историята между лидерите на Съединените щати и Северна Корея. След срещата Тръмп заяви, че е бил подписан подробен документ с КНДР, а процесът на ядрено разоръжаване на Корейския полуостров ще започне много бързо.  Ким Чен-ун също обяви \"нов старт\" в отношенията между КНДР и САЩ и каза, че в бъдеще всички ги очакват \"големи промени\". Превод и редакция: БЛИЦ     ", "date": "2018.06.13", "title": "Тръмп изясни дали ще отиде на гости на Ким Чен-ун и разкри какво ВИДЕО е показал на севернокорейския лидер"}
{"url": "https://www.blitz.bg/svyat/eto-kakvo-napisa-trmp-v-tuitr-za-sreshchata-mu-s-kim-chen-un-v-singapur_news606646.html", "text": "Президентът на Съединените щати Доналд Тръмп заяви в Twitter, че срещата със севернокорейския лидер Ким Чен-ун в Сингапур е била великолепна. \"Връщам се вкъщи от Сингапур след наистина великолепно посещение. Беше направен значителен напредък по отношение на ядреното разоръжаване на Северна Корея \", пише ръководителят на Белия дом.  Тръмп отбеляза, че \"отлично си поговорихме\" с лидера на КНДР, който \"иска да види прекрасни неща в своята страна\".  \"Всеки може да воюва, но само най-смелите могат да установят мир!\" - добавя президентът на Съединените щати.  Също така, като доказателство за успеха на срещата на върха в Сингапур, Тръмп обърна внимание на освобождаването от Пхенян на няколко американски жители, които бяха лишени от свобода в КНДР. Освен това ръководителят на Белия дом посочи процеса на затваряне на ядрените полигони. Превод и редакция: БЛИЦ", "date": "2018.06.13", "title": "Ето какво написа Тръмп в Туитър за срещата му с Ким Чен-ун в Сингапур"}
{"url": "https://www.blitz.bg/svyat/emanyuel-makron-poiska-uvereniya-ot-iran_news606647.html", "text": "Френският президент Еманюел Макрон е казал на иранския си колега Хасан Рохани в телефонен разговор днес, че държи на ядрената сделка за иранската ядрена програма, но че Техеран трябва изцяло да изпълнява задълженията си, предаде Ройтерс, цитирана от БНР \"Президентът на Републиката отново заяви, че волята на Франция, Великобритания, Германия, Русия и Китай е да продължат да изпълняват Виенското споразумение във всичките му измерения\", се казва в декларация на кабинета на Макрон. \"Президентът е информирал президента Рохани за напредъка в свършената от нас работа. Той е изразил надежда, че и Иран ще изпълнява задълженията си без никакво двусмислие\", гласи декларацията.  Иранският президент е казал на Макрон, че не е възможно Техеран да остане страна в ядрената сделка със световните сили, ако тя не е изгодна за него след изтеглянето на САЩ, съобщи иранската агенция ИРНА, цитирана от Ройтерс. \"Ако Иран няма изгода от ядрената сделка, практически е невъзможно да остане в нея\", казал Рохани. Той изразил задоволство от позицията на Европа и конкретно от френските усилия за спасяване на сделката, добавя ИРНА. ", "date": "2018.06.13", "title": "Еманюел Макрон поиска уверения от Иран"}
{"url": "https://www.blitz.bg/intsidenti/stikhii/silno-zemetresenie-raztrsi-indoneziyskiya-ostrov-sumatra_news606645.html", "text": "Земетресение с магнитуд 5,8 разтърси индонезийския остров Суматра, съобщи Геофизическият институт на САЩ, цитиран от Ройтерс и БНР Няма данни за пострадали или материални щети. Не е обявена тревога от хавайския Център за предупреждение за цунами в Тихия океан.  Епицентърът на труса е бил в морето на дълбочина 10 км, на 246 км югозападно от град Паданг с население 840 000 души на остров Суматра. ", "date": "2018.06.13", "title": "Силно земетресение разтърси индонезийския остров Суматра"}
{"url": "https://www.blitz.bg/intsidenti/stikhii/zemetresenie-razlyulya-albaniya_news606649.html", "text": "Регистрирано е земетресение на територията на Албания с магнитуд 4.4, съобщава страницата на Европейския средиземноморски сеизмологичен институт.  Земетресението е станало в 3:50 местно време (4:50 българско време) на 17 километра югоизточно от крайбрежния град Орикум и на 28 километра югоизточно от град Вльора на 2 километра дълбочина.  Земетресението е усетено в района около епицентъра, както и в град Вльора. Няма данни за нанесени материални щети и пострадали хора.  Земетресение е регистрирано и на територията на Хърватска с магнитуд 3.0 в района на град Славонски брод, близо до границата с Босна и Херцеговина в 3:45 местно време (4:45 българско време). Усетено е в района на Славонски брод. Няма данни за материални щети и пострадали хора.  Източник: \"Фокус\" ", "date": "2018.06.13", "title": "Земетресение разлюля Албания"}
{"url": "https://www.blitz.bg/intsidenti/stikhii/v-ukrayna-se-poyavi-smerch-v-koyto-be-zabelyazano-kreshchyashcho-litse-video_news606650.html", "text": "На 7 юни, на една от централните улици на украинския град Запорожие, неочаквано се е образувал смерч, което доста доста е изненадало местните жители, а и чуждестранните посетители, съобщават местните издания. Високата вихрушка се издигнала от земята близо до трамвайна спирка, счупила едно малко дърво и после изчезнала внезапно, както се и появила. Явлението, което се вижда изключително рядко в местните географски ширини изненада украинците, но най-внимателните от тях забелязаха в инцидента още една необичайна подробност.  Очевидци казват, че в определен момент в смерча е можело да се види ... човешко лице, което като че ли се отворило в мълчалив вик! Някой би казал, че свидетелите са си фантазирали, обаче, във видеото, направено от видеорегистратор, можете да видите нещо, което смътно прилича на тъмни очи и уста. Те всъщност се появяват в смерча за секунда или две, така че бъдете внимателни. Превод и редакция: БЛИЦ     ", "date": "2018.06.13", "title": "В Украйна се появи смерч, в който бе забелязано \"крещящо лице\" (ВИДЕО)"}
{"url": "https://www.blitz.bg/intsidenti/general-konstantin-popov-tragichniyat-kurioz-v-katastrofata-s-vertoleta-e-che_news606671.html", "text": "Първо изказвам съболезнования на близките и роднините на загиналите от падналия хеликоптер в Пловдив. Наистина доста тежък инцидент. Това заяви ген. Константин Попов, председател на парламентарната комисия по отбрана, в ефира на bTV. \"Ако знаех тук от София или от Велико Търново, където бях и правехме заседание на комисията, щеше да е лесно, и тогава трябваше да уволним големи екипи в министерство на отбраната. Хубаво е да се остави министерството да си свърши работата. Вероятно е да има техническа неизправност. Хеликоптерът е излязъл от завода \"Летец\" през 2016 г. Извършени са му всички прегледи, но въпреки всичко му се случва тази трагедия. Не вярвам летците да са допуснали грешка, която да е довела до тази катастрофа, и не ми се иска да вярвам да е така\", добави той.  \"Няма машина, която да не се счупи. В света няма такава. За жалост наистина професията ни е доста рискована, но това не може да е извинение. За това трябва да се погледне много сериозно и да се оцени дали ни трябва модернизация и въоръжение. На къде ще върви българската армия? Познавах момчетата от екипажа. Това са тежки моменти в авиацията\", каза още ген. Попов.  \"Имаме информация за единствения оцелял. Слава Богу е контактен. Има тежка гръдна травма, има травма на глезена и лека травма на главата. Хората от ВМА се справят перфектно, надявам се да се оправи\", заяви председателят на комисията по отбраната в парламента.  \"Инцидентът се случва за 2 секунди. Те изпълняват задача за търсене и спасяване. Това е куриозът - те тренират как да спасяват живота на другите, а загиват\", уточни той.    ОЧАКВАЙТЕ ПОДРОБНОСТИ В БЛИЦ ", "date": "2018.06.13", "title": "Генерал Константин Попов: Трагичният куриоз в катастрофата с вертолета е, че..."}
{"url": "https://www.blitz.bg/razvlechenie/skriy-si-kosteliviya-zadnik-fenove-kritikuvat-pevitsa-koyato-se-razgoli-na-pokriv-snimka_news606745.html", "text": "Руската певица Олга Бузова показа на феновете си своя снимка по бански от баровски курорт, която качи в Инстаграм. Фотосът е направен на тераса по време на нейната ваканция. \"Обичам покривите. Те имат свой собствен чар ... и чувство за свобода\", пише тя.  Фенове отговориха на публикацията с редица коментари. Някои от тях я обсипаха с комплименти, а други я критикуваха, като й казаха, че няма мозък и, че задните й части са \"единственият й талант\".  \"Скрий си костеливия задник, живей си на покрива и не се показвай\", съветва я един от потребителите в мрежата.          ", "date": "2018.06.13", "title": "Скрий си костеливия задник - фенове критикуват певица, която се разголи на покрив (СНИМКА)"}
{"url": "https://www.blitz.bg/obshtestvo/regioni/bunt-v-ugrchin-tsigani-sa-ubili-nyakolko-zhiteli-na-grada-veche-ne-se-trpyat-nabezite-im-tvrdyat-protestirashchi-video_news606693.html", "text": "Жителите на град Угърчин излязоха на протест. Рано сутринта хората се събраха на мирна демонстрация пред сградата на общината и се обявиха срещу набезите и посегателствата в града, които се извършват от цигани.Повод за протеста стана инцидент от понеделник, когато група от трима цигани нападнаха с брадва и ножове строителни работници в двора на училище. После тримата нападнали и пребили двама възрастни жители, а след това запалили и къща в града.   Заради възникналото напрежение се наложи в града да се засили полицейското присъствие. Двама от нападателите бяха арестувани. Третият се издирва, което наложи жандармерия да стои на изходите от града. На протестите местните заявиха, че набезите продължават от години. Стана ясно и че тримата нападатели от понеделник са добре познати на гражданите с агресивните си действия. Пред Нова протестиращият жител Ради Еков заяви, че през последните няколко години няколко души в града са били убити от цигани. Последният такъв случай бил през месец септември 2017 година. \"Безпомощен човек беше убит на улицата от роми\", отсече Ради. Еков сподели още, че циганите в града са агресивни. \"По обяд трима пияни роми решиха да проявят своеволие. Без причина. Тук има и други агресивни роми\", допълни още той. Негов съгражданин пък показа рани от нож. Раните били нанесени от един от циганите, които в понеделник нападнали местните. Инцидентът станал в заведение. Нямало повод за агресията.  ", "date": "2018.06.13", "title": "Бунт в Угърчин: Цигани са убили няколко жители на града, вече не се търпят набезите им, твърдят протестиращи (ВИДЕО)"}
{"url": "https://www.blitz.bg/obshtestvo/stolitsa/moshchni-grmotevitsi-razdrakha-nebeto-nad-sofiya-silna-burya-udari-tuzarski-kvartali_news606773.html", "text": "Гръмотевици раздраха небето над столицата и мощни капки дъжд се изсипаха за секунди. Едни от най-засегнатите квартали от бурята се оказаха \"Бояна\" и \"Драгалевци\", сигнализират за БЛИЦ очевидци. Въпреки горещото време силният дъжд успя да разхлади времето.  По главните пътни артерии в София движението е затруднено.  Призоваваме шофьорите да спазват ограниченията и да карат внимателно.  Според синоптиците в някои части на страната има условия и за градушки. В крайните западни райони явленията ще продължат и през нощта.     ", "date": "2018.06.13", "title": "Мощни гръмотевици раздраха небето над София, силна буря удари тузарски квартали!"}
{"url": "https://www.blitz.bg/obshtestvo/maykata-na-nelepo-zaginalata-v-turski-kurort-vivian-ridae-neuteshimo-mami-nameri-myasto-kdeto-da-ti-e-svetlo-i-toplo-dokato-doyda-snimki_news606824.html", "text": "Майката на починалото 7-годишно детенце в турски курорт Вивиан сподели нейна снимка с трогателно послание в социалната мрежа. Тони Вачева, смейняйки профилната си снимка с тази, на загиналото си детенце пише: \"Мами, намери място, където да ти е светло и топло,докато дойда!\"     Хиляди хора са шокирани от случилото се на 7 юни и са съпричастни с болката на семейството. Бащата на детето е тенорът Веселин Вачев, а леля на момиченцето Мисис Българи - Мари Вачева. Тя не спира да споделя различни снимки на малкото дете в социалната мрежа и да излива сърцето си в публикации. Ето една от тях, в която е и некрологът на детето. БЛИЦ припомня,  че в трагичния ден Вивиан се спуска по водната пързалка, когато веднага след нея тръгва друго дете, което я  удря в корема . Малко след това, момичето започва да се превива от болки и е  откарано по спешност в местната болница .  Там лекарите установяват, че  детето е с разкъсан далак  и решават да го преместят в Университетската болница в град Айдън.  По пътя сърцето на детето спира , но след масажи и кардио помощ сърдечната дейност се възстановява. Приемат я в междинна болница по пътя и след като състоянието й е стабилизирано продължават към болницата в Айдън.  По настояване на лекарите  детето пътува само с медицинския екип , а родителите следват линейката с кола. Вивиан е приета в болницата, където след 10 минути съобщават на родителите й, че е  починала вследствие на травмите и кръвоизлива от разкъсания далак , за който твърдят, че е бил увеличен. Според родителите дъщеря им никога не е имала оплаквания и здравословни проблеми.  „ Накараха ни да подпише някакви документи, за които казаха, че са формалности . В този момент бяхме в такъв шок, че не сме се замислили какво подписваме, а и не знаем турски език“.  По-късно разбират, че са  подписали документ, според който нямат никакви претенции към хотела  и към това, че някой умишлено е ударил дъщеря им. На следващия ден тръгват за България само с медицинска експертиза, но без смъртен акт.  Родителите са озадачени как при смърт на малко дете и то при такива обстоятелства,  следствените действия приключват за няколко часа . От камерите край басейна се вижда ясно как детето удря в корема Вивиан.  Най-големият куриоз в цялата печална история е информацията, която турската преса публикува. В статия, в турско електронно издание, пише, че  детето е починало след като си е ударило главата , а семейството са румънки туристи. Това кара опечаленото семейство да мисли, че  това е опит случаят да бъде потулен , а аквапаркът да не понесе наказателна отговорност. Нещо, което Вачеви няма да допуснат.  Семейство Вачеви са потънали в скръб, но  искат истината да излезе на бял свят .  „ Обръщаме се с апел към българската държава да ни съдейства . Нека всички родители бъдат съпричастни с нашата трагедия, защото утре това може да се случи с техните деца и близки. Трябва да се сложи край на тази престъпна небрежност. Пързалката по която се спускат стотици деца, не беше обезопасена по никакъв начин. Нямаше хора, които да следят за реда при качването и спускането. Това е проблем не само на турския комплекс, който почерни целия ни живот и затри детето ни. Такова е положението и в България“, каза майката на Вивиан .  Родителите са решени на всичко, за стигнат до истинската причина за смъртта на момичето, както и да потърсят отговорност от комплекса , където се е случила драмата.", "date": "2018.06.13", "title": "Майката на нелепо загиналата в турски курорт Вивиан ридае неутешимо: Мами, намери място, където да ти е светло и топло, докато дойда! (СНИМКИ)"}
{"url": "https://www.blitz.bg/obshtestvo/intervyu/kakv-shche-e-izkhodt-ot-voynata-radev-borisov-siderov-senzatsionno-pred-blits-tv-loshi-svetnitsi-tlaskat-prezidenta-km-nova-partiya_news606774.html", "text": "Злощастно падналият хеликоптер, в който загинаха двама български военни отприщи политическите страсти. БСП реагира мигновено и заговори за вот на недоверие. Поискана бе оставката и на вицепремиера Каракачанов. БЛИЦ потърси мнението на лидера на \"Атака\" Волен Сидеров по горещите теми. Ето как политикът отговори на въпросите на Ивайло Крачунов.- Г-н Сидеров, как ще коментирате искането на БСП да внесе вот на недоверие срещу правителството заради двамата загинали в авиоинцидента?  - Опозицията винаги е в правото си да иска вотове на недоверие и да атакува управляващите. Това е демократичната игра на парламентаризъм.  Въпросът е обаче, че никъде в изявлението на БСП по повод вота на недоверие не видях сериозни аргументи. Твърденията им приличаха на поезия, която преминава в проза. Но нямаше конкретни факти и данни в подкрепа на искането им, което ме кара да мисля, че БСП просто иска да напомни за себе си. Нищо повече. - Как тълкувате твърденията на президента Радев, който каза, че много по-рано е предупредил правителството, че може да се стигне до инциденти заради остарялата военна техника?  - Аз винаги съм бил много толерантен към президента Радев. Подхождал съм джентълменски към него, като към млад и неопитен политик. - Защо смятате, че президентът не е политик?  - Защото той не е политик. Радев влезе с един таран, да използвам това понятие от авиацията, в президентството. Казах му, че съм готов да споделям с него опита си, за да може той да стане държавник.  Когато си избран на такъв висок пост като неговия, трябва да имаш държавническо мислене, а не да създаваш разколи във властта, от която си част и да водиш политика, която да дава добър знак във вътрешен и външен план.  В момента България стои много добре международно. Правителството направи няколко хода, които са много добре приети, както на Запад от нас, така и на Изток от България. Точно в този момент президентът да атакува правителството не е редно и полезно за страната.  Що се отнася до проблемите с остарялата техника, още когато бях журналист съм писал десетки статии за разбиването на българската армия, нарязването на ракетите и унищожаването на военната техника, което беше направено под натиск отвън.  Не знам дали тогава Радев е бил генерал, полковник, майор или млад войник, но не съм го чул тогава да каже, че не е съгласен с това, което се случва с армията ни. Козирувал е, марширувал е по плаца и е рапортувал бодро и послушно, но не е изразил критично мнение.    - Президентът почти през ден атакува министър-председателя. Очаквате ли да продължи полемиката между Радев и Борисов?  - Според мен недобри в професионален план съветници напомпват самочувствието на Радев, че той може да стане център на нова политическа сила, която да измести ГЕРБ и дори БСП. Той стана президент с подкрепата на БСП и бе посочен от тази партия, но амбициите, за които чувам за хората около него е той да направи нова формация.  Аз съм се борил за Демокрация в България и всеки да може да прави партии, за да се бори на политическия терен. Но в случая Радев е избран с мандат на президент и докато той продължава не е редно да прави политически интриги, които да говорят за амбицията му да създава политическа сила.  Радев е длъжен да е надпартиен, да бъде държавник и президент на всички българи. Ако се опитва сега да печели точки с евтина политика, за да може утре да прави политическа сила - това е некоректно, защото не трябва да се използва един висок пост, за да се прави партизанщина.  Неговите нападки, които често отправя към правителството трябва да са аргументирани и конструктивни. - Достатъчно устойчива ли е коалицията ГЕРБ - Патриотичен фронт, за да удържи властта си още 3 години?  - Това, което зависи от мен е коалицията да е устойчива и правителството да изкара мандата си. С тази кауза съм се ангажирал още при формирането на тройната патриотична коалиция. Бях сигурен, че ще вземем добър резултат на президентските избори и го показахме.  На парламентарния вот Патриотите станахме трета политическа сила. Аз съм за това да има устойчивост и да се покаже, че добрите неща в обществения живост стават бавно, постепенно, с усилия и пот на челото, а не със щракане на пръсти и гръмки изявления. За това трябва да бъде завършен този мандат и аз ще направя всичко възможно това да се случи. Дори да има смени в кабинета, те не трябва да повлияят на общата политика и на общия път.   Колкото до другите участници в патриотичната и в голямата коалиция, те трябва да бъдат питани дали ще издържат теста.       - Ще издържат ли нервите на министрите - двама от тях Теменужка Петкова и Бисер Петков подадоха оставки, но продължават да заемат местата си. Очаквате ли други рокади в изпълнителната власт?  - Възможно е. Смяна на министър не е драма. При положение, че имаме устойчивост и сме наясно какво вършим и че има добри резултати като цяло - икономически ръст, подобряване на сигурността, заради която БСП сега ще иска вот, но само да припомним, че има намаляване в ръста на престъпността. По време на предишното управление нещата бяха много по-зле!   Трябва да се направят още много подобрения - и аз искам да се повишат пенсиите и да се открият нови работни места. Но всичко това става бавно и най-вече спокойно, ако не се занимаваш непрекъснато с отвличане на вниманието с несъществени въпроси.  Затова мисля, че този мандат трябва да бъде изкаран. В политиката не стават чудеса, а промените се извършват с бавна и упорита работа, което изисква оптимално спокойствие. - Да, но в страната продължават да се извършват престъпления. Избягаха двама затворника, след това единият от тях Пелов беше убит. Застрелян бе и хазартен бос. Не трябваше ли това да доведе до рокади в системата на вътрешната сигурност?  - Ако има персонална отговорност, тя трябва да се понесе и да има смени. Но това са въпроси, които ги решава премиерът. Ние сме излъчили своите представители от патриотичния фронт, но той си работи с министрите и екипа си. Борисов е в правото си да смени някого, ако прецени. Това не е никакъв проблем и драма, стига цялостно да се върви напред.  Ако някой не си е свършил работата в системата на вътрешната сигурност, полицията или някъде другаде, няма проблем да бъде сменен с друг! - Разговаряте ли често с премиера Борисов?  - Често, не. Но ако има тема, да. Никога той не е бягал от възможност да разговаряме. Не мога да се оплача, че с Борисов нямаме диалог и комуникация. - Обадихте ли му се за рождения ден?  - Той е в чужбина, но съм му написал  . Написал съм по-нестандартен текст, но аз поначало съм човек на перото.  Освен обичайните пожелания към Борисов, обобщавам този труден път, който сме изминали двамата в политиката. И неговото израстване като балансиран държавник. - За първи път от много години експертите в областта на финансите са категорични в оценката си, че икономиката е в подем. Очаквате ли тази тенденция да се затвърди и продължи през следващите месеци?  - Това звучи добре за мен, защото министърът на икономиката Караниколов е предложен от нас и излъчен от патриотичната квота. Ако свържем този факт с добрите резултати можем да кажем, че е важно кой е министърът на икономиката. Но в същото време смятам, че още доста може да се направи.  В момента ние с Караниколов и екипа му работим за това да се разширят възможностите пред бизнеса и българските предприемачи да стигат по-лесно до проекти и да се раздвижи тази сфера, в която европейските пари стигаха малко по-трудно до обикновените бизнесмени. Това искаме да променим.   Наред с това откриваме и информационни бизнес центрове в областните градове. Първият от тях ще отвори врати в моят избирателен район в Ямбол. След това и в други градове, за да се раздвижи българският бизнес.  Чуждестранните инвеститори са добре дошли, но не трябва да жертваме българските предприемачи заради чужди интереси.  Българският интерес е на първо място и в това с министър Караниколов имаме общо виждане.  - Благодаря, г-н Сидеров!  - Аз също благодаря, г-н Крачунов. Успех на БЛИЦ. Знам, че това е един от най-четените и търсени сайтове, и пожелавам успех на читателите ви!          ", "date": "2018.06.13", "title": "Какъв ще е изходът от войната Радев - Борисов? Сидеров сензационно пред БЛИЦ TV: Лоши съветници тласкат президента към нова партия!"}
{"url": "https://www.blitz.bg/goreshtite-novini/izvnredno-valeri-simeonov-gotov-da-khvrli-ostavka-vitsepremiert-s-ostra-reaktsiya-dokato-borisov-e-v-izrael_news606803.html", "text": "Вицепремиерът Валери Симеонов намекна за оставка заради разногласията с министъра на туризма Николина Ангелкова. Това стана след като законът за шума, който предлага, мина през икономическата комисия. Като контрареакция на закона му обаче туристическото ведомство предлага с други норми от санкциите на закона за шума да отпаднат националните курорти. Пред медиите Симеонов директно сподели, че Ангелкова го саботира и намекна, че до октомври, когато ще се обсъждат нейните идеи за защита на шума по курортите можел и да не е на този пост. Изказването му идва в момент, в който премиерът Бойко Борисов е на официално посещение в Израел.   Все още не е ясно дали Симеонов е уведомил министър-председателя за реакцията си.  В началото на юни месец тази година Симеонов обясни, че не става дума за спор с Ангелкова, те по-скоро имали разминаване кое е законно и кое - не. По-рано той информира, че обяви, че министърът на туризма Николина Ангелкова подготвя за продан 20 декара плаж в \"Слънчев бряг\", а тя от воя страна отвърна, че \"панаирите\" на Симеонов пречат на туризма.  След икономическата комисия днес вицепремиерът посочи, че ако саботажът продължава, той не виждал смисъл да прави, каквото и да било. Иначе проектът му събира мнозинство, макар че депутатите са объркани от идеите на Ангелкова, които са противоположни на неговите. Въвежда се задължението при разрешаване на работно време да се извършва проверка на новите заведения от РЗИ. Експертите ще издават сертификат за обезшумяване.  Не се налага административна тежест, според вицепремиера. За вече съществуващите заведения няма нова тежест. За тях се предвижда режим на проверка и замерване при подаване на сигнал.     Между 23.00 часа и 8.00 се предвижда забрана за каквото и да е озвучаване или зареждане. Забранява се шума и от плавателни средства и от транспортни средства. Изключение се правят за обществени прояви на местните власти. Отговорността се поема от местната институция, както поясни Валери Симеонов. Така местните фестове ще се състоят след разрешение на общината. Санкциите се увеличава двойно.  Досегашните глоби не действали възпитателно, според вицепремиера. 20% от гражданите страдали от високите нива на шума и той оказвал влияние върху здравето им.  192 000 сигнали са подадени през 2016. През миналата година пък сигналите са станали 205 000.  Министерството на туризма иска да се извадят от обхвата на закона \"Симеонов\" националните курорти. Ведомството щяло да регулира шума със специална наредба.  Румен Гечев от БСП попита дали европейската практика регулира шума и дейността в националните курорти. Червените са за тишината.  Ние сме да има ред и правила, посочи социалистът Христо Проданов. Левицата дори иска да се завишат правомощията на МВР за вечерните проверки за шума. БСП предлага тишината да влиза в сила от полунощ.  ГЕРБ са за завишени санкции, но искат да се дадат възможности и на бизнеса да работи. Валери Симеонов е склонен на компромис. Часът да остане 23.00, както е в 90% от европейските държави. Можело да се даде опция на общинските съвети възможността с един час да удължат или намалят часа за шума.  Ежедневно Валери Симеонов получавал сигнали за шум. Органите, по думите му, имали капацитет да обработят сигналите. Бърз и повсеместен ефект очаква той от завишените санкции. Шумната компания не е под влияние на закона, както поясни вицепремиерът. В крайна сметка законът за шума мина в икономическата комисия с 13 гласа \"за\" и един \"въздържал се\".  За проекта на Ангелкова Симеонов обясни, че изцяло е срещу неговите действия. Това е все едно да кажеш, че законът за движение по пътищата и улиците не важи за магистралите, подчерта Валери Симеонов. Той каза още, че неговият проект е направен основно за големите национални курорти. Ангелкова го саботирала в интерес на \"една шепа почти олигарси от туризма, които са пуснали пипала в политическите среди\".  Иначе нямало проблем законът да влезе в сила от средата на летния сезон. Може и да не съм на този пост, коментира той за проекта на Ангелкова, който ще се гледа на есен. А дали ще разговаря с нея отговори загадъчно: \"Това са неща от семейната кухня. Не ме карайте да казвам семейни тайни\".", "date": "2018.06.13", "title": "Извънредно! Валери Симеонов готов да хвърли оставка! Вицепремиерът с остра реакция, докато Борисов е в Израел"}
{"url": "https://www.blitz.bg/politika/khasan-ademov-s-goreshchi-razkritiya-za-otkhvrlenata-ostavka-na-biser-petkov_news606664.html", "text": "Политиката за хора с увреждания изисква съвместна координация. Патриотичната пара в предизборната програма вместо да иде в реални управленски политики отива в свирката. Това заяви в ефира на bTV депутатът Хасан Адемов от ДПС, който бе и социален министър преди години. \"Основата в сгъстяването на проблемите последните седмици и месеци - знаете добре, че в мандата участват националистите. Патриотичната пара в предизборната програма вместо да иде в реални управленски политики отива в свирката. Патриотите обещаха ревизия на инвалидните пенсии, за да се икономисат много пари. 600 милиона по думи на Каракачанов. Понеже това няма как да се случи и доказателство е, че една година нищо не се случи. Mинистърът бе принуден да внесе концепция за реформиране и това предизвика напрежение и децата на майки с увреждания излязоха на протест\", каза политикът.   \"Mинистър Бисер Петков е много деликатен като профил и откри общ език с хората с увреждания, колкото и трудно да е това. След оставката му се появи много голяма подкрепа. Аз очаквах такава подкрепа още преди оставката. Той положи огромни усилия. Остана сам и не бе подкрепен нито от хората с увреждания, нито от Министерски съвет\", добави той.  \"Мая Манолова внесе или по-скоро представи проектозакон за личната помощ - нещо, което майките на децата с увреждания, искат. Мисля, че тя е участвала в подготовката в изготвянето на текста, иначе проектозакона не е неин. Министърът на труда и социалната политика приема принципите, заложени в него. Той обаче според омбудсмана не изисква допълнителни финансови ресурси. Финансовата му рамка не е  определена и до ден днешен. Това, което е заявил Петков, на разговор с Борисов е, че е минимум 300 милиона лева за всяка година. Петков е заявил, че не е възможно да се реши проблемът на хората с увреждания без ресурс. Политиката за хора с увреждания изисква съвместна координация\", заключи Адемов.", "date": "2018.06.13", "title": "Хасан Адемов с горещи разкрития за отхвърлената оставка на Бисер Петков!"}
{"url": "https://www.blitz.bg/analizi-i-komentari/topekspert-pred-blits-chistite-elektromobili-mozhe-da-se-okazhat-po-vredni-ot-benzinovite-i-dizelovite_news606748.html", "text": "Дебатът около замяната на дизелови и бензинови автомобили с електрически се разгаря с пълна сила. По темата има оживени спорове. БЛИЦ потърси мнението на Светослав Бенчев, експерт от Българската петролна и газова асоциация. Ето какво показва анализът на г-н Бенчев за читателите на най-рейтинговата електронна медия в България:     Въпросът за електромобилите е стар, колкото самото им създаване. Още в началото на века те са смятани за бъдещето на придвижването или поне, докато не сe развива двигателят с вътрешно горене. Към постиженията им следва да се отбележи и че първият автомобил в света, а именно „Вечно Недоволната“, постигнал през 1899г. скорост от 100 км/ч, е бил белгийско превозно средство на акумулатори.  Електромобилите си остават и „вечните надежди“ за намаляване на зависимостта от петрола по време на петролните кризи през 70-те и 80-те години на ХХ век. Истинският попътен вятър в развитието им обаче задухва след високите цени на петрола в последните години в комбинация с екологични лозунги за намаляване на СО2 емисиите, основен фактор за т.нар. глобално затопляне. Или може би по-точния термин е климатични промени. Електромобилът бързо започва да се смята за по-чиста алтернатива на конвенционалните превозни средства, тъй като според  еколози той не излъчва СО2 емисии. Често, но съвсем грешно, той е наричан и „беземисионно превозно средство“. Европейският съюз и особено държавите-членки с автомобилна индустрия виждат в него идеална възможност за запазване на индустриалното производство в променящата се обстановка и бързо се правят промени в регулациите, както  на местно, така и на европейско ниво за финансова и административна подкрепа на този тип производство. Тази политика дава резултат и голяма част от международните автомобилни компании започват да предлагат на пазара електромобили. Американският производител „Тесла“  също се включва в надпреварата с мощни и елегантни модели.                         Дотук всичко обещава добро бъдеще на този тип мобилност, но всъщност ситуацията е доста противоречива. На първо място нека започнем с екологичния компонент, който се оказва и водещ за развитието на електромобилите. Често се казва, че те са „чисти“ и не спомагат за засилване на климатичните промени. Всъщност това не отговаря на истината. Производството на един електромобил, т.е. още преди той да започне да се движи, отделя с 20% повече парникови емисии в сравнение с един конвенционален. При моделите на Тесла, изискващи по-мощни акумулатори, този процент достига 60%, показват проучвания на Мичиганския университет, потвърдени и от анализ на Шведския институт за изследване на околната среда. Така още преди да слезе от поточната линия Модел Х, например, е изхвърлил в атмосферата СО2 емисии равняващи се на 8 години средна експлоатация на един бензинов двигател от среден клас.                   Още повече електромобилът се нуждае от енергия за своето движение и тя се произвежда от електроцентрали.  В България, такъв е и случая в повечето държави от ЕС, над 50% от електроенергията се произвежда от суровина, която е карбоново базирана, т.е. изхвърля голямо количество СО2 емисии. Едва 16% от енергията се произвежда от възобновяеми източници. В този смисъл енергията, с която зареждаме електромобила от контакта, по нищо не се различава, а дори надвишава замърсяването от  конвенционалния автомобил. Още повече ЕС  скоро ще приеме още по-стриктни мерки за двигателите с вътрешно горене по отношение на разхода им и емисионното замърсяване, които свеждат до още по-ниски стойности СО2 емисиите от бензинови и дизелови горива. Така след 2-3 години емисиите и при двежение от обикновените автомобили ще се много по-ниски от тези на електромобилите.                   Стигаме и до двата основни фактора за отхвърлянето на електромобилите като сериозна опция за промяна в транспорта. А именно цената и пробегът. Пробегът е и гордиевият възел на тази индустрия. Особено с оглед хвалебствените слова за екологичните й предимства. Всяко увеличение на  изминатото разстояние с едно зареждане на акумулатора означава увеличение на производствените му емисии СО2, както и по-сериозни проблеми при рециклирането на батерията след извеждането й от експлоатация. Именно и последното ще представлява бъдещ сериозен проблем особено след решението на Китай да спре да бъде глобално депо за отпадъците на индустриализирания свят. Също така производството на по-мощни акумулатори ще се сблъска и с наличността на суровини за производството им, сред които са множество ценни и редки вещества (литий, кобалт, графит, никел и др.), често добивани при лоши работни условия и на цената на сериозно замърсяване на околната среда.                   Цената, разбира се, е фактор, който също не трябва да бъде подценяван. Към настоящия момент електромобилите, дори след като прибавим и екологичния бонус, който някои държави дават за покупката им, са между 3 и 5 пъти по-скъпи от конвеционалните автомобили. Съвсем естествено доста често бива пропускан факта, че след няколко години експлоатация е необходимо да бъде подменен акумулатора, чиято стойност е почти колкото половината от цената на превозното средство или два автомобила нисък клас оборудвани с двигатели с вътрешно горене. Отделно се заплаща и стойността на електрическата енергия, която пък от няколко години, освен покъпването, се характеризира и с въвеждане на акциз върху нея. Засега той е минимален, но в бъдеще е напълно възможно той да стане сериозен инструмент за повишаване на енергийната ефективност. А както знаем, често спазването на една регулация минава през джобовете на данъкоплатците.                   Политическата обстановка също не предвещава добро бъдеще за електромобилите. Последните събития, както в световен мащаб, така и на европейско ниво напомнят, че чисто екологичните мерки, които водят до разходи и безработица и най-общо казано до девиз тип „трябва да платим цената“ не отговарят на реалността. Президентът на САЩ Доналд Тръмп намали административната тежест при добива на петрол и въглища, като това бе и част от предизборната му кампания, подкрепена от множество американци, особено от индустриалните щати. В Европейския съюз, въпреки желанието на администрацията в Брюксел, опазването на околната среда отстъпва като приоритет пред много по-конкретни въпроси като нелегалната емиграция, проблеми с бежанските потоци, запазване на индустриалното производство, бъдещето на икономиката на държавите-членки. Това се подкрепя и от избора на самите европейци като в много държави т.нар. „популисти“ или „крайно десни“ печелят забележителни за последните десетилетия резултати на национални и европейски избори. В този смисъл екологичните проблеми още повече и като нещо неосезаемо не се нареждат като сериозна тема пред европейските граждани, въпреки чисто лобистките интереси на мултинационалните екологични сдружения и групи за натиск.                   Екологичните проблеми следва да бъдат погледнати под по-реалистичен ъгъл, особено с оглед на факта, че електромобилността не може да отговори въобще на проблемите при превоза на тежки товари и в морския сектор. Бъдещето би следвало да бъде съсредоточено в по-ефективно и ниско емисионни двигатели с вътрешно горене, може би подпомагани и от електрически модули в хибридни двигатели. Поне в близките няколко десетилетия няма да има алтернатива на конвенционалните горива, която да предостави реалистични планове за развитие. Подпомагани и от биогоривата, течните нефтопродукти все още имат добро бъдеще пред себе си и колкото по-скоро и на политическо ниво се приеме този факт, толкова по-бързо ще могат да се вземат реални и адекватни мерки за опазване на околната среда без това да подкопава икономическото или социално развитие на държавите.    ", "date": "2018.06.13", "title": "Топексперт пред БЛИЦ: \"Чистите\" електромобили може да се окажат по-вредни от бензиновите и дизеловите!"}
{"url": "https://www.blitz.bg/obshtestvo/tri-nachina-da-se-osvobodim-ot-bezpokoystvoto_news606640.html", "text": "Представете си следната картина колкото се може по-живо и ясно – предстои да излезете на сцената и да изнесете реч пред 100 души публика. Усещате ли сърцето си да бие по-бързо? Учестено дишане? Изпотени длани? Поздравления, вие сте човек. Повечето от нас изпитват напрежение, когато трябва да говорят пред публика. Но има доста други ситуации, които могат да ни направят също толкова нервни.  Ето три достъпни начина да намалите напрежението – особено полезни при тревожност, предизвикана от предстоящо събитие – съзстезание, презентация, изпит. 1. Защо да си поемете дълбоко дъх е досаден, но съществен съвет  Не е ли страшно дразнещо, когато сте изнервени от нещо и някой ви каже „просто дишай дълбоко“?  Дразнещо е, защото звучи банално, но в действителност помага по много начини. Първо, стимулира блуждаещия нерв (Nervus vagus), който започва от мозъка и стига почти до всеки орган в тялото. Той е част от парасимпатиковата нервна система, която най-общо е свързана с отпускането на тялото, за разлика от симпатиковата, която ни подготвя за борба или бягство. Затова активирането на този нерв помага да се успокоим. И един от начините, по които става това е доста осезаем – забавя сърдечния ритъм.  Най-добрият начин да го направите е да поемете дълбоко въздух през носа от диафрагмата (издувате корема напред при вдишване), задържате го за няколко секунди и после изпускате въздуха през устата под формата на силна въздишка, сякаш чувствате внезапно облекчение от нещо.  Една от другите ползи на дълбокото дишане е, че то ви помага да се задържите в настоящия момент. Безпокойството често е предизвикано от терзания за миналото и притеснения за бъдещето. Когато се концентрирате върху дишането, това ви помага да излезете от главата си и да се съсредоточите върху това, което в момента е пред вас. 2. Използвайте положителни представи  Ако се чувствайте напрегнати заради предстоящо събитие визуализацията може да подобри вашата самоувереност. Представете си, че участвате в събитието, чувствате се уверени и се справяте добре. Може и да визуализирате предишна ситуация, в която сте се справили успешно.  Друг добър подход е техниката „сякаш“. Наскоро представях уъркшоп за собственици на кучета, които участваха в състезания, разказва Боби Емъл, автор в Lifehack.org. Понякога кучетата имаха проблемни точки по време на курсовете, заради които бяха дисквалифицирани от някои дисциплини. Вместо да мислят за тези проблемни места, аз окуражавах собствениците да се държат така сякаш кучетата им вече са овладели необходимото умение. Повишената самоувереност на собственика впоследствие се предава и на кучето.  Проблемът при визуализацията е един – това е техника, която има нужда от практика. За разлика от дишането, което може да се прави по всяко време, е добре да се упражнява всекидневно. 3. Мислете в перспектива  Често сме толкова концентрирани върху проблема, който ни тревожи, че губим представа за източника на нашата тревожност. Запитайте се „Кое е най-лошото, което може да се случи?“ Ако отговорът е „Мога да умра“, тогава има за какво да се притеснявате.  Но в повечето случаи най-лошото, което може да се случи, е да се почувствате неловко, да бъдете разочаровани, да се наложи да промените плановете си. Това няма да ви убие. Може би се е случвало и преди, но вие все още сте тук и четете този текст, т.е., оживели сте и след него.  Друг въпрос, който помага да добиете перспектива не само за тревожните събития, но и за живота като цяло е:  „Какво искам да пише на гроба ми?“ Искате ли хората на погребението да казват „Да, тя взе оня изпит през 2013 г., винаги ще я помня с това“ или „Помните ли колко спокойно поиска повишение? Невероятен човек!“. Не, ние искаме хората да помнят нашите ценности, човекът, който сме били. „Тя беше толкова смела“, „той беше толкова искрен“… Затова в края на краищата събитието, за което толкова се притеснявате едва ли ще е нещото, с което ще ви помнят. По-широката перспектива може наистина да помогне да се отърсите от напрежението си.  И така: Поемете дълбоко въздух, преставете си, че се справяте перфектно и мислете в перспектива. Това е начинът да накарате пеперудите в стомаха да излетят.  Източник: obekti.bg ", "date": "2018.06.13", "title": "Три начина да се освободим от безпокойството"}
{"url": "https://www.blitz.bg/obshtestvo/sekst-e-edno-ot-neshchata-budeshchi-otvrashchenie-u-khorata_news606637.html", "text": "Колкото и изненадващо да звучи, сексът е едно от нещата, будещи отвращение у хората, сочат резултатите от британско изследване. В проучването са участвали две хиляди и петстотин души. На участниците били предложени десетки възможни ситуации, които трябвало да оценят по скала от \"не изпитвам отвращение\" до \"изключително ми е противно\". Резултатите показват, че има шест най-разпространени типа отвращение, сред които и към секса, пише dariknews.bg. Останалите са към нетипичния външен вид, уврежданията на части от тялото, хигиената, храната и животните.  Чувството на отвращение е по-силно изявено при жените по всички показатели, отколкото при мъжете.  По-рано учените смятаха, че неприятната емоция е свързана с инстинкта за самосъхранение и помага на хората да се предпазят от инфекции. Резултатите от изследването обаче показват, че неприязънта към дадено нещо е свързана и със социалните норми. ", "date": "2018.06.13", "title": "Сексът е едно от нещата, будещи отвращение у хората"}
