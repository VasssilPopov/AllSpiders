{"url": "https://www.blitz.bg/obshtestvo/svetiya-sinod-vze-v-svoi-rtse-sdbata-na-mitropolit-galaktion_news589873.html", "text": "Отстраненият по болест от владишкия престол старозагорски митрополит Галактион ще бъде настанен да живее в казанлъшкия девически манастир „Въведение Богородично“. Заедно с него ще бъде и по-голямата му сестра Стефка, решението е на Светия Синод и е гласувано в началото на година. Прехвърлянето на преживелия няколко инсулта и все още трудно артикулиращ и движещ се 75-годишен Галактион трябва да стане в края на май, съобщава \" \", позовавайки се на митрополит Киприан.  В момента дядо Галактион е настанен в митрополитския дом, за него се грижи неговата близка Снежана, средствата са от бюджета на светата старозагорска митрополия. На заседанието на Светия Синод от 28 март е било изчетено писмо на Галактион, в което той възразява срещу изпращането му в девическия манастир, но членовете на църковното ръководство са го оставили без внимание. Като абсурдни спекулации митрополит Киприан определи твърдения в електронни издания, че предшественикът му поискал възстановяване на поста.  „Дядо Галактион през цялото време мълчеше, писмото прочете госпожата, която го придружаваше. Членовете на Синода препотвърдиха решението си за манастира, очаквам назначената от мен комисия да докладва на какъв етап са ремонтите във владишкото крило.“, допълни Киприан. Той уточни че при разглеждането на тази извънредна точка в дневния ред са присъствали всички членове на старозагорския епархийски съвет.  Галактион се разболя след като „Мерцедесът“ с който се возеше катастрофира на 21 май 2015 г. в Свиленград,  тогава той счупи ръка, а две седмици по-късно, на 8 юни прекара и тежък исхимичен инсулт. На няколко пъти му бяха инжектирани стволови клетки в Русия, но здравословното му състояние продължи да бъде критично.На 28 септември 2016 г. Светият Синод реши да го отстрани от длъжност като му остави титлата „бивш старозагорски владика“ и назначи за временно управляващ  западно- и средноевропейски митрополит Антоний, който организира избора за нов водач на митрополията.  Интронизацията на митрополит Киприан беше на 17 декември с.г. Точно година по-късно той бе назначен и за официален говорител на Светия Синод. ", "date": "2018.03.29", "title": "Светия Синод взе в свои ръце съдбата на митрополит Галактион"}
{"url": "https://www.blitz.bg/layfstayl/za-damite/svetovnata-banka-s-ogromna-khvalba-za-blgariya-napravili-ste-vsichko-za-vashite-zheni_news589856.html", "text": "Страните от Европа и Централна Азия бележат напредък по отношение равенството между половете - през последните две години в региона са осъществени 15 реформи в законодателството, насочени към подобряване на икономическото приобщаване на жените, се казва в нов доклад на Групата на Световната банка, озаглавен \"Жени, бизнес и законодателство 2018\".Въпреки това, страните в региона изостават с осигуряването на адекватна защита на жените от насилие, особено на работното място, съобщава БГНЕС. Все още широко разпространени в региона са ограничения за жените да заемат определени работни места, се казва в доклада, който излиза всеки две години и анализира законите, ограничаващи заетостта и предприемаческата дейност на жените в 189 държави, включително 25 страни от региона на Европа и Централна Азия.   В петото си издание докладът въвежда система за оценяване от 0 до 100, за да се направи по-добро проследяване на напредъка при прилагането на реформи. Всяка наблюдавана страна получава точки по всеки един от седемте индикатора, които се разглеждат в доклада, а именно: достъп до институции, разпореждане със собственост, заетост и стимулиране на заетостта, достъп до съдебната система, достъп до кредит и защита на жените от насилие.  \"Страните в региона на Европа и Централна Азия обикновено не разграничават жените и мъжете в много от индикаторите на „Жени, бизнес и законодателство“. Въпреки това, липсата на адекватна защита срещу домашното насилие или сексуален тормоз на работното място, както и наличието на ограничения по отношение на заетостта, може да намали потенциалните доходи на жените и да ограничи участието им в пазара на работната сила\", казва Рита Рамальо, старши мениджър мениджър „Глобални индикатори“ в Група на Световната банка, която осъществява подготовката на доклада „Жени, бизнес и законодателство“.  През последните две години няколко държави са премахнали правните бариери пред заетостта на жените. В Босна и Херцеговина са премахнати редица ограничения за заетостта на жените, включително работни места, които се считат за тежки, вредни и пък работа под вода. България е посочена в доклада като държавата, която е премахнала всички ограничения пред заетостта на жените, а в Таджикистан е отменено ограничението за работа на жените нощна смяна.  Въпреки това в 14 страни от региона съществува забрана за работа на жените в някои отрасли, а в девет страни съществува забрана за изпълнението на определени видове работа, считана за опасна, тежка или морално недопустима. Средно, регионът регистрира 77 точки по показателя за заетост, като само две държави, Латвия и Литва, отбелязват максималните 100 точки.  Други реформи, прилагани в региона, включително и в Албания, включват приемането на нов кодекс на труда, с който се въвежда равно възнаграждение за мъжете и жените, заемащи равностойни работни позиции. По подобен начин в Турция е приет нов закон за забрана на дискриминацията на работното място, основана на пола, като същото се отнася и за повишенията. Азербайджан и Молдова са приели законодателство за еднаква възраст при пенсиониране на мъжете и жените, както и за изплащане на пълните осигуровки. В Албания и Молдова бе въведен платен отпуск по бащинство, което ще помогне на жените да продължат работата си след създаване на семейство. Регионът показва най-незадоволителни резултати по отношение на изграждането на система за кредитиране, което ограничава достъпа на жените до капитал. Седем държави получават 0 точки по този показател, а само две - 100 точки, докато като цяло резултатът на региона е 33 точки. Ниски са показателите и в областта на защитата на жените от насилие - тук регионът отбеляза 59 точки. Почти една четвърт от държавите в региона нямат закони срещу тормоза на работното място. На фона на необходимостта в региона да се направи повече за защитата на жените от насилие, в Литва е постигнат напредък, където е приет нов закон за забрана на сексуалния тормоз в образованието и са въведени гражданско-правни средства за защита от сексуален тормоз на работното място.", "date": "2018.03.29", "title": "Световната банка с огромна хвалба за България: Направили сте всичко за вашите жени"}
{"url": "https://www.blitz.bg/obshtestvo/stolitsa/samo-v-blits-mrezhata-se-divi-kakvo-za-boga-pravi-posred-noshch-shofor-na-avtobus-94-na-bul-tsar-osvoboditel-v-stolitsata-snimki_news589685.html", "text": "Комична ситуация се е разиграла тази нощ в топцентъра на София, видя БЛИЦ от потресени граждани в мрежата.От снимки и видеа, публикувани в групите за споделяне във \"Фейсбук\" става ясно, че шофьор на автобус 94 е направил умопомрачителна маневра, като е успял да блокира целия булевард \"Цар Освободител\".   Скандалната маневра си навлекла гнева на шофьорите, които побързали да извадят телефоните си и да заснемат случилото се.  На мястото пристигнала и патрулка, която също \"ударила едно рамо\" за измъкване на возилото на градския транспорт от деликатната ситуация.   В мрежата шофьорските умения на водача на превозното средство веднага станаха обект на куп подигравки. ", "date": "2018.03.29", "title": "Само в БЛИЦ: Мрежата се диви какво за бога прави посред нощ шофьор на автобус 94 на бул. \"Цар Освободител\" в столицата (СНИМКИ)"}
{"url": "https://www.blitz.bg/obshtestvo/regioni/oblastniyat-upravitel-na-sofiyska-oblast-podkrepi-blagotvoritelna-kampaniyata_news589795.html", "text": "Областният управител на Софийска област Илиан Тодоров подкрепи кампанията и присъства на благотворителния концерт в спортната зала на община Горна Малина за събиране на средства за изографисването на храма „Успение Богородично“. Тодоров получи много благодарности за включването си в инициативата.  Храмът е ремонтиран преди време с евросредства, но те се оказали недостатъчни да покрият всички дейности по обновяването, затова с помощта на всички, ремонтът е завършен. Средствата, които са сега са необходими за изографисването на храма са над 200 000 лв.  Игуменът на храма протойерей Серафим заяви, че предците са завещали не просто една сграда, а божий дом, посветен на Света Богородица. Той призова всички да се обединят и да направят едно голямо дело – да се съберат необходимите средства, за да се изпише храмът по църковната традиция.  „При всичките стремления и живот на човека има нещо, което е изключително важно. Това е, че ние сме сътворени за вечен живот. И Бог, който ни сътвори, не просто ни сътвори, но и днес отново ни дава сила и  благодат, за да преминаваме добре живота си и да бъдем наследници в неговото царство“, заяви протойерей Серафим.  Включването на областния управител на Софийска област в благотворителната кампания е поредната му инициатива, свързана с възстановяването на православните храмове,  манастири и духовни средища в Софийска област.       ", "date": "2018.03.29", "title": "Областният управител на Софийска област подкрепи благотворителна кампанията"}
{"url": "https://www.blitz.bg/obshtestvo/ot-ministerski-svet-obyavikha-vazhna-novina-svrzana-s-proverkata-na-bomboubezhishchata_news589782.html", "text": "Министерският съвет не е разпореждал проверка на бомбоубежища. Това съобщиха от правителствения пресцентър. Тече рутинна проверка по документи на три администрации - на Софийска област, на община Самоков и община Ботевград. С нея се проверяват плановете за отбранително-мобилизационна подготовка, дежурството за оповестяване и  осъществяването на контрол върху разходването на бюджетните средства по отбранително-мобилизационната подготовка.  Такива проверки са част от задълженията на правителството. Те се извършват периодично по утвърден план от Междуведомствения съвет по отбранителна индустрия и сигурност на доставките към Министерския съвет. Планът за 2018 г. е утвърден на 28 февруари.    ", "date": "2018.03.29", "title": "От Министерски съвет обявиха важна новина, свързана с проверката на бомбоубежищата"}
{"url": "https://www.blitz.bg/obshtestvo/dshcheryata-na-boyko-borisov-mu-servira-novina-koyato-go-napravi-nay-shchastliviya-chovek-na-sveta_news589780.html", "text": "Премиерът Бойко Борисов ще стане дядо за втори път тази есен. Щерката на Бойко Венета е бременна в четвърти месец от приятеля си Иван Анастасов, с когото живее на семейни начала от близо 10 години. Дъщерята на премиера вече не крие наедрялото си коремче, докато разхожда първородния си син Бойко Втори из алеите на парка в Банкя.  Според признанията на самата Венета, направени пред любопитните й комшии, терминът й е за средата на септември, пише \"Уикенд\".   Предварителните прегледи на видеозон са показали, че Венета отново ще дари приятеля си с мъжка рожба, като засега името на бъдещото бебе не е споделяно от майка му. Съседите на премиера обаче предполагат, че новороденото ще носи името на другия си дядо – бащата на Иван Анастасов.      Венета роди първото си дете на 31 януари 2016 г. в „Майчин дом“, като за израждането на Бойко Втори помогна каката на премиера д-р Красимира Иванова. Преди няколко месеца – на 1 ноември 2017 г. и по-голямата сестра на Борисов стана баба, след като синът й Димитър и снаха й Теодора се сдобиха с близначета, кръстени Борис и Красимир. Министър-председателят ще бъде кръстник на своите племенници. ", "date": "2018.03.29", "title": "Дъщерята на Бойко Борисов му сервира новина, която го направи най-щастливия човек на света"}
{"url": "https://www.blitz.bg/layfstayl/szdayte-mramoren-efekt-vrkhu-yaytsata-s-pomoshchta-na-pyana_news589776.html", "text": "Ние сме големи почитатели на класическите методи за боядисване на яйца за Великден. Но също обичаме и да експериментирали с различни ефекти, които носят допълнителен и много красив ефект на великденските ни яйца. Ако и вие мислите като нас, то следващата интересна техника за боядисване на яйца ще ви хареса със сигурност.В следващите редове ще разберете как да направите мраморен ефект върху яйцата си.  Освен сварени яйца, са ви необходими и следните материали: Една пяна за бръснене, бои за яйца, оцет, клечка за зъби, по-голяма тава, както и прозрачно фолио за готвене.   След като яйцата са сварени добре (все пак се работи с пяна за бръснене, не използвайте яйца, които са се пукнали по време на варенето), първо трябва да ги оставете да изстинат. След тази стъпка ги накиснете в оцет за няколко минути. Оцетът ще помогне боята да се \"захване\" по-лесно. Следваща стъпка:  Покрийте тавата с прозрачното фолио. Време е за пяната: Трябва да разнесете пяната за бръснене равномерно върху тавата. След което с малка лъжичка, а може и капкомер, започнете да прибавяте от боите върху пяната. С клечката за зъби разнесете боята, идеята е да се получат красиви форми.  Извадете яйцата от оцета, може да ги подсушите. Сега забавната част: добавете яйцата в тавата, където е вече готовата цветна смес. Ако вие не искате да се занимавате с \"мръсната работа\", пригответе едни найлонови ръкавици за децата, нека те я свършат. Ще бъдат доволни. Яйцата трябва да оставите след това за близо час върху кората, от която сте ги взели (запазете я още от самото начало). За финал трябва да отстраните остатъците от пяната за бръснене. Това става с помощта на най-обикновена кухненска или тоалетна хартия, а може и със салфетки.   ", "date": "2018.03.29", "title": "Създайте мраморен ефект върху яйцата с помощта на пяна"}
{"url": "https://www.blitz.bg/layfstayl/shoubiznes/samo-v-shou-gero-obira-zavistlivi-pogledi-napravi-ogromna-promyana-s-zhivota-si_news589196.html", "text": "Герасим Георгиев-Геро е тръгнал да вае фигура, и то толкова сериозно, че всеки по-лаком би му завидял на ентусиазма. Актьорът, когото познаваме като приятно закръглен, се е взел в ръце и иска да влиза в един размер по-малки дрехи. В момента гледаме Геро в главната роля на топченге в новия хитов сериал на Нова телевизия „Полицаите от края на града”. Именно покрай снимките на филма, а и в съчетание с театралните ангажименти, Геро видял, че усилията да отслабне изглеждат дори лесно предизвикателство. Още повече, че влизайки от задача в задача, почти не му оставало време за закуска, обяда често го пропускал и хапвал чак във втората половина на деня, когато намери време.  Пред близки приятели актьорът издал, че набляга най-много на водата, защото тя хем изчиствала от токсини организма, хем давала чувство за ситост. Според специалисти – при водния режим е добре човек да изпива средно между 2 и 3 литра вода на ден, като количеството на приеманите от всеки организъм течности е различно за всеки, и зависи от моментното тегло (по предписание на диетолози – трябва да се пият течности, равни на теглото, разделено на 20). В случая Геро    трябва да изпива по 8 литра вода дневно     И вероятно това е идеалният вариант за него, при все, че диетите винаги са му били чужди.  Всъщност Геро не винаги е бил с наднормено тегло. В студентските си години във ВИТИЗ, например, той е бил дори твърде слаб. Тогава и за първи път се появява на телевизионен екран – като водещ на предаването „Монополи” по БНТ.  След ВИТИЗ роденият в Русе актьор преминава през доста труден период, в който се изявява предимно по сцените на провинциални театри. Случва се и ужасната катастрофа, която преобръща живота му. Инцидентът става на прохода „Шипка”, към който Геро е пътувал за премиера в Габровския театър. Родителите му пътували в кола зад него. Изведнъж колата му поднесла на хлъзгавия път, защото преди това било валяло, и се удря челно в камион. За щастие той по чудо останал невредим.  „Реално нищо ми нямаше, но    от стрес метаболизмът ми се обърна, нещо стана     Не е причината, че много обичам да ям”, споделя актьорът. Оттогава той води свирепа битка с килограмите, но както изглежда, е на път да я спечели убедително! Килограмите му сякаш започват да се топят като сняг, забелязват негови приятели. И не само това – Геро вече убеждава и колегата си Любо Нейков да стори същото, защото той със сигурност има поне два пъти по-голяма нужда да свали излишните натрупани килограми. Миналото лято дори, Любо Нейков започнал да се храни разделно и с доста по-малки порции от обикновено. И резултатът тогава бил – минус 10 килограма.          ", "date": "2018.03.29", "title": "Само в \"ШОУ\"! Геро обира завистливи погледи, направи огромна промяна с живота си!"}
{"url": "https://www.blitz.bg/layfstayl/svetski/vissha-moda-pokazakha-vtorata-vecher-blgarski-marki-i-dizayneri-na-sofia-fashion-week-ss-2018-snimki_news589792.html", "text": "Стил, изисканост, класа, впечатляваща елегантност,представиха българските дизайнери във втората вечер на седмицата на модата в зала ЕФЕ на хотел Маринела. Модният спектакъл започна със страстен танц и спиращи дъха акробатични номера на балет Мегами. Дизайнерът Христо Чучев пръв показа своята уникална сватбена колекция на haute couture вечерта. Моделът Цвети Разложка дефилира с булчинска рокля очертаваща женския силует, в комбинация с висококачествена дантела и елегантно падащи ресни.  Повече от десет години Христо Чучев създава дизайнерски модели, с характерна ефирност,лекота в обемите, удобство и комфорт. Прецизна ръчна изработка и уникални детайли са неговата запазена марка. На сцената на Sofia Fashion Week SS 2018 той показа, че хубавата рокля е като жената, изисква специално отношение,внимание и нежност.   Младата дизайнерка Берна Шабан превърна сцената във бяла ферия от сватбени рокли. Двайсет изящни модела всеки различен и уникален в съчетание с пастелни бродерии и бяла дантела, изпълнена с нежност и женственост очарова публиката на модното събитие. Колекцията на BERNA MODA-„Starlight” демонстрира звезден блясък и впечатляваща красота.  Провокативна,както винаги дизайнерката Марияна Папаличева от модна къща AGRESSOR разчупи нежната бяла серия от булчински рокли със смела мъжка колекция. Сцената бе превзета от мъже в черно, които представиха модели за увереният и свободен мъж.  Be Queen Fashion House върна булчинските рокли отново на подиума с изобилие от силуети, цветове и материи. За втора година бранда участва в Sofia Fashion Week SS 2018, като представител на световните марки – Blue by Enzoani, La Sposa Barcelona, White One.Тенденциите при Haute Couture в булчинските рокли са топлите нюанси капучино, карамел и чаена роза, различни видове тюл – испански, софт и италиански завършват романтичната им визия. Почерка на Be Queen се откроява в различните видове дантела, която се обработва ръчно.  Шарматният свят на женската съблазън демонстрира Princess Fashion Studio на престижния моден подиум. В пролетно-лятната колекция за 2018 са заложили на разнообразие от луксозни материи и оригинален дизайн, в името на подчертаната женственост и красота. Моделите в колекцията им „Fairy by Princess Fashion studio“ показват изящество, индивидуалност, елегантност и доза художествен дух. Сложни бродерии, фина дантела, пайети и флорални 3D мотиви, които ще бъдат водещи през новия сезон представиха дизайнерите Соня Атанасова и Силвана Данаилова.  Калина Паскалева дефилира на подиума с шармантна булчинска рокля от колекцията на Princess Fashion Studio.  Класата в моделите се крие във фините дантели, богатата ефирна украса с инкрустирани кристали, перли, щраусови пера и апликации от 3D цветя.   Кулминацията на вечерта беше екстравагантната колекция на дизайнера Стоян Радичев. Женствена, стилна, смела, провокативна, така може да се определи неговото участие на сцената на шестото издание на  Sofia Fashion Week SS 2018. Впечатляващите модели от най-новата му колекция „Escape“  завладяха модната сцена. Краят на булчинската ферия сложи уникалното произведение-светеща булчинска рокля,която бе представена от модела и водещ на Code Fashion TV -Велина Узунова.  Българската марка BANDEROL беше заложила на мъжката елегантност и каласическо излъчване. Характерното при костюмите в новата им колекция е модела“slim fit“ и жилетките, които са като цветен акцент към визията на всеки млад джентълмен. Дизайнерският екип е помислил и за аксесоарите, папионка в комбинация с кърпичка за саката, а защо не и красива орхидея като бутониера бяха част от техните предложения.  За първи път на сцената на Sofia Fashion Week SS 2018 се качват два нови бранда BLINK и LUSSO.  Новото лице на женствеността с колекцията „Womanity“ показа дизайнерът Ради Лазарова. Вдъхновена от независимата, дръзка и провокативна съвременна жена моделите представиха вълнуваща, динамична и модерна визия.Изключително артистична и изискана, изпълнена от висококачествени ръчно нашити авторски дантели, ефирни и нежни материи- тюл и коприна, 3D флорални мотиви пера,кристали, перли, мъниста; актуални съчетания на цветове колекцията се превръща в лимитирана серия за всяка жена.  След дамските модни изкушения, дизайнерът Петрохан Гювеч впечатли публиката със стилни и елегантни мъжки костюми изработени от висококачествени материи.Бранъдт LUSSO завладява мъжкият свят с актуални цветове и класически кройки.  Нощта на висшата мода завърши с луксозният български бранд CAVIAR HAUTE COUTURE. Изцяло специализиран в производството на haute couture облекла, дизайнерът Десислава Тошева представи  уникални рокли, впечатляващи със стил, лукс и класа. Всеки модел се изработва от луксозни платове, специално доставяни от Мароко, Италия и Париж. Безупречните кройки са гаранция за съвършенство.  За втора вечер генералният партньор на Sofia Fashion Week SS 2018 - Гаранти коза награди късметлията, които спечели  билет за двама за АTP в Лондон за месец ноември. Спонсорът покрива разходите по транспорт и настаняване в луксозен хотел, като и VIP билети за турнира. Всеки гост на модното събитие има реалния шанс да бъде един от печелившите.  Sofia Fashion Week SS 2018 продължава и днес 29 мар / четвъртък/, отново в зала EFE на хотел „Маринела“с колекции на гост световни дизайнери.  Всички новини и снимки от събитието може да видите на официалната             ", "date": "2018.03.29", "title": "Висша мода показаха втората вечер български марки и дизайнери на Sofia Fashion Week SS 2018 (СНИМКИ)"}
{"url": "https://www.blitz.bg/obshtestvo/stolitsa/megami-club-hotel-marinela-praznuva-vtori-rozhden-den_news589883.html", "text": "Нощният клуб, който от самото си създаване представи нов тип шоу и забавление, ще отбележи втория си рожден ден в продължение на три нощи. Празничната парти серия започва на 29 март, четвъртък, когато гост изпълнител ще бъде Азис. На следващата вечер – 30 март, петък, клиентите ще се забавляват с хитовете на Алисия, а на 31 март, събота, е традиционното парти с резидънт диджеите на клуба DJ Maxy и DJ Spirit. За гостите на Megami Club – Hotel Marinela в трите празнични нощи са подготвени много изненади - в ефектната програма ще се включат „летящите“ момичетата от въздушното шоу на Megami, световни таланти в акробатиката, циркови артисти, топлес красавици и неподражаемият балет с над 20 танцьори на Megami Club.  Megami Club – Hotel Marinela се утвърди като един от най-добрите клубове в страната, тъй като от отварянето си предложи различна концепция на забавление. Всяка седмица заведението представя нови тематични партита, като например Down the Rabbit Hole, The Battle of the Gods, Amazon Takeover, Steampunk, Android Porn, Nymphs and Witches, Winter Wonderland и много други. Те са микс от ефектни костюми, красива хореография и шоу на световно ниво. В клуба през годините са гостували най-хитовите родни поп-фолк изпълнители, както и световни звезди като австралиецът Faydee, румънката Inna, диджеите Cube Guys, Tarkan, Sava и други.  Един от най-впечатляващите парти проекти на Megami Club – Hotel Marinela се нарича MEGA Megami. Организира се в зала EFE на Hotel Marinela и неговата концепция е да предложи концертно изживяване – голяма сцена, ефектна украса, впечатляващи звук и осветление. Досегашните шест MEGA Megami събития са отбелязвали празници като Св. Валентин, Хелоуин, Нова година, завръщането на Галена на музикалната сцена след раждането на второто й дете и други. А сред гост изпълнителите са били най-популярните имена от родната поп-фолк сцена, както и гост звезди от чужбина. MEGA Megami събитията се радват на страхотен интерес от страна на публиката, тъй като нямат аналог на родната парти сцена.  Но успехът на Megami Club – Hotel Marinela се дължи най-вече на отношението към клиентите, емоцията, с която всеки един човек от екипа на клуба работи, новаторските идеи, парти концепцията на световно ниво, достъпните цени, качествените продукти и безупречния  сервиз.  Не пропускайте партитата по случай втория рожден ден на клуба, защото това, което Megami Club – Hotel Marinela може най-добре, е да създава незабравими спомени. Затова не забравяйте да резервирате своето място на номер 0879 333 999!    ", "date": "2018.03.29", "title": "Megami Club – Hotel Marinela празнува втори рожден ден"}
{"url": "https://www.blitz.bg/layfstayl/skorost/maserati-s-dvigatel-ot-ferrari-predizvikva-lamborghini-snimki_news589798.html", "text": "На автосалона в Ню Йорк дебютира най-мощното и бързо Maserati, произвеждано серийно. Levante Trofeo има V8 от Ferrari и специален \"състезателен\" режим Corsa с контрол на сцеплението при потегляне и система за динамичен контрол на устойчивостта IVC, пише Факти бг.Под предния капак на кросоувъра работи 3.8-литров битурбомотор, който развива 590 к.с. и 730 Нм. Инженерите на \"Тризъбеца\" са го снабдили с нови турбокомпресори, цилиндрова глава, разпределителни валове и клапани, а управляващият електронен блок е препрограмиран. Двигателят е съчетан с осемстепенна автоматична трансмисия, която предава въртящия момент към четирите колела Q4. Levante Trofeo ускорява от 0 до 100 за 3.9 сек., а максималната скорост е \"над 300 км/ч\", което ще му позволи да оспори върховенството на Lamborghini Urus в този клас. Новото супер SUV на Maserati се отличава от стандартните версии на модела по 22-цоловите джанти, променените странични вентилационни \"хриле\", вертикалните остриета в предните въздухозаборници и сплитера от въглеродни нишки, както и по многобройните декорации от карбон. Оборудването на Levante Trofeo включва матрични светодиодни фарове, спортни седалки с кожена тапицерия, аудиосистема Bowers & Wilkins със 17 говорителя и спортни спирачни апарати. Преди появата на Levante Trofeo най-мощният сериен модел на Maserati бе Quattroporte GTS. Италианският суперседан се оборудва със същия 3.8-литров осмак, но с \"едва\" 530 к.с. и 650 Нм.", "date": "2018.03.29", "title": "Maserati с двигател от Ferrari предизвиква Lamborghini (СНИМКИ)"}
{"url": "https://www.blitz.bg/layfstayl/shoubiznes/anasteysha-se-razvikhri-v-strasten-tants-i-si-pokaza-vsichko-otdolu-snimkivideo_news589764.html", "text": "Певицата Анастейша се изложи здраво по време на участието си в италианското риалити шоу „Танцувай със звездите“. По време на една по-сложна фигура, в която партньорът ѝ трябваше да я преметне, зрителите видяха от нея повече, отколкото са очаквали. Певицата беше избрала къса лъскава червена рокля с ресни, която едва покриваше закръглените ѝ задни части.     Докато партньорът ѝ, който е професионален танцьор, се опита да я завърти около врата си, рокличката се вдигна много над кръста и изложи на показ прашките ѝ, които бяха в телесен цвят. Те от своя страна не покриваха много от интимните части на изпълнителката.     Публиката веднага изпадна във възторг и започна да аплодира танцьорката.     Анастейша е участвала в британския еквивалент на риалити шоуто, но там нейното представяне мина доста по-гладко.    ", "date": "2018.03.29", "title": "Анастейша се развихри в страстен танц и си показа всичко отдолу (СНИМКИ/ВИДЕО)"}
{"url": "https://www.blitz.bg/lyubopitno/pilotite-na-dva-otdelni-samoleta-zasekli-nlo-nad-arizonskata-pustinya-audio_news589773.html", "text": "Двама пилоти на пътнически самолети, летели над пустинята в Аризона, твърдят, че са видели неидентифициран летящ обект, който преминал над тях. Това става ясно от аудиозапис, разпространен от Федералната авиационна администрация, съобщава Си Ен Ен. Пилотите на компаниите „Лиърджет“ и „Американ Еърлайнс“ видели обекта на 24 февруари и се свързали по радиото с ръководителя на движението в Албакърки.     „Имаше ли някой над нас, който ни подмина преди около 30 секунди?\", попитал пилотът на „Лиърджет“. „Отрицателно“, отговорил диспечерът. „Добре. Но нещо премина“, продължил пилотът. „НЛО“, веднага вметнал някой. „Да“, отговорил пилотът, смеейки се“.     Минути по-късно авиационната администрация уведомила самолет на „Американ еърлайнс“, който летял в същата зона. „Американ 1095, съобщете ми, ако нещо премине оттук в следващите 15 мили“, казал диспечерът. „Да ви уведомим, ако нещо премине?“, отговорил пилотът. „Американ 1095, положително. Преди вас имаше самолет, който докладва, че нещо е минало над него, и ние нямаме нищо засечено. Така че, просто ни уведомете, ако видите нещо да ви подминава“, продължил диспечерът“.     Малко след това пилотът се свързал с контрола на движението, за да съобщи за мистериозния обект: „Тук е Американ 1095. Да, нещо току-що мина над нас. Не знам какво беше, но беше поне на 800-900 метра над нас. Да, мина точно над нас“.     Не е ясно дали въпросният обект е бил НЛО. Говорител на авиационната администрация посочи, че не е задължително това да е нещо „от друг свят“.     „Работим в тясно сътрудничество с много други агенции и успешно насочваме военни и граждански самолети от всякакъв вид в тази зона всеки ден, включително метеорологични балони на голяма височина“, посочи той. Превод и редакция: БЛИЦ     ", "date": "2018.03.29", "title": "Пилотите на два отделни самолета засекли НЛО над Аризонската пустиня (АУДИО)"}
{"url": "https://www.blitz.bg/layfstayl/ptuvane/pogled-otvtre-na-nay-dobroto-letishche-v-sveta-snimki_news589758.html", "text": "За шестата поредна година Skytrax обявява летище \"Чанги\" (Changi) в Сингапур за най-доброто в света. Освен че е едно от най-големите, \"Чанги\" е пълно с различни удобства и места, за които човек не би предположил, че ще намери на едно летище.Всъщност, аеропортът е една от основните туристически забележителности на Сингапур. За да го разгледат, туристите трябва да си оставят поне два часа, а за обиколката на огромните терминали има специален транспорт. Ето няколко от нещата, които превръщат \"Чанги\" в истинска забележителност - на покрива на летището има басейн с джакузи, а във вътрешността му има множество градини, включително парк с истински пеперуди и орхидеи. Вътре има кино, както и десетки впечатляващи творения на съвременното изкуство. Инсталацията от над 1200 алуминиеви и медни дъждовни капки, които се вливат една в друга е като живи. Взирането в движението на скулптурата лесно може да ни отведе в състояние, близко до медитацията. В летището е пълно с ресторанти и кафенета, в които може да открием от луксозни гурме специалитети до зали за обществено хранене. Въпреки че в Сингапур пушенето е забранено почти навсякъде, на аеропорта има зона за пушачи, която няма нищо общо със задимена и мръсна стаичка, каквато има на повечето летища. Пепелниците са разположени в красив парк под открито небе, където да изпушиш цигара заедно с кафето е удоволствие. В магазините има всичко, включително висша мода от Saint Laurent, Hermès и др., а спортните стоки на adidas са разположени в три отделни магазина. Азия е лидер в класацията на най-добрите летища, като след \"Чанги\" се нареждат Incheon в Южна Корея, Haneda в Токио и едноименното летище в Хонконг. Топ 10 на класацията за 2018 г. се допълва от Doha Hamad, Munich, Centrair Nagoya, London Heathrow, Zurich и Frankfurt. ", "date": "2018.03.29", "title": "Поглед отвътре на най-доброто летище в света (СНИМКИ)"}
{"url": "https://www.blitz.bg/lyubopitno/nauka-i-tekhnologii/astronomite-sa-v-shok-otkrikhme-neshcho-nevizhdano-dosega-video_news589794.html", "text": "Астрономи са открили невиждана досега галактика, която изглежда лишена от тъмна материя - изобилната и загадъчна материя, която не излъчва светлина или енергия и се смята за фундаментална част от всички галактики, съобщават световните информационни агенции, позовавайки се на публикация в сп. \"Нейчър\". Първото по рода си откритие ще принуди учените да преосмислят схващанията си за формирането на галактиките. \"Не очаквахме, че подобно нещо може да се случи\", казва астрономът и ръководител на изследователския екип Питер ван Докум от Йейлския университет. \"Говорим за изключително откритие, като се има предвид, че по същество галактиките трябва да съдържат повече тъмна материя, отколкото обикновена\", допълват специалисти от университета на Торонто, които са участвали в изследването.  Парадоксално откриването на галактика без тъмна материя не само няма да разклати основите на физиката, но в действителност може да потвърди съществуването й, отбелязват учените. Галактиката, наречена NGC1052-DF2 и локализирана на около 65 милиона светлинни години от Земята, освен от тъмна материя изглежда е лишена и от газ, и е сравнително оскъдно населена от звезди. Въпреки че размерите й са приблизително същите като на Млечния път, в нея има около 250 пъти по-малко звезди - 400 милиона в сравнение със 100 милиарда в нашата галактика. \"NGC1052-DF2 е толкова \"оскъдна\" на материя, че спокойно може да бъде наречена \"прозрачна\", казва Ван Докум.  Галактиката NGC1052-DF2 е класифицирана като ултрадифузна. Тъмната материя, която остава най-голямата загадка за съвременната астрофизика, съставлява около една четвърт от общата маса и енергия на Вселената. Тъй като не излъчва светлина, тя не може да бъде наблюдавана директно.  Учените обясняват съществуването й с гравитационния й ефект върху галактиките. Обикновената материя включва \"неща\" като газове, звезди, черни дупки, планети, плюс обувки, чадъри, птицечовки и всичко останало, което човек може да види. Галактиката NGC1052-DF2 е открита с помощта на телескопа \"Дрегънфлай\" в Ню Мексико. Учените нямат обяснение за липсващата тъмна материя в галактиката NGC1052-DF2, но все пак имат няколко предположения. Според тях е възможно катаклизъм в нея да я е лишил от цялата тъмна материя и газ. Специалистите не изключват и \"намесата\" на съседна масивна галактика.     ", "date": "2018.03.29", "title": "Астрономите са в шок! Открихме нещо невиждано досега (ВИДЕО)"}
{"url": "https://www.blitz.bg/layfstayl/znaete-li-kakvo-se-slaga-na-trapezata-na-tsvetnitsa_news589796.html", "text": "На 1 април 2018 година (неделя) отбелязваме Цветница. Този голям християнски празник е от т. нар. подвижни празници, не е на конкретна дата, а се пада винаги в неделята след Лазаровден, една седмица преди Великден и е един от най-хубавите пролетни празници. Посветен е на тържественото посрещане на Иисус Христос в Йерусалим с маслинови и лаврови клонки. Затова на този ден всички отиват на празничната църковна литургия с върбови клонки, китки от здравец и други пролетни цветя.  На Цветница имен ден празнуват всички с имена на цветя, растения или дървета. Подготвяйки се за него, не бива да пропускаме и празничната трапеза – какво се приготвя и яде на този ден?  Цветница е първият ден след големия пост, на който можем да хапнем риба. Освен рибата обаче, всички останали ястия църквата повелява да бъдат постни – салата от пресни зеленчуци, картофи, ориз, фасул, яхния от стар боб или пък пълнени постни чушки. На почит на този ден са зелениите – коприва, лапад, спанак, с които може да приготвите чудни супи и яхнии.  Не бива да се слагат мазни ястия, защото постите все още продължават. Дори и рибата, която ще приготвите за празника, нека не е много мазна, а по-суха и задължително печена. За десерт е добре да сложите пресни плодове или пък домашно приготвени сладкиши, но без яйца или мляко.     ", "date": "2018.03.29", "title": "Знаете ли какво се слага на трапезата на Цветница?"}
{"url": "https://www.blitz.bg/blits-tv/gepard-skochi-v-dzhip-dokato-v-nego-ima-chovek-video_news589840.html", "text": "Видео, разпространено в социалните мрежи, показва как гепард, тръгнал на лов, скочи в джип, докато в него има човек, предаде Нова Телевизия. Шофьорът останал неподвижен и избегнал да го гледа в очите, за да не предизвика хищника, мислейки го за заплаха. ", "date": "2018.03.29", "title": "Гепард скочи в джип, докато в него има човек (ВИДЕО)"}
{"url": "https://www.blitz.bg/lyubopitno/nauka-i-tekhnologii/uchenite-kazakha-zashcho-ima-khem-umni-khem-bedni-khora_news589838.html", "text": "Около 82 на сто от всички блага, създадени в света през 2017 г., са съсредоточени в ръцете на едва 1% от населението на планетата, установи изследване на международната организации Oxfam и на швейцарската банка Credit Suisse. Италиански учени, които изследват структурата на доходите, разработиха компютърен модел, който показва, че най-богатите хора на света съвсем не са най-талантливите, просто са големи късметлии, пише Флагман бг, позовавайки се на световни медии. В икономиката съществува така нареченото правило \"80:20\" - 80 процента от световното богатство принадлежи на 20 на сто от населението. А според последните данни картината е още по-угнетяваща. Днес 42-мата най-богати хора на света разполагат с толкова средства, с колкото разполагат и 3.7-те милиарда най-бедни хора на планетата. През 2009 г. с такова богатство разполагаха 380 души. А положението на бедната половина на човечеството оттогава съвсем не се е подобрила. Това повдига въпроса за справедливостта и заслугите - защо шепа хора са стиснали в ръце едва ли не всички пари на света? Всекиму според способностите?  Едно от популярните обяснения гласи, че живеем в общество на меритократия, в което получаваното възнаграждение директно зависи от таланта, интелектуалните способности, усърдието и други личностни качества. Но тук възниква противоречие. Ако богатствата се разпределят така, то и човешките способности съответстват на нормално разпределение. Именно това се случва при измерването на човешкия интелект чрез IQ тестове. Средният IQ е 100, но никой не притежава IQ 1000 или 10 000.  Същото важи и за усилията, които се измерват с работни часове. Някой работи над средното ниво, друг - по-малко. Но никой не работи милиард пъти повече в сравнение с когото и да било друг. Но когато се стигне до възнаграждение за труда, се оказва, че някои получават милиард пъти повече, отколкото мнозинството хора.  Така че какви фактори излизат на преден план и определят пътя към богатството? Отговор дава изследването на Алесандро Плучино и колегите му от Университета на Катания, Италия. Учените са създали т.нар. модел на човешките таланти и на това как хората ги използват за осъществяване на възможностите си. И стигат до извода, че ключова роля играе късметът.  В основата на модела на Плучино е структура от N на брой хора, всеки от които притежава определено ниво на способности (интелект, компетентност, навици). Те са разпределени на база средно значение при средно отклонение. Оказва се, че хората могат да бъдат надарени в по-голяма или по-малка степен, но никой не може да бъде в множество пъти по-талантлив от останалите. Така, както хората са по-ниски или по-високи от възприетия показател за среден ръст, но никой не е дребен като мравка или висок като небостъргач. Най-големите късметлии, а не най-талантливите  Компютърният модел проследява кариерния път на човек в продължение на 40 г. За това време се случват различни събития, които могат да се използват за забогатяване, ако човек е достатъчно съобразителен и талантлив за това. Но има и неуспехи, които пречат на повишаване на благосъстоянието. И едните, и другите събития са напълно случайни.  Моделът повтаря разпределението на богатствата в реалния свят. Правилото 80:20 е валидно, но 20-те процента от хората, които притежават 80 на сто от благата, съвсем не са най-надарените. Висшата степен на успех не е резултат от висша степен на ум и талант.  \"Нашият модел ясно показва, че основният фактор на неравномерното разпределение на богатството не е талантът, а просто късмет\", констатират авторите на изследването. За да подкрепят изводите си, те сортират хората по броя щастливи и нещастни събития, случили се в 40-годишния им кариерен път. Оказва се, че най-успешните хора са тези, които са имали най-много щастливи събития, а най-бедните са тези, които са с най-малко късмет.  Освен това с оглед на фактора късмет е анализирана ефективността на различните подходи за финансиране на научните разработки. Първият подход е този, при който финансирането се разпределя равномерно между всички изследователски групи, вторият е разпределение на случаен принцип, а при третия парите се раздават първо на онези, които първи достигат успешни резултати. Установява се, че най-ефективният модел е този, при който средствата се разпределят равномерно сред всички. На второ и трето място са стратегиите, при които парите се разпределят между 10 или 20 на сто от всички на случаен принцип. Преразпределение на богатствата  Тези резултати променят обичайните представи за търговски успех и дават още един аргумент на поддръжниците на преразпределението на богатствата - преди всичко чрез данъчна система. От една страна, милиардерите са полезни за икономиката. Колкото повече бизнесмени, притежаващи такова състояние, има в една страна, толкова по-висок става доходът на глава от населението и делът на инвестициите в БВП. Но когато в ръцете на тези милиардери е съсредоточена по-голяма част от националното богатство, тогава икономиката започва да страда.  Състоянието на свръхбогатите хора продължава да расте и при подем на икономиката, и при спад, който влияе отрицателно на БВП, обясняват Тома Пикети и Емануел Саез от университета \"Бъркли\", автори на \"Доклад за неравенството в света\". Те обясняват, че акумулирането на капитал от един процент от световните супербогаташи е допринесло за сериозното понижение на подоходните данъци в САЩ и европейските страни. През Втората световна война подоходният данък на най-богатите граждани на САЩ е достигал 94 на сто, а сега е под 40 на сто.  През последните десетилетия неравенството в доходите се увеличава в почти всички страни с различни темпове, казват икономистите. След 1980 г. имущественото разслоение расте бързо в Северна Америка, Китай и Индия и по-умерено в Европа.  Съсредоточаването на богатството в една върхушка допринася изключително много за общото увеличаване на неравенството. На този фон, допускат учените, в развитите и развиващите се страни само ще се усилят \"социалистическите настроения\", а политиците все по-активно ще предлагат мерки за преразпределение на доходите между богатите и бедните. Тъкмо заради това привържениците на прогресивния подоходен данък имат всички шансове да успеят в усилията си в близките години. ", "date": "2018.03.29", "title": "Учените казаха защо има хем умни, хем бедни хора"}
{"url": "https://www.blitz.bg/svyat/nerealno-grtski-restavrator-vleze-v-groba-na-khristos-za-prvi-pt-ot-1810-godina-i-razkaza-smayvashchi-neshcha_news589750.html", "text": "Бях първият човек, влязъл в гробницата на Христос. Да, миришеше на смирна. Това заяви гръцки реставратор, който е първият човек, влизал в гроба на Христос от 1810 година насам, съобщава „Грийк рипортър“. „Почувствах страхопочитание. Почувствах се нереално. Разплаках се, когато открих, че съм дошъл, защото Господ го е поискал. И не бях особен почитател на вярата“, разказва Петрос Халофтис-Ригас от град Мегара, експерт по реставрациите, който е работил в Божи гроб в храма „Възкресение Христово“ в Ерусалим. Той даде интервю пред местно издание.     „Гробницата не трябваше да се отваря. Причината, поради която я отвориха, беше, че я циментираха, тъй като се страхуваха, че водата може да мине през зидарията и да унищожи това, което е вътре“, обяснява 49-годишният мъж.     „Аз бях единственият, който влезе, след като най-горната плоча беше отместена. Гробът не беше отварян от 1810 година, когато е изграден свещен саркофаг, за да го предпази. Оттогава не е отварян“, добавя реставраторът.     Веднага след като слязъл, подушил нещо като смирна – миризма, която не може да се сбърка. „Мястото мирише на смирна така или иначе, тъй като монасите я използват из целия храм „Възкресение Христово“. Но тази миризма беше различна. Нещо уникално, което не съм усещал преди“, споделя той.     Халофтис-Ригас разказва и за друга странна подробност около Божия гроб. „В зидарията отзад, в стената, на височина около 2 метра, открих дървен клин – около 20 см дълъг, който имаше много приятна миризма, която се носеше три дни. Беше там от 200 години. Нормалното е да мирише на изгнило. Но ухаеше приятно“.    Превод и редакция: БЛИЦ", "date": "2018.03.29", "title": "Нереално: Гръцки реставратор влезе в гроба на Христос за първи път от 1810 година и разказа смайващи неща!"}
{"url": "https://www.blitz.bg/obshtestvo/zapochnakha-otkritite-degustatsii-za-somelier-na-godinata-snimki_news589680.html", "text": "Петнадесет са претендентите за титлата в петото юбилейно издание на конкурса „Сомелиер на годината 2018“. Те ще представят на тридневна открита дегустация 120 български и чужди вина на 37 изби от България, Италия, Франция, Испания, Чили, Аржентина, Нова Зеландия и Австралия, които участват в гласуването за приза „Вино на годината 2018“. Опитването на вината се провежда в периода 29-31 март в Bulgaria Mall. Сред интересните предложения от щандовете на винарите откриваме нестандартните немски сортове Дорнфелдер и Регент.  е единствената българска изба, която ги отглежда у нас в специално побрани лозови масиви в Тракийска низина и ги предлага в сериите Face-to-Face и New Bloom. По време на дегустации ще могат да се опитат F2F (Face-2-Face) Шардоне, New Bloom Розе от Каберне Совиньон, Каберне Фран и Сира, New Bloom Регент, New Bloom Дорнфелдер, F2F Каберне Совиньон, Сира и Регент. Именно спечели Златен медал на тазгодишния Mundus Vini в Германия, а розето в серията грабна Златен ритон на Винария.     Дегустациите ще включват и уникални колекционерски вина като например единствения златен медалист от френския конкурс Vinalies Internationales 2018 – тероарно вино от град Болярово, произведено в лимитиран брой бутилки от „Вила Ямбол“. Тези вина няма да участват в гласуването, но присъствието им на отделен щанд за дегустация дава възможност на сомелиерите да се подготвят за среща с най-придирчивите и изискани клиенти в ресторанти и специализирани магазини. В дегустацията за първи път ще се включат и българските ракии – традиционната напитка,  която е неразделна част от националната ни идентичност и която българските сомелиери трябва да познават и да популяризират във връзка с развитието на страната ни като туристическа дестинация, споделиха организаторите на конкурса.  За трети път в рамките на програмата на Националния конкурс „Сомелиер на годината“ посетителите ще могат да гласуват на откритата дегустация за „Вино на годината 2018“. Сомелиерът на годината ще бъде определен в събота вечерта на гала вечеря.    ", "date": "2018.03.29", "title": "Започнаха откритите дегустации за „Сомелиер на годината“ (СНИМКИ)"}
{"url": "https://www.blitz.bg/svyat/zabavno-video-ne-e-za-vyarvane-kakvi-predateli-ima-sred-pakostlivite-kotki_news589682.html", "text": "Два котарака сътвориха големи пакости. Единият от тях обаче се оказа голям предател. Връщайки се, стопанинът заварва щетите, които животните са причинили. В този момент единият от котараците сочи другия с лапа: \"Той беше\".  Повече вижте във видеото:     ", "date": "2018.03.29", "title": "Забавно ВИДЕО: Не е за вярване какви предатели има сред пакостливите котки"}
{"url": "https://www.blitz.bg/svyat/golyam-smyakh-glamav-rabotnik-dve-minuti-se-mchi-da-svrshi-neshcho-elementarno-video_news589686.html", "text": "Гламав работник 2 минути прави невероятни опити да закачи бордюр за кран. В един момент всички около него започват да му се подиграват. Накрая, след като достатъчно са се посмели, идват и започват да му помагат.   Вижте повече във видеото:     ", "date": "2018.03.29", "title": "Голям смях! Гламав работник две минути се мъчи да свърши нещо елементарно (ВИДЕО)"}
{"url": "https://www.blitz.bg/kriminalni/lesbo-skandal-uchitelka-s-20-godishen-stazh-spi-s-neplnoletnata-si-uchenichka-snimki-18_news589714.html", "text": "Нестандартен секс скандал избухна в руския град Боровичи, Новгород. Заместник-директорът на едно от местните училища Ирина И. е заподозряна, че има връзка с нейната ученичка в 10 клас Лиса, десетокласничка (името е променено), предава \"Маш\".      Самите влюбени не крият своите чувства. 17-годишната Лиса редовно публикува в социалните мрежи изповед, адресирана до любимата й учителка. Тя също така не остава по-назад и поства снимки как се прегръща с момичето.        Започнала е предварителна проверка на случая.  \"Предприети са мерки за установяване на всички обстоятелства на инцидента и съответствието на обявената информация с реалността. В случай на потвърждение на информация за сексуален контакт между учител и тийнейджър, незабавно ще бъде взето решение за образуване на наказателно дело\", коментираха властите в града.  Според информация от уеб сайта на училището Ирина И. завършва Държавния университет в Новгород със специалност \"Педагогика и методи на началното образование\". Има професионален опит от повече от 19 години. Превод: БЛИЦ", "date": "2018.03.29", "title": "Лесбо скандал: Учителка с 20-годишен стаж спи с непълнолетната си ученичка (СНИМКИ 18+)"}
{"url": "https://www.blitz.bg/lyubopitno/izvnzemni-skarakha-naslednitsite-na-grisha-filipov_news589649.html", "text": "Извънземните скараха сина и внучката на бившия соцпремиер Гриша Филипов. Никой няма право да излага БАН и професорите в БГ, без дори да е такъв, обяви писателката Людмила Филипова във Фейсбук по адрес на своя чичо Лъчезар Филипов. Повод за спора станаха разкритията на астрофизика за извънземните форми на живот, пише \"Телеграф\".Критика  Голям смях, чичо ми, който мисли, че е професор от БАН, е обявил, че сред нас има 80 вида, възмути се писателката. Аз от години съм се заровила в квантовата физика на Вселената и съм обещала, че до лятото в магистърската си теза ще обясня Тъмната енергия, която е 68% от Вселената ни и ни обяснява еволюцията й и бъдещето ни, закани се Людмила Филипова. Разликата била, че тя стъпва на 100% доказана физика, а той на 0% доказан ментален контакт с извънземните. Е, голяма фамилия сме, покриваме пълния сектор от астрофизика, написа Людмила. Тя подчера, че от БАН изрично са помолили Филипов да не ги меси в тези \"глупости за извънземни\". Молим и от фамилия Филипови, апалира писателката, която кара магистратура по астрономия към физическия факултет на СУ. Отговор  Не контактувам с нея. Това момиченце за мен избива комплекси, аз съм астрофизик по диплома, коментира Лъчезар Филипов. Не знам как човек може да стане астрофизик от три семестъра, допълни той и подчерта, че учил 6 години в московския университет.  Минал си някакви курсове и можеш да четеш някакви по-сложни думички, но това не ти дава правото да афишираш, каза той по адрес на племенницата си. Ученият сподели, че с Людмила се скарали през 2008 г., когато тя работела като пиар и искала да издава книгата на баща му. Отговорил, че според завещанието на Гриша Филипов синовете му са тези, които ще издадат книгата, когато е удобно времето. Аз я издадох през 2009 г., призна Филипов. Разказа също, че баща му забранил на него и двамата му братя да се занимават с политика.    ", "date": "2018.03.29", "title": "Извънземни скараха наследниците на Гриша Филипов"}
{"url": "https://www.blitz.bg/lyubopitno/za-tezi-3-zodii-april-shche-bde-poveche-ot-vlnuvashch-mnogo-lyubov-pari-i-uspekhi_news589744.html", "text": "Идва един от най- хубавите пролетни месеци. Прекрасни емоции и много нови изживявания чакат 3 зодии  Марс ще бъде в сектора на партньорството ви, поради това на преден план ще излезе сътрудничеството ви с някого, както и любовните отношения с партньора ви. Създайте хармоничен тандем с човека, който е важен за вас, но уважавайте правото му на свобода и лично пространство. От това вашите взаимоотношения ще имат само полза.  На работното място, в бизнеса и в отношенията с висшестоящи, е необходимо да сте по-внимателни, тъй като ретроградният Меркурий ще се движи в сектора на кариерата ви до 15 април. През този период може да има недоразумения, след като имате вземане даване с авторитетни фигури, началници, хора с висок социален статус или с представители на държавните органи.  Вместо да се стигне до конфликт, необходимо е да търсите пътя за съгласие. Възможни са неприятни изненади. Вие напълно сериозно ще се отнасяте към любовта. Няма да има много романтика и страст, но други неща сега са по-важни за вас, например укрепване на отношенията. Даже да има трудни моменти, Венера ще ви подкрепя и ще оправя нещата. Марс ще преминава през сектора на работата и здравето ви. Ето защо е важно за вас да се грижите за тялото си, добре е да спортувате повече, да бъдете повече време на чист въздух. Забравете лошите навици и подобрете външния си вид. \"Здраво тяло – здрав дух\" - тази поговорка е необходимо да бъде вашето кредо за следващите два месеца. Меркурий е в период на ретроградно (обратно) движение, което ще продължи до 15 април. Възможно е по това време някои да почувстват разочарования или ограничения, които ще станат източник на раздразнение. Това би могло да бъде работата, любовта, обстоятелства в семейството или просто цялостното отношение към живота. Положителната страна на този транзит е, че ще можете да преразгледате своите идеи и вярвания и ще успеете да намерите истинското си призвание. Някои ще се заинтересуват от духовните учения. Ще откриете, че причината за ограниченията е във вашите собствени ограничаващи вярвания. Бихте могли би ще се отървете поне от част от тях, в резултат на което ще живеете по-пълноценен живот. Звездите предвещават един вълнуващ месец, който ще ви накара да се чувствате така, сякаш сте на небето. Освен, че бихте могли да постигнете значителни достижения в работата, те могат да бъдат съпровождани и с материални придобивки. При някои ще възникне служебен флирт. Романтиката ще е в пълнен разцвет, а вие ще сте задвижвани от жаждата за приключения и желание да победите. Четирите знака, които могат дълго да таят обида Какво куче ви подхожда по хороскоп И най-красивите жени са родени под знака на... Марс ще преминава през дома на любовта ви. Това значи, че личният ви живот ще стане доста по-ярък и бихте могли да добавите романтика във вашата връзка. За вас това време ще се окаже много приятно и весело, страстно и оригинално. Но трябва да бъдете по-търпеливи, за да не изплашите половинката си с вашата ревност. Да укрепите отношенията си ще спомогне съвместно активно развлечение, спорт или активен отдих Вашият управител Меркурий е ретрограден и ще заема сектора на парите и секса до 15 април. Може да допуснете грешки в малките неща, така че е необходимо да бъдете много внимателни. Емоциите ви ще бъдат затормозени, а по-голямата част от вас ще станат подозрителни, ревниви. Подозренията и дълбоко вкоренените страхове имат корени във вътрешни проблеми като усещане за уязвимост, липса на доверие в хората, преувеличено чувство за собствената ви значимост. Вашите тъмни страни биха могли да се проявят, така че е добре да работите върху себе си, докато постигнете вътрешно обновление. Друга тема това са финансите. Възможно е да станат актуални въпросите свързани с общите пари, данъци, заеми, дългове, издръжка, наследство и др. В любовен план месецът обещава да бъде много благоприятен. Личният живот ще се оживи, чака ви страст и по-позитивно възприемане на личните взаимоотношения. Венера ще създаде добри перспективи през мнозина.  ", "date": "2018.03.29", "title": "За тези 3 зодии април ще бъде повече от вълнуващ - много любов, пари и успехи"}
{"url": "https://www.blitz.bg/svyat/poveche-ot-goreshcho-vizhte-kakvo-pravi-mzht-na-emili-rataykovski-ss-zadnite-y-chasti-snimki-18_news589743.html", "text": "Снимка на Емили Ратайковски и съпруга й се появи в профила на модела в Инстаграм. Очевидно е, че мъжът й с удоволствие маже задните й части с плажно олио.За по-малко от ден снимката на Емили Ратайковски събра милион харесвания в Instagram. Абонатите не можеха да скрият завистта към съпруга си.   \"Как се нарича тази работа? Сега знам какъв искам да стана, когато порасна\", пише един абонат.  Друг добавя: \"Извинете, къде мога да изпратя автобиографията си\".  По-рано Ратайковски постна някои откровени снимки, направени по време на медения им месец, което също предизвика вълнение сред абонатите.     ", "date": "2018.03.29", "title": "Повече от горещо! Вижте какво прави мъжът на Емили Ратайковски със задните й части (СНИМКИ 18+)"}
{"url": "https://www.blitz.bg/svyat/shash-v-atina-13-godishna-stana-mayka_news589741.html", "text": "13-годишно момиче било прието по спешност в клиника в Атина, след като получила родилни болки. Тя родила здраво детенце и се възстановява в клиника в Лаврион, съобщава „Катимерини“. „И майката и детето са в добро здраве“, обясниха лекари.     Майката е гръцка гражданка.     Служителите в здравния център коментират, че въз основа на статистически проучвания средната възраст на бременността за жените изглежда се увеличава поради еманципацията на жените.     „Разбира се, има изключения“, каза един от тях.    ", "date": "2018.03.29", "title": "Шаш в Атина! 13-годишна стана майка"}
{"url": "https://www.blitz.bg/layfstayl/svetski/shche-povyarvate-li-che-e-na-52-bruk-shiylds-podpali-mrezhata-s-goreshchi-snimki_news589545.html", "text": "Американската актриса Брук Шийлдс показа зашеметяващи свои снимки, демонстрирайки страхотна форма на 52 години. В Инстаграм тя публикува фотоси от екзотично пътуване, с които хвърли във възторг представителите на силния пол. Звездата от „Синята Лагуна“ и „Палавата Сюзън“, коят е и бивша манекенка, редовно качва свои снимки по бикини от ваканцията си на екзотична дестинация. Брук, която е майка на две деца, гордо показва фигура, на която биха завидели два пъти по-млади от нея девойки.     Наскоро в интервю за „Хелт“ тя разкри, че най-сетне е успяла да приеме тялото си с всички негови недостатъци. Хората винаги гледали на нея като на „атлетична“, т.е. едра заради високия ѝ ръст. За щастие, това вече не я притеснява. ", "date": "2018.03.29", "title": "Ще повярвате ли, че е на 52? Брук Шийлдс подпали мрежата с горещи СНИМКИ"}
{"url": "https://www.blitz.bg/obshtestvo/intervyu/kameliya-todorova-pred-v-shou-blgarint-se-okazva-golyam-rasist_news588183.html", "text": "Камелия Тодорова винаги е говорила откровено – и за професионалните, и за личните си перипетии. И понякога думите режат като бръснач! Примата на българския джаз рядко спестява онова, което мисли, и заради това открай време се чувства неудобна за системата. Прави го и в този разговор, в който констатациите й са повече от болезнени.- Как става така, че вашите песни стоят толкова непреходно във времето, сякаш не се влияят от никакви музикални течения?  - Определено не се влияят (смее се). В историята на музиката изобщо има или хубава, или лоша музика. А аз съм човек, който живее в своето време и следва модерните му звучения, без да се влияя от модерните течения. Песните, които съм си избрала да пея, са от тези, които остават във времето. Звучат като евъргрийн. За мен важни са текстът и мелодията, оттам нататък могат да варират единствено аранжиментите. - Споделяли сте ми, че не се чувствате като типичната българка. Визирате само периода, в който сте живели извън България ли? Защото, когато се връщате в родината, времената все още са били трудни за живот…  - По-скоро имам предвид, че не съм типичен артист за масова консумация. Музиката, която аз изпълнявам, е за определена публика – хора, които харесват хубавата музика, която не допуска влияние върху себе си и се харесва през всички времена. А от периода ми в чужбина съм се научила най-вече да бъда гъвкава и наблюдателна. Едно от най-важните неща е да използваш информацията и какво се случва около мен. Винаги съм се старала да правя музика, която да се харесва и на хората тук, и навън. И един ден, когато моите изпълнения станат по-популярни, може би ще ме харесат дори и на Запад (смее се).  - Е как?! Там отдавна ви знаят!  - (Смее се.) Е... да, имаше такъв период, в който там ме разпознаваха. Но вече от доста години съм в България. Забравили са ме. Така е в живота – като изчезнеш от една държава и отидеш в друга, те забравят! - Какви са паралелите, които неизбежно се появяват в съзнанието ви – за системата сега, режима преди, стандартите извън България…  - Смятам, че през всичките тези години нищо не се случи и промени. Единствената промяна е, че през ’91-ва магазините бяха празни. Сега са пълни, но бедността е много по-голяма. Хората са още по-бедни, а контрастът между богати и бедни е много голям. Първия път, когато се върнах в България – ’90-а, заварих режим на ток, на храна, на продажба на мляко, хляб и т.н. Всичко това беше много стряскащо за мен. По-отчайващото е, че за съжаление не виждам кой знае каква промяна оттогава. Ние  а не стана така. Нищо не се случи. Аз например гледам майка си от ’92-ра досега, като от последните 5 години тя е на легло и е в много тежко състояние. Не смея да я дам в дом или хоспис, защото знам, че ще я уморят там. Не смея да я изпратя и в болница, защото и там ще я оставят да умре по същия начин. А това да лекуваш и поддържаш един възрастен човек е ужасно скъпо в България. И как може хора, които цял живот са работили и плащали данъци, осигурявали се, имат 45 години трудов стаж, а както е в случая с майка ми – и 10 години работа след пенсионна възраст, накрая да получават 230 лева пенсия??! С това не могат да се покрият само памперсите, които й купувам! Именно заради това и не съм заминала никъде извън България. Не можех просто защото се чувствам отговорна да се грижа за нея. - А ако обстоятелствата бяха други, щяхте ли да заминете от България?  - Аз винаги бих заминала да живея там, където имам работа. Мога да отида да живея при дъщеря ми в Германия и така да работя в чужбина. Както и да се върна в Англия, но аз направих своя избор и продуцирам музиката си в България, докато мога, колкото и да са непоносими условията тук. И отговорете ми на един въпрос – нали сме в Европейския съюз? Всъщност всичко е проформа. Защо нищо не направихме в нашата държава – да вземем например законите в Германия и да ги приложим в България, за да имаме една стабилна осигурителна, здравна и икономическа система. Нашите обаче нищо не искат да направят! Защото не им е удобно. Няма да могат да крадат и да усвояват средства тези, които уж ни управляват! И държавата затъва все повече и повече. Още през ’92-ра казах, че ако искаме у нас нещо да стане, да се случи, да се развие, трябва да станем колония. Някой да вземе и да направи държава от България, защото явно българите няма да го сторят! И се оказах права! - Колония на кого?  - Нямам предвид конкретна страна. Но да кажем да беше ни взела една Германия, щеше да ни оправи досега 1000 пъти! А ако от Япония дойдат да видят какво правим ние със строежите – как се строи, без каквато и да е било структура, ще се хванат за главите! Която и страна да дойде, Русия, Полша, Унгария, Румъния, ще е същата реакция. Това, в което ние живеем, е един хаос! Хаос, в който хората се чудят само как да си изхарчат парите, как да перат пари и нищо друго. Никаква политика не се развива, защото такава просто няма. Слушам от време на време изказвания на политици… те просто са за смях в залата. Ами че Лиляна Павлова заяви неотдавна, че не познава човек с по-малко от 11 000 лв. заплата?! И един вид, че всъщност нямало бедност?! Е как може да се говори така… И как може ние, като народ, да позволяваме такъв човек да седи в управлението?! Да, тези, които казват, че не са бедни, наистина не са. Те станаха милионери, билионери и т.н. Бойко Борисов също може да дойде и да каже това, но поне не го е изказал, нали, може би това е разликата. Това не го прави по-различен от хората в неговото управление. - Вие сте човек с ясно изградена гражданска позиция и вероятно и заради нея през 2011-а имахте заряд за политиката, кандидатирайки се за вицепрезидент. Стремеж да потърсите възможност за промяна на точно това статукво, за което говорим сега. Накрая обаче казахте: „Аз смятах, че няма по-мръсен бизнес от шоубизнеса, но не се оказах права!”.  - Ами да… И все още държа на думите си. Благодаря ви, че ги припомняте, защото все още са много, много показателни. И лошото е, че манталитета, който се оформя с годините в България, и така, както се променя характерът на българина – не към позитивно, а обратното, не ме кара да се чувствам оптимистично. Хората са много озлобени, егоцентрични и завистливи. А да не говорим за това колко ги е обсебил мързелът. Да, има изключения, съществуват, но масово е това, което описах. - Манталитетът се оказва крайъгълен камък за всяка промяна. При нас той е показателен – когато се говори за закон, се имат предвид „вратичките” в него; когато нещо не може да се случи, то се урежда по втория начин и т.н.  - Много точно казано за жалост. Нищо не може да се направи. 90-те години, когато се прибрах, говорих с „Музикаутор”, които ми казаха, че работят заедно с GEMA – немска фирма за авторски права. Добре де, но те не са взели и една осминка от законите, които GEMA има, за да съществуват?! Всичко е побългарено така, че да работи у нас, а дали отговаря на нивото в Европа, хич никой не го интересува. И това се случва навсякъде, във всеки друг сектор. Преди малко си говорихме за отношението към възрастните хора. Ами като се обадиш сега на „Бърза помощ”, първо питат на колко години е човекът и след като чуят, казват… „ами то мирише на мърша”. Да, аз това чух по телефона, когато се обадих за майка ми… Вие се учудвате, нормална реакция, но положението е много страшно! С особен манталитет сме. Не мога да разбера и когато родителите издържат младото семейство на децата си? Защо не възпитават децата си на отговорност и самостоятелност. - Този манталитет ли бе в основата на причината ви да напуснете България и навремето?  - Не съвсем, времената бяха други, както и обстоятелствата. Аз имах и емоционални причини. Исках да изживея голяма любов и да си опитам късмета. Аз съм човек, който винаги мисли в перспектива. Някой може да каже, че съм голям мечтател. Но аз избрах риска и поех последствията. Понякога човек може да направи грешки. В крайна сметка в България нищо не се разви така, както очакваха мнозина. Това не ме накара да се откажа и да творя. Призванието ми е да съм артист и да разнообразявам и възпитавам живота на хората.  - Връщам ви в периода, в който изиграхте Търновската царица, за да попитам не сте ли мислели някога и за филмова кариера?  - Понеже не се поддържа имиджът и името на артистите в България, затова те биват забравяни. И младото поколение изобщо не се интересува от тях. Дори и да съм искала да продължа, не съм могла заради обстоятелствата. Лошото е, че в България идва един момент, в който ставаш известен, правиш репертоар, след което нямаш развитие. Няма какво да се развие, защото няма система, по която това да се случва. Няма кой да организира турнета, да те свърже и представи на света. Липсват пътища. Ти седиш в един омотан свят, в който не знаеш накъде да тръгнеш. Аз отдавна се отказах да търся и да мисля за логика. Явно е, че живеем в антилогичен свят (смее се). Да погледнем една Америка – да не би там да е логично с този Тръмп… Светът отдавна е полудял, не сме само ние. Но ние сме най-зле, защото нищо не се развива както в „белите страни”. - Когато човек е развивал успоредно достатъчно качествено и духовния си свят, може би все пак успява да намери важните отговори за себе си. С вас преди сме говорили много за прераждането…  - Аз не съм спряла да преоткривам себе си. Мисля за перспективата, за утрешния ден, за бъдещето. И все още не се чувствам достатъчно възрастна, за да се откажа да работя. Винаги си намирам как да продължа, върху какво да творя, за да не се откажа от работата, защото всъщност аз отдавна свикнах да живея с нея. Ще ми е много трудно да кажа, че спирам. А ще спра само когато усетя, че вече нямам какво да кажа. Гласът ми обаче, за мое учудване, е в чудесна форма (смее се). Не ще да си ходи, а и аз правя всичко възможно да го поддържам. Няма да се дам толкова лесно! Да развивам духовния свят може да се каже даже, че ми е ген, защото съм живяла сред много духовно богати родители. Говорело се е за съвсем друго измерение и възпитание. Имало е и голяма дисциплина. И мисля, че човек преди всичко трябва да дисциплинира себе си, защото нищо не става ей така в този живот, с щракане на пръсти. Интересувала съм се и от прераждането, да. Знам, че имам 14 прераждания, повечето мъжки. Била съм дори и пълководец. - Дисциплината, която споменахте, ли е това, на което отдавате успехите, а и това, което ви вади в трудните моменти?  - Дисциплината е във всичко и много ми помага. Мога да кажа даже, че откакто съм преподавател – вече 13 години, аз станах и много добър психолог. Изучавам постоянно човешката природа, характери, помагам на всички мои ученици, които имат някакви проблеми. Оказва се, че младото поколение е в повечето случаи изключително лабилно психически. И крайностите при тях са две – или нямат никакво самочувствие, или то е огромно, а няма никакво покритие. - Имате две дъщери, които също са представители на това младо поколение, само че, доколкото знам, при тях няма проблем нито с дисциплината, нито с психиката?  - Няма, Слава Богу, и аз много се радвам, че е така. Те обръщат внимание на дисциплина и толерантност, защото така организират живота си. А аз съм ги оставила да взимат сами своите решения и да се оправят така, както намерят за добре. На мен също никой не ми е помагал, а ако някой го е правил, то е било защото аз сама съм стигнала до него. Смятам, че и двете ми момичета се справят много добре с живота. Много ми помагат и в грижите към майка ми. Само Рейчъл е тук, Мириам е в Германия. Но и двете са намерили попрището си и работят върху, развивайки се, да се чувстват удовлетворени. Мириам работи в музикална агенция за класическа музика в Берлин, където е персонален асистент на диригенти, оперни певци от цял свят. Професия, каквато не съществува у нас, защото нямаме такава схема на работа. Ние нямаме дори истински музикален бизнес, защото това, което се върши у нас, не може да се нарече така. Всъщност нито  Той може да направи пари чрез друг бизнес, за да си поддържа егото на артист. И аз съм щастлива, че все още се оправям само с музика, но масово хората се отказват от пеенето, защото няма бизнес. А тези риалити шоута, които бълват звезди, всъщност прахосват таланти. Децата, които печелят музикалните формати, живеят 2-3 години после на някаква слава, след което са захвърлени на улицата, защото няма какво да правят и как да се оправят. У нас всеки си прави нещо сам, а това никъде не се нарича „бизнес”, нито „индустрия”. А тези деца ги лъжат най-безцеремонно – само и само да се явят и да направят телевизионното шоу. Никой не им казва истината директно. Кой от тези формати стана наистина голяма звезда? Всичките са подчинени на „Вирджиния рекърдс”, която си прави, каквото си поиска с тях. Взима им 50% от хонорарите и те си мислят, че нещо правят. Бизнес е, ама не за тях, а за нея! И как да стане тогава нещо, след като самият артист нищо не печели – нито слава, нито пари?! А други завършват в Карлуково да се лекуват от зависимости. - А защо не сме ви виждали нито веднъж като жури в даден формат?  - Във всяко риалити продуцентът и режисьорът дирижират журито. Казват им какво трябва да правят, да говорят, как да се държат.   Те почти не могат да имат собствено мнение, защото са част от цялото шоу. А аз съм човек с характер. Не съм удобна (смее се). Само веднъж да си отворя устата да кажа за някого защо не може да пее, ще стане страшно. Не защото няма да е истина, а защото те такива истини не искат да чуват. Всъщност аз никога не съм била удобна на никоя система. Номенклатурата продължава и досега. И е глупаво, че някои все още си мислят, че живеем в демокрация, след като всичко си е постарому. Изобщо не сме се променяли.   Сега даже ще ви споделя какво чета – много интересна книга за еврейските въпроси. Казва се „Рафаел” и е написана от Леа Коен. Всички тук се бият в гърдите как сме спасили евреите, но никой не казва колко са тормозени те. Аз самата си спомням в ученическите си години как са се отнасяли към евреите в класа. Българинът се оказва един голям расист! В книгата се говори за истинската история. И за нещо, за което никой друг нито написа, нито каза – че България е имала страхотен разцвет през 30-те години – в индустрията, в строежите, в архитектурата. Не го пише и в учебниците! А това е нашата история. - Темата за расизма често е приемана с противоречие, когато е в посока България, но и твърде откровено манипулирана в значенията си. Статистиката обаче потвърждава думите ви, защото според скорошни данни близо половината българи са расисти…  - Никога няма да забравя как, когато бях студентка, имаше колеги от Китай, Виетнам и Африка. Тях никой не ги възприемаше, особено пък ако някое бяло момиче има връзка с тъмнокож. Ставаше невероятна трагедия. Негативно отношение се чувстваше през цялото време. Виждах това и спрямо евреите, с които живеех и в квартала, в който съм израснала на „Дондуков” и „Бенковски”. Две от еврейските фамилии бяха комунисти, но преуспяха. Всичките емигрираха. Но като помислим малко, истината е, че всъщност евреите измислиха комунизма. По-тъжното обаче е, че историята на България не спира да се променя и пренаписва, а тя си е една. Дори няма кой да напише новата история поради необективност на историците. - Започнахме с музика, нека и завършим така разговора си. Върху какво работите в момента?  - Работя върху два нови сингъла. След това ще се опитам да направя и два нови клипа. Предстои ми и популяризиране на „Мастър клас”, съвместно с НБУ, който ще започне от 20 юни до 30 август. Ще прекарам лятото в работа, подготовка за концерти и участия в някои джаз фестивали. Есента ще направя няколко концерта из страната, за да завърша по традиция годината с хубав новогодишен концерт.", "date": "2018.03.29", "title": "Камелия Тодорова пред в. \"Шоу\": Българинът се оказва голям расист!"}
{"url": "https://www.blitz.bg/stsena/raprt-di-em-eks-otiva-v-zatvora-ne-plashchal-dantsi-snimkivideo_news589716.html", "text": "Рапърът и актьор Ди Ем Екс беше осъден на една година затвор, след като се призна за виновен в дело за данъчни измами на стойност 1,7 милиона щатски долара, предаде Reuters. Присъдата на музиканта, чието истинско име е Ърл Симънс, произнесе съдия Джед Рейкаф в Манхатън.Съдията каза, че Симънс е \"добър човек\" и присъдата му трябва да бъде по-лека, докато обясняваше защо му е дал по-малко от пет години, каквото е било искането на прокурорите.  Въпреки това той заяви, че провинението \"не може да остане безнаказано\".  Преди обявяването на присъдата, Симънс изрази съжалението си, че не е плащал данъци. Адвокатът му пусна в съдебната зала част от песента \"Slippin\", в която рапърът описва трудностите през живота си. \"Поставиха ме в ситуация, която ме принуди да бъда мъж/ точно когато се учех да се изправям без чужда помощ\", гласи текстът на парчето. Защитникът на Ди Ем Екс твърдеше, че трудните ранни години на рапъра са причината той да е бил неподготвен да се справи с отговорността, която е дошла с финансовия му успех. 47-годишният музикант беше пратен в затвора през януари от съдия Джед Рейкаф, който отмени възможността за излизане на свобода под гаранция на изпълнителя и го смъмри, че неколкократно го е излъгал. Въпреки че е спечелил милиони от 2010 до 2015 г., Ди Ем Екс не е декларирал никакви приходи и не е използвал банкова сметка на свое име. Давал е също лъжливи декларации за доходите си в съда, когато е започнал процедура за несъстоятелност. Съдът обаче три пъти е отказал да обяви фалита му, за последен път през 2016 г. Тези процедури са свързани по-скоро с нежеланието му да плаща издръжки. Той има 15 деца от девет жени. Рапърът е имал многократно проблеми със закона. Той е задържан няколко пъти за нарушения като носене на оръжие без разрешително, притежание на наркотици, превишена скорост, агресивно поведение и жестокост над животни. През 2015 г. Ди Ем Екс прекара повече от два месеца в ареста за неплатени детски издръжки.", "date": "2018.03.29", "title": "Рапърът Ди Ем Екс отива в затвора, не плащал данъци (СНИМКИ/ВИДЕО)"}
{"url": "https://www.blitz.bg/politika/vigenin-premiert-borisov-tryabva-da-bde-izslushan-v-parlamenta-po-sluchaya-skripal_news589717.html", "text": "Премиерът Бойко Борисов трябва да бъде изслушан в Народното събрание по случая „Скрипал“. Това заяви пред БНР председателят на парламентарната комисия по европейските въпроси Кристиан Вигенин. „Учудих се, че президентът не е информиран за това, още по-малко пък народните представители. Затова ние вчера поискахме, отчитайки сериозността и желаейки все пак да протегнем ръка в една такава сложна ситуация, поискахме министър-председателят да информира Народното събрание какво все пак се случва. Ние в момента се информираме само от медиите“, каза Вигенин.     Според него мащабите на кризата и фактът, че лично премиерът се намесва в това, дават основание да се иска изслушване на министър-председателя в Народното събрание и за търсене на подкрепа от парламента за действията на правителството. „Много е сложна ситуацията и заобикалянето на институциите, опитът да се действа индивидуално, от една страна, по принцип не е добре за правителството, но от друга страна, създава и рискове“, посочи Вигенин.     Той уточни, че е възможно и премиерът да бъде изслушан на закрито заседание, за да може да изнесе повече информация.     Според Вигенин трябва да има сериозни доказателства за вината на Русия в случая „Скрипал“, за да се обмислят действия за изгонване на руски дипломати.     Очаква се днес да започнат консултациите в Министерството на външните работи с извикания от Москва български посланик Бойко Коцев: „Като гледам как се развиват отношенията между ЕС и Русия, НАТО и Русия – струва ми се, че посланик Коцев ще остане доста дълго време в София“, предположи Вигенин.     „Извикване за консултация е най-леката мярка, която може да бъде приложена на посланик. Въпрос на преценка е доколко ситуацията, която е предизвикала извикването на посланика, е уредена или отношенията се успокояват и връщането е сигнал за нормализация. Ако не се връща, значи нещата не се подобряват и страната, която е извикала посланика си за консултации, смята, че не са налице условията това да се случи“, обясни Вигенин.     Той коментира и първите три месеца на европредседателството на страната ни: \"Българското председателство на Съвета на ЕС върви добре, постига се напредък по немалко важни досиета. Някои от тях ще бъдат приключени. Вече са проведени над 100 мероприятия в София. Има положителна статистика за начина, по който се оценява и тук, и в чуждите медии Българското председателство, така че то върви по план. Има всички основания да считаме, че към края на Българското председателство наистина можем да отчетем успех. Моето притеснение е, че в България малко се чува за това и не успяхме да предадем европейския дебат на национална почва\".    ", "date": "2018.03.29", "title": "Вигенин: Премиерът Борисов трябва да бъде изслушан в парламента по случая \"Скрипал\""}
{"url": "https://www.blitz.bg/obshtestvo/al-yordanov-zamesi-vanga-v-sluchaya-skripal-za-da-dokazhe-che-rusiya-e-zlodeyat_news589644.html", "text": "Закъсняла стъпка, доста символична на фона на поведението на цяла Европа – така бившият български посланик в Люксембург Леа Коен коментира в сутрешния блок на bTV привикването на българския посланик в Москва от страна на българския премиер. „В случая Европа не се готви за война, а се отбранява. Няма никакво съмнение участието на Кремъл в този акт“, каза тя по отношение на отравянето на бившия шпионин Сергей Скрипал.     „Много такива случаи има. Да не забравяме, че върху България тежи вече 40 години историята с българския чадър“, припомни тя. Коен уточни кои са хората, които европейските държави са изгонили от територията си: „Това са членове на разузнавателните мисии, които са обявени“.     „Чашата на търпението преля в Европа. Случаят „Скрипал“ е точно тази капка, която преля чашата на еевропейското търпение“, коментира от своя страна бившият посланик в Македония Александър Йорданов. „Тук не става въпрос само за тази терористична атака“, каза той и избори случилото се в Грузия, Украйна, Крим.     „Логично е да се попита как така загиват само противниците на Путин“, изтъкна Йорданов. Той припомни, че още през 1939 година първия съветски посланик в България Фьодор Разколников е починал „при мистериозни обстоятелства“, като се смятало, че бил ликвидиран заради несъгласие със Сталин. Чак през 1988 година съпругата му пристигнала в България и отишла в Петрич при Ванга, за да я попита: „Сталин ли уби мъжа ми“. „Да, Сталин“, отговорила пророчицата.  „Доказателства има. Папаката с доказателствата е в ръцете на всички европейски лидери. Това са сериозни хора, политици, държавни на големи държави – Германия, Франция. И Бойко Борисов също е видял тези доказателства, ако не всички, поне част“, допълни Йорданов.     „Не е възможно да бъде предоставена специфичната информация. Вие знаете, че дори в кръга на НАТО България няма достъп до цялата информация“, уточни Коен.  „В самата Русия няма нито едно доказателство, че няма доказателство по случая Скрипал“, каза ще Йорданов. Той изтъкна, че България трябва да вярва на своите съюзници от ЕС и НАТО. Естествено водещият Хекимян не го попита и сега ли трябва да вярваме така, както на размахваните неотдавна \"доказателства\" от Лондон за химическите оръжия на Ирак.    ", "date": "2018.03.29", "title": "Ал. Йорданов замеси Ванга в \"случая Скрипал\", за да докаже, че Русия е злодеят"}
{"url": "https://www.blitz.bg/politika/avstriya-e-gotova-da-pomiri-rusiya-i-velikobritaniya-video_news589671.html", "text": "Австрийският министър на външните работи Карин Кнайсъл заяви за телевизионния канал ОRF2, че Виена e готова да посредничи между Русия и Великобритания за разрешаване на противоречията по случая Скрипал. Това предаде Канал3. Австрия е една от малкото държави от ЕС, които не експулсираха руски депутати. Другите са Гърция, Португалия и Малта. България и Люксембург пък привикаха своите посланици в Москва за консултации. Досега 27 държави обявиха, че ще експулсират руски дипломати.  Появиха се и нови разкрития свързани с разследването. Бившият руски двоен агент Сергей Скрипал и дъщеря му вероятно са били отровени с нервнопаралитично вещество на входа на дома им във Великобритания. Там специалистите са регистрирали най-високата концентрация на нервнопаралитичния химикал.     Следи от т. нар. Новичок  са били открити и на други места, изследвани от експертите през последния месец, но концентрацията там е била по-малка. Затова домът на двамата остава главен обект за работа на детективите, разследващи случая.   ", "date": "2018.03.29", "title": "Австрия е готова да помири Русия и Великобритания (ВИДЕО)"}
{"url": "https://www.blitz.bg/politika/evrodeputatt-emil-radev-v-germaniya-naturalniyat-sok-e-naturalen-u-nas-kontsentrat_news589672.html", "text": "Понякога разминаванията в качеството на храните и напитките в Западна и Източна Европа са доста съществени. Например при безалкохолните напитки – използването на захар и използването на други изкуствени продукти, по-малкото количество какао в шоколада, използването на заместители, които не са натурални, които не са здравословни. Включително и в детските храни. Това коментира пред bTV евродепутатът Емил Радев. „В натуралните сокове тук 97% се използва концентрат, докато примерно в Германия те са 100% натурални“, посочи той.     „Не стига, че е с по-ниско качество, с по-нездравословни продукти, оказва се, че и цената в Източна Европа е и значително по-висока, което вече няма логика. И тук вече говорим за „Европа на две скорости“, говорим за двоен стандарт“, допълни той.     „Точно заради това аз и моят колега Андрей Новаков предложихме нова програма на Европейската комисия за въвеждане на минимални стандарти в качеството на храните и напитките. Искаме първоначално да се отпуснат 300 000 евро и по този начин на практика да уеднаквим стандартите в Източна и Западна Европа и да покажем, че когато говорим за Обединена Европа, трябва да имаме обединение в стандартите. А не това, което се случва – за съжаление по-бедната част на Европа да плаща по-скъпи храни и напитки и то с по-лошо качество“, заяви евродепутатът.     „Искаме да се изработят минимални стандарти, така че, ако се използва захар в безалкохолните напитки, навсякъде да се използва захар, а не заместители, шоколадът да бъде с минимално съдържание на какао, а не то да бъде драстично по-малко в Източна Европа. Всичко това трябва да се разработи във времето, но това е начинът, защото, виждаме, натискът над Европейската комисия, който ние, депутатите от Източна Европа, дълго упражняваме, води до промени, но не толкова бързо“, обясни Радев.     Според него, мерките трябва да бъдат взети на ниво ЕС, защото български контролен орган трудно може да разследва и санкционира компания, продаваща в много страни и базирана в друга държава.     „Може би потребителската култура не е достатъчно на ниво в Източна Европа, трябва ни още време, но ние трябва да си търсим правата. Да отстояваме да се храним с много по-здравословна храна, много по-качествена храна и, разбира се, цени, които са нормални за целия ЕС. Няма логика тук, където и икономически ситуация е по-зле, да се продават на по-високи цени тези продукти\", каза Радев.    ", "date": "2018.03.29", "title": "Евродепутатът Емил Радев: В Германия натуралният сок е натурален, у нас – концентрат"}
{"url": "https://www.blitz.bg/politika/dzhambazki-velikobritaniya-trsi-vnshen-vrag-za-da-otkloni-vnimanieto-ot-vtreshnite-si-problemi_news589681.html", "text": "Необходимо е свикването на коалиционния съвет на управляващите партии, за да се изясни позицията по случая „Скрипал“. Това заяви евродепутатът Ангел Джамбазки пред БНР. „При всички положения ситуацията е и деликатна и напрегната и тя трябва да бъде обсъдена много внимателно, защото България не може да си позволи да подценява този въпрос“, каза зам.-председателят на ВМРО. „Съвсем категорично напрежението в Европа не е било такова от времената на Карибската криза и това нещо трябва да бъде сериозно и отговорно обмислено и да се вземе решение, което да се подкрепя от всички политически партии от управляващото мнозинство“, добави той.     Според Джамбазки вълната от експулсирането на руски дипломати от редица страни от ЕС е в резултат на натиск от Великобритания: „Аз съм много скептичен по отношение на тези действия, защото не вярвам някой да е убеден да има достоверна информация какво точно се е случило“.     „В момента виждаме натиск от страна на Великобритания да организира вълна от гонене на руски дипломати, но моите сериозни подозрения в случая са, че това е по-скоро вътрешнополитически въпрос в самата Великобритания, която трябва да се срещне рано или късно с последствията от напускането на ЕС. В момента е поставено под въпрос единството на самото Обединено кралство и това, според мен, е една от причините да се търси външнополитически враг. Виждам някакъв вътрешнополитически мотив в това поведение с цел отвличане на вниманието“, каза Джамбазки.    ", "date": "2018.03.29", "title": "Джамбазки: Великобритания търси външен враг, за да отклони вниманието от вътрешните си проблеми"}
{"url": "https://www.blitz.bg/politika/rumen-porozhanov-razkri-kak-khitreyat-sobstvenitsi-na-porodisti-kone-za-da-grabnat-subsidiyata_news589696.html", "text": "За проблема с бедстващите коне в Осоговската планина ще бъде уволнен директорът на областната дирекция на Българската агенция по храните (БАБХ) в Кюстендил. Това обяви пред bTVминистърът на земеделието Румен Порожанов. Той уточни, че проблемът е в самото регистриране на животновъдния обект, за което вероятно ще понесат отговорност и служителите, които са го проверили. Той припомни, че в момента може да се кандидатства за субсидия за отглеждането на пет породи коне – по 143 евро на животно, но заедно с това собствениците взимат с приоритет и пасища, за които получават по 50 лв. за декар. После обаче повечето собственици на коне ги пускат да се разхождат на свобода, а това от една страна застрашава живота им, от друга – създава проблеми по селата. Затова имало предложение да отпадне субсидирането за коне.     По думите на Порожанов собственикът на бедстващите коне Петър Пищалов ще бъде санкциониран чрез плащанията. Той уточни, че не е в неговите компетенции да каже дали ще бъде санкциониран и за смъртта на животните.     За ведомствените бензиностанции на земеделските производители той коментира, че те действително имат нужда от тях и в крайна сметка са крайни потребители, а не търговци. Контролът трябва да е на входа, ако има злоупотреби, те трябва да бъдат санкционирани, но земеделските производители няма как да зареждат на редовни бензиностанции – как ще влизат там, как ще зареждат през нощта, коментира министърът на земеделието.     Той увери, че се подготвят документите за защита на българското кисело мляко, саламурено сирене, лютеницата и др. традиционни продукти. Асоциациите на производителите трябва да внесат документите при нас, за да ги внесем в Европейската комисия, обясни Порожанов.     Земеделското министерство е изследвало още 60 хранителни продукта – съдържание на етикета и цени в Западна Европа и у нас, и отново има индикации за двоен стандарт, каза още министърът. Данните от последната проверка ще бъдат оповестени след Великден.    ", "date": "2018.03.29", "title": "Румен Порожанов разкри как хитреят собственици на породисти коне, за да грабнат субсидията"}
{"url": "https://www.blitz.bg/intsidenti/signal-do-blits-uzhas-v-stolichniya-sveta-troitsa-zhena-lezhi-pod-mikrobus_news589731.html", "text": "Ужасяващ инцидент се е разиграл по-рано днес в столичния квартал \"Света Троица\". За това разказа шокиран очевидец пред БЛИЦ. По думите му микробус е прегазил жена в района на блок 309. Той твърди още как безпомощният човек лежи под превозното средство.  На мястото на инцидента са пристигнали пожарна, линейка и полиция.  Към момента няма повече подробности за случилото се, както и какво е състоянието на пострадалата.   На   БЛИЦ очаква новини, снимки и видео от своите читатели в цяла България и по света    ", "date": "2018.03.29", "title": "Сигнал до БЛИЦ: Ужас в столичния \"Света Троица\", жена лежи под микробус"}
{"url": "https://www.blitz.bg/politika/klyuchov-den-za-boyko-borisov-i-poslanika-ni-v-rusiya_news589629.html", "text": "Започват консултациите между посланика ни в Русия и министър- председателя Бойко Борисов. Късно снощи от Москва се завърна посланик Бойко Коцев. Първият ни дипломат в Русия беше повикан у нас след разговор по телефона с премиера Борисов. Той ще бъде изслушан по темата „Скрипал“. При пристигането си на летище София Коцев беше повече от лаконичен. Той заяви, че ще отговори подробно на въпросите, след като бъдат изпратени към пресцентъра.    ", "date": "2018.03.29", "title": "Ключов ден за Бойко Борисов и посланика ни в Русия"}
{"url": "https://www.blitz.bg/svyat/uzhasna-smrt-pandizchii-si-podpalikha-matratsite-blizo-70-dushi-izmryakha-kato-mukhi-video_news589650.html", "text": "Най-малко 68 души загинаха, а все още не е ясен броят на ранените след бунт и пожар в ареста на полицейско управление във венецуелския град Валенсия, съобщава Би Би Си. Стотици близки и роднини на задържани се събраха около сградата, за да поискат повече информация за случилото се. Полицията ги разпръсна със сълзотворен газ. В крайна сметка властите потвърдиха за трагедията часове, след като сред хората бяха тръгнали слухове.     Започнало е разследване. За момента се знае, че сред ранените има полицай, който е бил прострелян в крака. Пожарът в ареста е загасен.     Огънят пламнал, след като затворници подпалили матраците си в опит да избягат. Десетки са загинали, най-вече от вдишването на дим. Предполага се, че сред жертвите има жени и деца, които в този момент били на свиждане на свои близки.     Венецуелските затвори са препълнени, като в тях контролът е изключително занижен и така местата за лишаване от свобода се оказват препълнени с оръжие и наркотици.     Президентът Николас Мадуро заяви, че ще бъде проведени пълно разследване на случилото се. Щатът Карабобо обяви траур. Превод и редакция: БЛИЦ ", "date": "2018.03.29", "title": "Ужасна смърт: Пандизчии си подпалиха матраците, близо 70 души измряха като мухи (ВИДЕО)"}
{"url": "https://www.blitz.bg/obshtestvo/regioni/baba-se-razvika-za-pomoshch-v-krdzhali-pozharnikari-se-katerikha-na-terasa-da-ya-spasyavat_news589704.html", "text": "Екип на пожарната служба в Кърджали е проникнал в апартамент през тераса след подаден сигнал, че жена вика за помощ. Спасителната операция е проведена в четвъртък около 7,30 часа, съобщиха от регионалния пресцентър на МВР. 82-годишната обитателка на жилището била предадена на екип на Центъра за спешна помощ.     Осем пожарникари от службата в Кърджали загасили запален комин на жилищна сграда и горящи отпадъци на улица в областния център след подадени сигнали в сряда. Няма нанесени щети.    ", "date": "2018.03.29", "title": "Баба се развика за помощ в Кърджали, пожарникари се катериха на тераса да я спасяват"}
{"url": "https://www.blitz.bg/intsidenti/katastrofi/troley-avarira-vv-vratsa-no-loshoto-stana-sled-tova-snimki_news589733.html", "text": "Бус и тролей се удариха на възлов булевард във Враца преди минути, съобщава BulNews.bg. Возилото на градския транспорт било аварирало малко след подлеза на булевард „Мито Орозов“ преди светофара на Стария пазар. Докато тролеят чакал да бъде изтеглен от специализирана техника, бил ударен в задната си част от товарен бус с марка „Фолксваген“. Шофьорът на автомобила обяснил, че бил засечен от друга кола заради което не успял да спре навреме и се натресъл в тролейбуса. При инцидента няма пострадали, а щетите по возилата не са големи.     Превозните средства не пречат на движението по булеварда. На мястото е пристигнал екип на полицията, който е съставил акт на шофьора на буса за неспазване на дистанция. ", "date": "2018.03.29", "title": "Тролей аварира във Враца, но лошото стана след това (СНИМКИ)"}
{"url": "https://www.blitz.bg/obshtestvo/gerb-spirame-koshmara-s-dvoyniya-standart-na-khranite_news589643.html", "text": "Тук се изискват конкретни измерения - пари. Идеята е, ако продаваш едно и също мляко в Германия и България, съставките да са същите, още повече щом етикетът е същият. Това заяви Андрей Новаков от ГЕРБ в ефира на БНТ по повод внесеното вчера предложение в ЕК за нова европейска програма за прочистване на двойните стандарти за храните и напитките. \"Щом докажем, че това е технически изпълнимо, ЕК трябва да наложи минимум стандарти за определен тип продукти, за да можеш да не произвеждаш различни продукти, третирайки хората в един пазар като втора ръка. По-лошото е, че, освен че е по-ниско качеството, цената му, ако не е същата, тя понякога е и по-висока\", добави той.  \"На нас ни трябва общо европейско решение, което смятам, че и този път ще дойде от България\", каза Новаков.  Относно детските храни, които в Германия са по-евтини и по-качествни, а у нас по-скъпи и по-некачествени, той заяви: \"Този алогизъм е като кошмар, от който се надявам скоро да се събудим. не мога да си позволя да кажа как въобще са стигнали до това, щом няма пазарна евтина. В България и работната ръка е по-евтина, и суровините са по-евтини, как се стига до тази цена?! Ако ме питате за личното ми мнение, считам, че това е нелоялно\". ", "date": "2018.03.29", "title": "ГЕРБ: Спираме кошмара с двойния стандарт на храните"}
{"url": "https://www.blitz.bg/svyat/razgovori-na-visoko-nivo-mezhdu-severna-i-yuzhna-koreya-na-granichen-punkt_news589634.html", "text": "Продължава затоплянето на отношенията между Северна и Южна Корея. Разговори на високо равнище между двете страни започнаха преди 2 часа в граничния пункт между двете държави. Те са подготовка на срещата през април на лидерите на двете страни. Днешните разговори са на равнище главен официален представител по въпросите на обединението - пост, който в КНДР е министерски, съобщава bTV.     Както БЛИЦ съобщи, от Белия дом обявиха, че ситуацията със Северна Корея се развива в добра посока. Коментарът е по повод визитата на севернокорейския лидер Ким Чен-ун в Китай.     Посещението на Ким в Китай е първата визита зад граница на севернокорейския лидер, който наследи баща си на този пост през 2011 г.    ", "date": "2018.03.29", "title": "Разговори на високо ниво между Северна и Южна Корея на граничен пункт"}
{"url": "https://www.blitz.bg/politika/angel-dzhambazki-obyasni-koy-e-edinstveniyat-postradal-ot-sluchaya-skripal_news589642.html", "text": "Има ли смислено доказателство за участието на руската държава в това нападение? Трябва да бъдем по-разумни. От тази ситуация единственият пострадал е този човек, който е нападнат, както и дъщеря му. И двете други страни спечелиха. Това заяви в ефира на Нова тв евродепутатът и зам.-председател на ВМРО Ангел Джамбазки по повод обтегнатите отношения между Русия и Запада заради случая \"Скрипал\". \"Преговорите за Брекзит ще бъдат катастрофа за Великобритания. Русия и Великобритания са вековни врагове.  Тук трябва да бъдем спокойни. Ситуацията е от полза и от двете страни, гоненето на дипломати е много крайна мярка\", категоричен е евродепутатът.  Джамбазки определи гоненето на дипломати като футболно-агиткаджийско действие.  \"Рано е да се каже до какво друго може да се стигне, но продължава едно нагряване на обстановката в Европа, което не е в наш интерес\", заключи зам.-председателят на ВМРО.   ", "date": "2018.03.29", "title": "Ангел Джамбазки обясни кой е единственият пострадал от случая \"Скрипал\""}
{"url": "https://www.blitz.bg/obshtestvo/obrazovanie/obrazovatelniyat-ministr-razkri-kakvi-uchiteli-se-trsyat-nay-mnogo-i-kakva-zaplata-bikha-poluchavali_news589656.html", "text": "В образователната система има недостиг на кадри, най-сериозен е при учителите по математика и физика. Това обяви в предаването „Тази сутрин” по bTV министърът на образованието Красимир Вълчев. „760 лв. е минималната заплата на един млад учител, който започва работа. Старшият учител получава над 1000 лева. Около 900 лева е средната заплата в системата. Днес младите хора по-малко търсят стабилни професии“, посочи той.     „Всяка година се пенсионират около 4 000 учители, опитваме се да ги задържим в системата, но в дългосрочен план това няма да реши проблема“, допълни той.     Вълчев напомни, че е предвидено двойно увеличение на заплатите на учителите в рамките на четиригодишния мандат на правителството. Това е една от мерките за привличане на млади кадри в системата. В момента средната учителска заплата е около 900 лв. Важен е и престижът на професията, напомни той.     По думите на Вълчев проблем с училището към Техническия университет няма, проблемът бил в липсата на разговор с родителите, който се е състоял вчера. „Радваме се, че имаше такъв казус, за да покажем какво добро училище имаме. Казусът е бил само по отношение на правоотношенията на директора. Никога не е ставало въпрос училището да не е към Техническия университет“, увери просветният министър. Подобни проблеми щели да се решат с подготвени промени в Закона за висшето образование.     „Агресията не може да бъде предотвратена с нормативен акт, а с редица мерки. Всеки един случай трябва да се противодейства. Ще държим отговорни училищните ръководства. Това е голям проблем и се полагат големи усилия“, каза още Красимир Вълчев.     Просветното министерство ще изпълни и поетите ангажименти за намаляване тежестта на ученическите раници със закупуване на шкафчета, осигуряването на електронни варианти на учебниците и намаляване на броя на учебните тетрадки.    ", "date": "2018.03.29", "title": "Образователният министър разкри какви учители се търсят най-много и каква заплата биха получавали"}
{"url": "https://www.blitz.bg/obshtestvo/solomon-pasi-pak-zakhapa-putin-rusiya-igrae-rgbi-evropa-futbol-a-nie-balet_news589657.html", "text": "Отзоваването на дипломати в политиката е ритуал и церемония, а не действие с реални последствия. Тук става дума дали България проявява солидарност със Запада и Европа и докъде. Това заяви за БНТ бившият външен министър Соломон Паси по повод извикването на посланика ни в Русия Бойко Коцев. \"Русия на Путин се държи недобре с България. Първо прехвърлиха произхода на кирилицата от България в Македония, после обявиха, че Съветската армия е спасила българските евреи. Дядо ми, баба ми, леля ми са били на часове от изпращане към лагерите на смъртта. Те са ми разказали всичко и от Червена армия няма и спомен\", каза той и добави: \"За капак бе визитата на руския патриарх, която възмути дори президента Радев. Няма никакъв смисъл да правим жестове към този човек\".  \"Европа и световната дипломация играят по правилата на футбола, Русия играе по правилата на ръгбито. Ние, ако продължим така, ще кажа, че играем по правилата на балета. Няма как да съчетаеш тези три изкуства на един терен\", заяви Паси.  Бившият външен министър заяви и коя е формулата за успех с Русия: \"Да нападаш Русия е лудост, но да не се браниш от нея е още по-голяма лудост. Формулата за успех с Русия е да се действа с голямо уважение, но и с пълно бойно снаражение\".  \"Единствено Русия и Северна Корея са страните, които толкова много се оправдават. Имаме отровен украински президент, свален малазийски самолет, окупация на Южна Осетия, Крим, кибер атака в Естония, допинг скандала на олимпийските игри... Това е непрекъснат обяснителен режим, което само по себе си значи, че тази държава с този президент играят по правилата на ръгбито\", добави Паси.  \"Първо западът трябва да създаде нов тип отношения с Китай. Това ще промени изцяло отношенията ни с Русия\", заключи той.    ", "date": "2018.03.29", "title": "Соломон Паси пак захапа Путин: Русия играе ръгби, Европа футбол, а ние - балет"}
{"url": "https://www.blitz.bg/analizi-i-komentari/britanskiyat-poslanik-u-nas-ubedena-ima-golyama-veroyatnost-rusiya-da-e-vinovna-za-otrovata-novichok_news589647.html", "text": "Обединеното кралство няма колебания по случая \"Скрипал\". Има голяма вероятност Русия да е виновна за отровата \"Новичок\". Такова мнение изрази в ефира на Нова тв посланикът на Великобритания у нас Ема Хопкинс \"Тази сутрин 27 държави потвърдиха, че са съгласни с тази оценка, в резултат на което експулсират 147 дипломати. Имаме сериозно съдебно-медицински доказателства, че в последните години Русия развива нервнопаралитични вещества за убийства по цял свят.  Този инцидент е само един елемент от поредица действия от страна на Русия. За нас е важно да кажем стига толкова. От години Русия погазва международния правов ред\", коментира още Хопкинс.   Тя обаче не пожела да коментира дали и сегашната убеденост и доказателства на Лондон не са като ония за химическите оръжия на Ирак, които подпалиха войната там преди години, а после се оказа, че са блъф.   \"Очакваме безпристрастен международен анализ и имаме пълна увереност в резултатите за веществото. Проследяваме теориите, които циркулират в руските медии, които са 24 на брой и те са в спектъра от абсолютно невъзможното до абсолютно смехотворното. Всичко това, разпространявано в руското пространство, е една мрежа от лъжи.   България вече изрази своята много силна подкрепа и солидарност, нещо, за което благодарим. Обръщаме се към всички съюзници по цял свят да окажат подкрепа. Солидарността е единият елемент, но става въпрос за нашата обща сигурност\", подчерта посланикът на Великобритания у нас.       ", "date": "2018.03.29", "title": "Британският посланик у нас убедена: Има голяма вероятност Русия да е виновна за отровата \"Новичок\""}
{"url": "https://www.blitz.bg/obshtestvo/poslanikt-na-sashch-u-nas-obyasni-kakvo-shche-se-sluchi-ako-blgariya-razvali-dogovorite-s-dvata-amerikanski-tets-a_news589663.html", "text": "Силно подкрепяме американските инвестиции в България и компаниите, работещи тук, но не е наша работа да се намесваме в детайлите, ако България реши да развали договорите с двете американски електроцентрали. Това заяви за БНТ посланикът на САЩ у нас Ерик Рубин. Той подчерта, че въпросът се отнася до законодателството на ЕС. \"Радвам се, че съм отново в Стара Загора - един от моите любими градове в България. Една от причините да съм тук е да посетя двата ТЕЦ-а, които са собственост на американски компании- МИ-1 и МИ-3, които са пример за наистина успешни американски инвестиции в България. Двете централи са осигурили хиляди добри работни места, помогнали са да се разреши енергийният дефицит на България и са направили много за хората от региона. Важно е да се каже, че тези централи използват български суровини и произвеждат българска енергия, което е много важно за българската енергийна сигурност. Това е българско електричество, не чуждо електричество . Освен това тези централи са пример за успех, защото се придържат към всички съвременни регулации. Компаниите са вложили десетки милиони левове за подобряване на екологичните стандарти. Те са инвестирали и в болници, училища, клиники и в екологични проекти в целия регион. За мене като американски посланик, аз съм много горд да подчертая този успех\", заяви той.  Запитан дали водят преговори с българското правителство за американските централи,Рубин каза: \"Наясно сме и аз лично знам, че се водят дискусии. Това не е нещо, в което нашето правителство би играло роля. Това се отнася до законодателството на ЕС. Ние сме убедени, че в крайна сметка тези дискусии ще бъдат успешни\".  \"Въпросът с определянето на цените на електроенергията е несъмнено сложен. Отново, това е въпрос на европейско законодателство, но аспектът, който е важно да бъде подчертан, е енергийната диверсификация. И от наша гледна точка това е най- важното, което трябва да се вземе предвид, за България и региона. Това означава диверсификация на източниците - от кои страни идва енергията, но също и диверсификация на формите на енергия. Няма съмнение, че притежаването на местни енергийни източници е много положително за България, както и за която и да е страна - да има свои енергийни източници\", каза още той.  \"Въпросът с АЕЦ Белене е много сложен, но отново засяга въпроса за диверсификацията на енергийни източници и въпроса за енергийната независимост. По отношение на който и да е проект, това включва и проекта Белене, трябва да се отчете какво означава той за бъдещия енергиен пазар на България, енергийните източници и енергийната независимост\", заяви американският посланик.  \"Вярвам и съм убеден, че в бъдеще ние ще можем да отменим визовите изисквания за българските граждани. Но това не е нещо, което ще се случи в близко бъдеще. Ние имаме закон за безвизово пътуване, който е много конкретен и България все още не отговаря на неговите изисквания. Но правим всичко възможно да облекчим кандидатстването за виза и да издаваме десетгодишни визи на възможно най- много хора. Също така даваме възможност за подновяването на визи, без дори да се идва до София. Трябва да отбележа и че повече от 85% от кандидатите получават ви зи. А за студентите, кандидатстващи по програмата за работа и пътуване в САЩ, одобрението е над 90 процента. Досега повече от 100 000 български студенти са участвали по тази програма\", каза Рубин.  Запитан за случая \"Скрипал\", той отговори: \"Мисля, че обединеният отговор на Съединените щати, EC и други страни по света е признак за сериозността на тази ситуация. Мисля, че най-важното е да се даде ясен знак, че нашите страни са заедно в подкрепата си  за Великобритания. И отговорът тук в България също изразяваше подкрепа. Мисля, че е важно, че всички ние сме обединени заедно в този отговор\". ", "date": "2018.03.29", "title": "Посланикът на САЩ у нас обясни какво ще се случи, ако България развали договорите с двата американски ТЕЦ-а"}
{"url": "https://www.blitz.bg/intsidenti/mvr-s-cherna-novina-sled-intsidenta-v-stolichniya-sveta-troitsa_news589771.html", "text": "Жената, която е била прегазена от микробус днес в столичния квартал \"Света Троица\", е починала. Това съобщиха от МВР. Припомняме, че за тежкия инцидент съобщи първо БЛИЦ. Загиналата жена е била възрастна, уточниха още от полицията.  Микробус „Мерцедес“ е правил маневра назад. По време на задния ход обаче блъснал жената.    ", "date": "2018.03.29", "title": "МВР с черна новина след инцидента в столичния \"Света Троица\""}
{"url": "https://www.blitz.bg/intsidenti/izvnredno-politsiya-i-grazhdanska-zashchita-blokirakha-blok-v-burgas-ima-trup-snimki_news589823.html", "text": "Полиция е блокирала от около час кооперация на ул. „Патриарх Евтимий” №30 в Бургас, съобщава Флагман.бг. Преди минути на мястото пристигна и линейка, а малко след това и Гражданска защита. Очевидци разказаха, че първоначално на мястото се изсипали два патрула, пълни с ченгета. Част от тях влезли в кооперацията и след около 30-тина минути – вероятно след извършен оглед, си тръгнали.  Хората разказват, че не са видели при акцията да има арестувани. В момента мястото се охранява единствено от двама униформени, които разговаряли с част от съседите в блока. Причина за засиленото полицейско присъствие е открит труп в един от апартаментите на жилищната сграда. Той е бил в много лошо състояние и заради това в момента на мястото са и служителите на Гражданска защита, които ще изкарат тялото на починалия от блока.  Аутопсия ще определи причината за мистериозната смърт.   ", "date": "2018.03.29", "title": "Извънредно! Полиция и Гражданска защита блокираха блок в Бургас, има труп (СНИМКИ)"}
{"url": "https://www.blitz.bg/obshtestvo/stolitsa/pezho-predizvika-istinski-ad-na-tsarigradsko-zadrstvaneto-e-ogromno-snimka_news589845.html", "text": "Катастрофа блокира движението по натоварения столичен булевард „Цариградско шосе”. Пътният инцидент е станал малко преди 4-и километър, в посока Орлов мост, става ясно от снимка, която се появи във фейсбук групата „Забелязано в София”. На кадъра се вижда спрян на средата на платното автомобил – Пежо, който е със спукана предна лява гума и смачкана предница. Все още не е ясна причината за пътния инцидент, както и дали френският автомобил се е ударил в друга кола, или е самокатастрофирал.  На мястото има екип на полицията.  По данни на очевидци, движението в района е силно затруднено, а задръстването е от метростанция „Цариградско шосе”.   Читатели на БЛИЦ съобщиха, че при инцидента е пострадала жена.  На   БЛИЦ очаква новини, снимки и видео от своите читатели в цяла България и по света    ", "date": "2018.03.29", "title": "Пежо предизвика истински ад на Цариградско, задръстването е огромно (СНИМКА)"}
{"url": "https://www.blitz.bg/zdrave/zdravoslovno/da-ne-povyarvash-bavno-no-slavno-zapochvame-da-sportuvame-vse-poveche_news589713.html", "text": "Броят на физически активните българи се увеличава спрямо 2013 година на фона на спад в останалите страни в Европейския съюз. Общият процент на европейските граждани, които никога не практикуват спорт или физическа активност се е повишил от 42% на 46% от 2013-та до сега, пише Канал 3.За сметка на това,  България е сред държавите, в които той е намалял (-10%). Това сочат резултатите от тематично проучване относно спорта и физическата активност на Евробарометър по поръчка на Европейската комисия. Mониторинговият доклад бе представен преди броени часове в София, по време на Европейски спортен форум 2018.   Проучването показва, че има спад във физическата активност на европейците:  почти половината от анкетираните заявяват, че никога не практикуват спорт. България, Гърция и Португалия (68%) са лидери в класацията, следвани от Румъния (63%) и Италия (62%). В скандинавските страни само малка част от анкетираните никога не практикуват спорт: Финландия (13%), Швеция (15%) и Дания (20%). Това са съответно страните, в които анкетираните са физически активни редовно:  69% във Финландия, 67% в Швеция и 63% в Дания. Само в шест страни се отчита намаляване на процента на тези, които никога не спортуват – Малта (-19 %), България (-10 %) и Кипър (-8 %). На фона на този спад във физическата активност в ЕС, в България се наблюдава позитивна промяна, където само кампанията   на „BG Бъди активен“ е привлякла над един милион българи към каузата за активния начин на живот. Въпреки продължаващата негативна тенденция за масово обездвижване, позитивна промяна се наблюдава и тя oсновно се дължи на кампании на местно ниво, които насърчават активния начин на живот. Българите най-ангажирани в Европа в кампания за активен живот Важна роля за промяната в нагласите на българина и увеличаването на броя на онези, които осъзнават колко важна е борбата със заседяването и липсата на физическа активност, има кампанията NowWeMOVE. Представително национално социологическо проучване на ИФПИ на BG Бъди активен, може да послужи за истинско доказателство, че кампанията има важна роля в борбата със заседяването и липсата на физическа активност. Процентът на гражданите, които са чували за инициативи и кампании на BG Бъди Активен е 32% т.е. всеки пети от тях.  Тези, които са участвали в тях -13%, или близо 1 милион  българи. Данните показват важността на всяко усилие в подкрепа на физическата активност, което е положило сдружение BG Бъди активен, координатор на кампанията за България. От 2012 година насам  BG Бъди активен работи усилено, за да запали хората да се движат повече. За тези 5 години, чрез стабилно изградена мрежа от партньорски организации, агенти на движението от НПО сектора и доброволци, зад гърба си сдружението има близо 2000 събития в над 200 населени места в България. На 25 април 2018 г. е поредното събитие - Международен ден без асансьори.", "date": "2018.03.29", "title": "Да не повярваш! Бавно, но славно започваме да спортуваме все повече"}
{"url": "https://www.blitz.bg/zdrave/nevizhdano-patsientka-sviri-na-fleyta-po-vreme-na-mozchna-operatsiya-lekarite-ya-aplodirat-video_news589700.html", "text": "Пациентка на болница в Тексас свири на флейта, докато й правят операция на мозъка. Анна Хенри е професионален музикант и страда от болест, която е придружена от силно треперене, пречещо на свиренето й. Това предаде DailyMail. Лекарите от болницата Мемориал Хърман извършиха операцията, по време на която беше необходимо да се монтират електроди и да се провери ефекта им. За това Анна бе \"събудена\" и помолена да свири.  Флейтистката засвирила, за което лекарите я аплодирали. Хенри каза, че от детството си страда от треперене, но с възрастта болестта се е засилила. Превод: БЛИЦ", "date": "2018.03.29", "title": "Невиждано: Пациентка свири на флейта по време на мозъчна операция, лекарите я аплодират (ВИДЕО)"}
{"url": "https://www.blitz.bg/svyat/prvi-dobri-novini-ot-bolnitsata-v-solsbri-shche-se-sluchi-li-chudo-s-dshcheryata-na-bivshiya-razuznavach-skripal_news589850.html", "text": "Състоянието на дъщерята на бившия полковник от ГРУ Сергей Скрипал – Юлия, бързо се подобрява и вече не се оценява като критично, съобщават британски медии. По данни на Heart Wales News, състоянието на баща й остава критично, но стабилно. „Щастливи сме да ви съобщим, че Юлия Скрипал се подобрява и вече не е в критично състояние. Състоянието й в момента е стабилно”, съобщават лекарите от болницата в Солсбъри.  По-рано лекарите съобщиха, че шансовете Сергей Скрипал и дъщеря му да оцелеят след такова отравяне е минимален – 1%.  Юлия и Сергей Скрипал бяха намерени в безсъзнание в началото на месец март. Според премиера на Великобритания Тереза Мей, те са били отровени с химическо оръжие от проекта „Новичок”. Превод: БЛИЦ", "date": "2018.03.29", "title": "Първи добри новини от болницата в Солсбъри! Ще се случи ли чудо с дъщерята на бившия разузнавач Скрипал?"}
{"url": "https://www.blitz.bg/svyat/resheno-sdyat-sarkozi-za-koruptsiya-i-zloupotreba-s-vliyanie_news589846.html", "text": "Бившият президент на Франция Никола Саркози отива на съд за корупция и злоупотреба с влияние, пише вестник \"Монд\", цитиран от \"Ройтерс\". Преди около седмица бяха повдигнати обвинения срещу бившия държавник.Става дума за \"пасивна корупция\" - т. е. вземане на подкупи, за \" незаконно финансиране на предизборната кампания\" и \" незаконно получаване и притежаване на публични средства от Либия\".  63-годишният отхвърля обвиненията. Разследването започна през 2013 г., след като френският новинарски сайт Mediapart публикува информация, че предизборната кампания на Саркози е получила 5 милиона евро от либийското правителство. По време на предизборната си кампания през 2007 г. той получил пари от бившия лидер на Либия Муамар Кадафи.", "date": "2018.03.29", "title": "Решено! Съдят Саркози за корупция и злоупотреба с влияние"}
{"url": "https://www.blitz.bg/svyat/daily-star-ruskata-mrtva-rka-nyama-da-ostavi-napadenie-bez-vzmezdie_news589617.html", "text": "Висшето военно ръководство на Русия работи над усъвършенстване на системата за управление на ядрения удар „Периметър”, съобщи Daily Star в публикацията „Russia UPGRADING its dreaded Doomsday device 'Dead Hand' which fires ALL its nukes AT ONCE”. Системата е известна още като „Мъртва ръка” и представлява последната защита на Русия в случай на начало на трета световна война, гарантираща тотално унищожаване на нейните врагове, предупреждава британският таблоид във връзка с нарастналота напрежение покрай случая \"Скрипал\". Системата често е наричана „Машина на Съдния ден”.     Според един от най-големите световни експерти в областта на ядрените оръжия доктор Брюс Блеър (Bruce Blair) в интервю за изданието заявил, че по негово мнение системата все още се намира в работно състояние и дори се „усъвършенства”.     Комплексът е снабден със сензори, които откриват ядрените детонации по целия периметър на Русия, след което системата изстрелва командна ракета, изпращаща сигнал, който активира едновременно всички ракети в пусковите шахти и на ракетните установки.     „Независимо от плашещата идея, основателят на Международното движение за глобална нула доктор Блеър твърди, че съществуването на подобно оръжие всъщност спомага да се намали рискът от ядрена война”, съобщава Daily Star.     Работещата „Мъртва ръка” означава, че Западът винаги трябва да помисли два пъти, когато у него възникне изкушение да нанесе ядрен удар”, - пише таблоидът.     Както отбелязва изданието, британският аналог на „Мъртвата ръка” са „писмата на последната надежда” (Letters of Last Resort): написаните на ръка от британския премиер писма със заповеди до командирите на подводници Vanguard, оборудвани с ракети „Трайдънт”.     Системата „Периметър” е способна да нанася удари дори в случай на унищожаване на системата от органи за военно управление, както и да предава заповеди за нападение на руските войски във всяка част на света.     „Това означава, че даже тактически удар, напълно унищожил висшето звено на руското военно ръководство, например Путин, няма да предотврати началото на апокалипсиса на третата световна война” – предупреждава авторът на статията.     Както твърди Блеър, системата се явява напълно автоматизирана: за нейното задействане в случай на криза е нужен само един служител от Генералния щаб и малък екип за изпълнение на няколко стандартни операции преди старта.     „Мъртвата ръка” е способна да намали риска от прибързан или случаен ядрен удар чрез предаване на контрола над ядрените ракети, предназначени за ответен удар, на автоматизираната система.     Експертът задава въпрос за уязвимостта на системата от кибератаки. Според доктор Блеър, системата не представлява риск, „докато не бъде подложена на хакерски атаки и не е осъществила несанкциониран старт”.     „По принцип, сериозните военни мощности за нанасяне на ответен удар способстват за стабилизиране на кризата и намаляване на изкушението за нанасяне на удар” – счита експертът. Според него съществуването на системата „Периметър” е „законен и етичен” начин за предотвратяване на ядрена война от гледна точка на теорията за сдържане.     Както отбелязва изданието, в последно време „опасенията от ядрена война станаха реалност поради многобройните сигнали за лъжлива тревога, както от страна на Русия, така и от страна на САЩ, които едва не доведоха до Армагедон.    Превод и редакция: БЛИЦ    ", "date": "2018.03.29", "title": "Daily Star: Руската „Мъртва ръка” няма да остави нападение без възмездие"}
{"url": "https://www.blitz.bg/svyat/e-tova-e-drzhava-napuskash-dobrovolno-rabota-i-ti-davat-20-000-evro-za-dovizhdane_news589810.html", "text": "Финансовото състояние на германският автомобилен концерн Opel е доста тежко. Именно това е причината ръководството на компанията да прибегне към съкращаване на работни места. По този начин се очаква разходите да намалеят. За служителите, които в следващите два месеца напуснат доброволно работа ще има бонус в размер на 20 000 EUR. Сумата се определя в зависимост от месечната брутна заплата и може да надвиши 20 000 EUR. По-голямо обезщетение ще получат служителите на Opel, които имат увреждания и малки деца. Бонус ще има и за тези, които „доброволно и трайно” сменят работата си. Той ще е в размер между 15 000 и 25 000 EUR.  Opel, който е подразделение на френската компания PSA, също така търси начини за разсрочване на плащанията към служителите по договореното на браншово равнище повишение на заплатите с 4.3%. От синдикатите посочват, че в германското подразделение на Opel работят 19 000 души, а в Европа техният брой надвишава 35 000 служители. ", "date": "2018.03.29", "title": "Е, това е държава! Напускаш доброволно работа и ти дават 20 000 евро за довиждане"}
{"url": "https://www.blitz.bg/svyat/skay-nyuz-razkri-strogo-pazena-tayna-za-ptuvaneto-na-kim-chen-un-do-kitay_news589844.html", "text": "Влакът, с който севернокорейският лидер Ким Чен-ун пристигна в Китай, е бил брониран, съобщи „Скай нюз“. Влакът с 21 вагона замина от Пхенян към китайската столица Пекин, където лидерът бе на първото си задгранично посещение, откакто пое контрола в Пхенян.Ким Чен-ун се срещна с китайския президент Си Дзинпин, а международната общност приветства тази среща. Северна Корея показа през последните седмици, че е отворена за диалог, а Китай е най-близкият съюзник на страната.   а по маршрута си към Пекин не е спирал на гарите. В мистериозния влак сигурността е била драконовска. Заради бронята обаче влакът се е движел по-бавно, достигайки максимална скорост от 60 км/ч. Кухненският вагон е бил зареден напълно, включително и със скъпи вина.  Ким Чен-ун пристигна за срещата си в Пекин с голяма делегация. Режимът в Пхенян е критикуван заради своята изолационна политика.", "date": "2018.03.29", "title": "„Скай нюз“ разкри строго пазена тайна за пътуването на Ким Чен Ун до Китай"}
{"url": "https://www.blitz.bg/svyat/13-godishna-grkinya-shokira-lekarite-v-malkoto-gradche-lavrion_news589882.html", "text": "Пред безпрецедентен инцидент се изправиха лекари и медицински персонал в Здравния център Лаврион, когато 13-годишна пристигна с родилни болки. Момичето получило първа помощ и било преместено в болница в Атина, където родило здраво бебе. Майка е гръцка гражданка, а служителите в здравния център коментират, че въз основа на статистически проучвания средната възраст на бременността за жените изглежда се увеличава поради еманципацията на жените, съобщава newsbg.eu. ", "date": "2018.03.29", "title": "13-годишна гъркиня шокира лекарите в малкото градче Лаврион"}
{"url": "https://www.blitz.bg/ikonomika/prviyat-v-sveta-dogovor-za-petrolni-fyuchrsi-v-yuani-veche-e-fakt_news589728.html", "text": "Shell и Unipec подписаха първият в света договор, привързан към нефтения фючърс на Шанхайската борса. Китайският търговец на петрол Unipec и англо-холандската компания Royal Dutch Shell Plc подписаха първия в света договор за доставка на петрол привързан към цената на фючърса в юани, търговията на който се извършва в Шанхай.  Unipec е търговското подразделение на най-голямата в Китай нефтопреработваща компания China Petroleum & Chemical Corp (Sinopec). Според съобщение на Sinopec, базираната в Хотг Конг Unipec Asia ще купува от Shell близкоизточен петрол. Доставките ще започнат през септември. Договорът е за срок от една година.  През тази седмица, базирайки се на информирани източници, Bloomberg съобщи, че Shell ще доставя на китайците иракски петрол от Киркук.   В понеделник на Шанхайската международна енергийна борса стартира търговия с фючърси за петрол в юани.     ", "date": "2018.03.29", "title": "Първият в света договор за петролни фючърси в юани вече е факт!"}
{"url": "https://www.blitz.bg/svyat/siriyskata-armiya-likvidirala-lider-na-teroristite-v-iztochna-guta_news589814.html", "text": "Сирийската армия ликвидирала един от лидерите на терористите от групировката „Джейш ал-Ислам” в последния анклав на Източна Гута, съобщи riafan.ru с позоваване на арабски медии. С артилерийски удар е унищожен командващият силите за специални операции на „Нусрите”. Той бил родственик на командира на цялата групировка с прякор Абу Муаз и отговарял за организацията на отбраната на малкото селище Райхан пред настъплението на правителствените сили. /  БЛИЦ    ", "date": "2018.03.29", "title": "Сирийската армия ликвидирала лидер на терористите в Източна Гута"}
{"url": "https://www.blitz.bg/layfstayl/skorost/moodu-zapochna-li-nachaloto-na-kraya-na-tela-proizvodstveniyat-plan-e-neizplnim-bankrut-na-khorizonta_news589735.html", "text": "Πиpaмидaтa Теѕlа зaпoчнa дa ce pyши, пpeдpичaт peдицa aнaлизaтopи и финaнcoви eĸcпepти. Aĸциитe нa пpoизвoдитeля нa eлeĸтpичecĸи aвтoмoбили вчepa пaднaxa c нaд 8%, cлeд ĸaтo мeждyнapoднaтa peйтингoвa aгeнция Мооdу'ѕ пoнижи ĸpeдитния peйтинг нa ĸoмпaниятa oт cтeпeн \"В2\" дo \"В3\", пocтaвяйĸи мy нeгaтивнa пpoгнoзa, пише Мъни бг. Oт Мооdу'ѕ oтбeлязaxa, чe Теѕlа нe мoжe дa peaлизиpa зaявeнитe cи плaнoвe зa пpoизвoдcтвoтo нa oчaĸвaния дa дaдe финaнcoв тлacъĸ нa ĸoмпaниятa пo-мacoвия мoдeл Теѕlа Моdеl 3. И в бъдeщe peйтингът нa ĸoмпaниятa мoжe дa пaднe oщe пo-ниcĸo. Oблигaциитe нa ĸoмпaниятa cъщo тaĸa ca пoдлoжeни нa мacиpaни paзпpoдaжби, ĸaтo дoxoднocттa нa ĸнижaтa нaдxвъpли 7 пpoцeнтa.  Финaнcoвoтo пoлoжeниe нa Теѕlа oтдaвнa e пoдлoжeнo нa cepиoзнo cъмнeниe. Peдицa eĸcпepти пpeдpичaт бaнĸpyт нa пpoизвoдитeля нa eлeĸтpoмoбили. Haпpимep, cпopeд eĸcпepтитe нa Vіlаѕ Саріtаl Маnаgеmеnt тaĸъв изxoд e нeизбeжeн. Πo oцeнĸa нa тoзи фoнд в близĸaтa гoдинa и пoлoвинa нa Теѕlа щe ca нeoбxoдими oĸoлo $8 милиapдa, зa дa пoĸpивa oпepaциoннитe cи зaгyби, ĸaпитaлoвитe paзxoди, дa cи плaщa дългoвeтe и дa пoпълвa oбopoтния cи ĸaпитaл.  Зa дa cи ocигypи тeзи cpeдcтвa нa ĸoмпaниятa щe ca нyжни или дoпълнитeлни инвecтитopи, или дocтъп дo дългoвия пaзap. A, oтчитaйĸи тeĸyщaтa дoxoднocт нa ĸoмпaниятa и \"бoĸлyчaвия\" peйтинг, дa ce нaпpaви тoвa щe бъдe ĸpaйнo тpyднo, пocoчвaт eĸcпepтитe. Ocвeн тoвa, инвecтитopитe oбpъщaт внимaниe и нa фaĸтa, ĸaĸ aĸциoнepитe oдoбpиxa зa шeфa нa Теѕlа Илън Mъcĸ peĸopдeн ĸoмпacaциoнeнe пpлaн. Cпopeд нeгo тoй щe пoлyчи cпopeд пocтигaнe нa oпpeдeлeни цeли пo 2,6 млpд. дoлapa зa пepиoд oт дeceт гoдини - тoвa e пoвeчe oт възнaгpaждeниeтo нa yпpaвлявaщитe нa вcичĸи ĸoмпaнии, влизaщи в индeĸca Ѕ&Р 500, взeтa зaeднo.  Toвa ĸoeтo ce нaблюдaвa в мoмeнтa c ĸoмпaниятa e пo-cĸopo cлeдcтвиe oт пpeдишни cъбития, oтĸoлĸoтo oт ceгaшнo cтeчeниe нa oбcтoятeлcтвaтa, вĸл. и cмъpтния инцидeнт c бeзпилoтнa ĸoлa нa Tecлa в CAЩ. Πъpвo, пoнижaвaнeтo нa ĸpeдитния peйтинг нa Tеѕlа бe oчaĸвaнo и втopo, инвecтитopи и cпeĸyлaнти дocтa oтдaвнa ги ycтpoйвaт и зaлaгaт нa ĸpaтĸи пoзиции пo oблигaциитe нa ĸoмпaниятa.  Aнaлизaтopи cъщo вeчe oтбeлязвaxa, чe Теѕlа cтpyвa пo пaзapнa ĸaпитaлизaция двa пъти пoвeчe oт Fоrd, нo пpoизвoдитeлят Fоrd минaлaтa гoдинa peaлизиpa 6 млн. aвтoмoбилa и пoлyчи пeчaлбa oт $7,6 милиapдa. Дoĸaтo Теѕlа нa cвoй peд пpoизвeдe eдвa 100 xиляди eлeĸтopoмoбилa и oтчeтe зaгyбa oт 2 милиapдa дoлapa. B cъщoтo вpeмe Fоrd имa нaлични пo cмeтĸитe $12 милapдa, зa ĸoитo мoжe дa ce ĸaжe, чe ca \"пapи зa чepни дни\". A c гoлямa cтeпeн нa вepoятнocт пpи Теѕlа пapитe мoжe дa cвъpшaт в близĸитe тpи мeceцa.  Cпopeд oцeнĸa нa инвecтициoннaтa ĸoмпaния Орреnhеіmеr, нe мoжe дa ce вяpвa нa дyмитe нa Илън Mъcĸ. Heгoвитe пpoгнoзи и нaмepeния зa пpoизвoдcтвoтo нa aвтoмoбилитe Теѕlа пocтoяннo ce paзминaвaт c peaлнитe възмoжнocти нa ĸoмпaниятa. Meдиитe нeпpeĸъcнaтo cъoбщaвaт и зa мнoгoбpoйни дeфeĸти нa eлeĸтpoмoбилитe cлeд мoнтaжнaтa линия, пoзoвaвaйĸи ce нa нeгaтивни и ĸpитични ĸoмeнтapи пo тeмaтa oт cътpyдници нa ĸoмпaниятa. ", "date": "2018.03.29", "title": "Мооdу'ѕ: Започна ли началото на края на Теѕlа! Производственият план е неизпълним, банкрут на хоризонта"}
{"url": "https://www.blitz.bg/ikonomika/20000-leva-za-benzinostantsiya-ako-iskash-da-trguvash-s-goriva_news589719.html", "text": "Поне 20 000 лв. капитал за всяка бензиностанция трябва да имат фирмите, за да продават бензин и дизел на дребно. Това предвижда новият закон за административното регулиране на икономическите дейности, свързани с нефт и продукти от нефтен произход, който беше разгледан вчера от депутатите от Комисията по икономика и туризъм в парламента. Против закона, който цели де се ограничи контрабандата с горива, се обявиха зърнопроизводители, които заплашиха да блокират пътища,  . Те искат да продължат да зареждат на ведомствените бензиностанции, а не на масовите, както ще им се наложи, ако се приеме законът.  Проверки на ГДБОП, Икономическата полиция, НАП и митниците обаче установиха над 90 нарушения във ведомствени бензиностанции в страната.  Сред най-честите злоупотреби са продажбата на гориво, което собствениците декларират, че използват само за своята дейност, както и липса на връзка на измервателните уреди със системата на НАП. ", "date": "2018.03.29", "title": "20000 лева за бензиностанция, ако искаш да търгуваш с горива"}
{"url": "https://www.blitz.bg/ikonomika/vloomberg-blgapiya-nyama-da-vleze-v-bankoviya-cyuz-na-ec-ppedi-da-ppieme-evpoto_news589751.html", "text": "Бългapия, ĸoятo тъpcи възмoжнocти дa гapaнтиpa cтapтa нa пpoцeдypaтa пo пpиeмaнe нa eвpoтo пpeз тaзи гoдинa, нe плaниpa дa ce пpиcъeдини ĸъм бaнĸoвия cъюз нa EC пpeди дa пpиeмe eдиннaтa вaлyтa. Toвa пocoчвaт в cвoя пyблиĸaция oт Вlооmbеrg, пoзoвaвaйĸи ce нa oтгoвop oт Mиниcтepcтвo нa финaнcитe. \"Cтpec тecтoвeтe, нaпpaвeни 2 гoдини пo-ĸъcнo, пoĸaзaxa, чe финaнcoвaтa cиcтeмa e cтaбилнa. Bъпpeĸи тoвa cпopeд Eвpoпeйcĸaтa ĸoмиcия вce oщe имa cлaбocти, ĸaтo бeшe пocoчeнo, чe двe oт бaнĸитe c мecтни coбcтвeници тpябвaшe дa yвeличaт ĸaпитaлoвитe cи бyфepи\", ce ĸaзвa oщe в пyблиĸaциятa. \"Cлyчaитe в Бългapия и пo-ĸъcнo в Лaтвия cлeд бaнĸoвaтa ĸpизa пoĸaзвaт, чe Бългapия би имaлa пoлзи oт влизaнeтo в cъюзa нa финaнcoвитe инcтитyции\", ĸoмeнтиpa ĸoнcyлтaнтът нa UnіСrеdіt във Baшингтoн Любoмиp Mитoв. \"Koнтpoлът въpxy нaдзopa нa финaнcoвитe инcтитyции и peгyлиpaнeтo им биxa били чacтичнo изнeceни извън cтpaнaтa\", oбяcнявa тoй.  \"Бaлĸaнcĸaтa дъpжaвa иcĸa дa влeзe в oбмeннo вaлyтния мexaнизъм ЕRМ ІІ, пoзнaт ĸaтo \"чaĸaлнятa\" нa Eвpoзoнaтa, тoвa лятo. Bъпpeĸи чe пpиcъeдинявaнeтo ĸъм бaнĸoвия cъюз щe cлoжи ĸpaй нa oпaceниятa oтнocнo пpoзpaчнocттa в бaнĸoвaтa cфepa в peзyлтaт нa cĸaндaлитe в дpyги чacти нa Изтoчнa Eвpoпa, пoдoбнa cтъпĸa нe ce oбмиcля\", пишe мeдиятa.  \"Бългapия paбoти aĸтивнo пo пpиcъeдинявaнeтo cи ĸъм ЕRМ ІІ, ĸoeтo e пъpвaтa cтъпĸa ĸъм влизaнeтo eднoвpeмeннo в Eвpoзoнaтa и бaнĸoвия cъюз\", ca ĸoмeнтиpaли oт вeдoмcтвoтo пpeд Вlооmbеrg. Зaпoзнaти oбaчe твъpдят пpeд мeдиятa, чe cĸaндaлът oĸoлo зaтвapянeтo нa тpeтaтa нaй-гoлямa бaнĸa в Лaтвия пpeди вpeмe щe нaпpaви ocъщecтвявaнeтo нa плaнoвeтe нa Coфия пo-тpyднo. Зa пocтaвянeтo нa бaнĸитe в cтpaнaтa пoд ĸoнтpoлa нa Eвpoпeйcĸaтa цeнтpaлнa бaнĸa (EЦБ) ce зaгoвopи oщe пpeз 2014 гoдинa пoĸpaй ĸpизaтa c \"Kopпopaтивнa тъpгoвcĸa бaнĸa\" (KTБ). Kъм peaлни пpoмeни oбaчe нe ce cтигнa.    ", "date": "2018.03.29", "title": "Вlооmbеrg: Бългapия нямa дa влeзe в бaнĸoвия cъюз нa EC пpeди дa пpиeмe eвpoтo"}
{"url": "https://www.blitz.bg/ikonomika/blumbrg-reno-i-nisan-gotvyat-slivane_news589778.html", "text": "Автомобилните гиганти Renault SA и Nissan Motor Co. водят преговори за тяхното сливане и за създаването на нова обща компания за производство на автомобили, съобщава агенция Блумбърг, цитирайки свои източници. Сделката ще сложи край на досегашното сътрудничество между двете компании и ще доведе до формирането на обща корпорация, посочиха пред агенцията лица, които обаче не поискаха да бъдат назовани с оглед на факта, че детайлите по водените преговори не са публично достояние.     В момента Renault притежава 43% от Nissan, докато японската автомобилна компания държи дял от 15% в своя френски партньор.     Според източниците на Блумбърг, Карлос Гон, който понастоящем е председател и на двете компании, ръководи преговорите и ще застане начело на съвместното автомобилно предприятие.     Въпреки че от двете компании отказаха да коментират \"слухове и спекулации\", акциите на Renault скочиха при старта на днешната търговия с около 8% точно над ниво от 100 евро за акция (100,8 евро), преди да последва известна стабилизация около 97,25 евро, което представлява нарастване в рамките на деня от около 4,5 на сто.    ", "date": "2018.03.29", "title": "Блумбърг: \"Рено\" и \"Нисан\" готвят сливане"}
{"url": "https://www.blitz.bg/ikonomika/novo-20-shell-iska-da-prodava-i-tok_news589789.html", "text": "Hacĸopo Rоуаl Dutсh Ѕhеll зaпoчнa изĸyпyвaнe нa мaлĸи, нo cтpaтeгичecĸи ĸoмпaнии в cфepa, в ĸoятo пeтpoлнитe дpyжecтвa oтдaвнa oтбягвaт: eнepгийния ceĸтop, пишe Тhе Wаll Ѕtrееt Јоurnаl, цитирано от Мъни бг. Πpeз пocлeднитe мeceци бpитaнcĸo-xoлaндcĸият пeтpoлeн гигaнт пpидoби ютилити ĸoмпaниятa, бизнec зa зapeждaнe нa eлeĸтpoмoбили и дял в дpyжecтвo зa coлapнa eнepгия. Πoĸyпĸитe ca чacт oт дългocpoчния плaн нa ĸoмпaниятa дa \"oжeни\" oгpoмния cи дoбив нa пpиpoдeн гaз c фyтypиcтичeн ютилити бизнec.  Ѕhеll зaлaгa, чe мoжe дa нaпpaви пeчaлбa oт пpoмeнитe нa eнepгийния пaзap в мoмeнт, в ĸoйтo eнepгиятa oт възoбнoвяeми изтoчници зaпoчвa дa игpae вce пo-гoлямa poля. Идeятa e дa ĸoмбиниpa cвoeтo пoдpaздeлeниe зa тъpгoвия c eнepгия и мacивния дoбив нa пpиpoдeн гaз - нaй-гoлeмият в cвeтa oт ĸoмпaния, зaд ĸoятo нe cтoи дъpжaвaтa - зa дa зaпълни дyпĸaтa, ĸoгaтo cлънцeтo нe cвeти или вятъpът нa дyxa. B ĸpaйнa cмeтĸa Ѕhеll имa нaмepeниe дopи дa ce ĸoнĸypиpa и c тexнoлoгични ĸoмпaнии, cъбиpaйĸи дaнни ĸoгa и ĸaĸ пoтpeбитeлитe пoлзвaт eлeĸтpoeнepгия, зa дa им пpeдлoжи пo-дoбpa cдeлĸa. Aĸo вcичĸo въpви пo плaн, cлeд дeceтилeтия Ѕhеll щe дoбивa гaз, ĸoйтo щe изпoлзвa зa пpoизвoдcтвo нa eлeĸтpoeнepгия, ĸoятo пъĸ щe пpoдaвa нa дoмoвe, бизнecи и cтaнции зa зapeждaнe нa eлeĸтpoмoбили.  Moдeлът e пoдoбeн нa тoзи в пeтpoлния бизнec нa ĸoмпaниятa - oт пpoизвoдcтвoтo, пpepaбoтĸaтa, тpaнcпopтa и пpoдaжбaтa нa бeнзинocтaнции. Πpeз фeвpyapи Ѕhеll зaĸyпи бpитaнcĸия дocтaвчиĸ нa eлeĸтpoeнepгия Fіrѕt Utіlіtу, ĸoeтo ѝ дaдe диpeĸтeн дocтъп дo тъpгoвиятa нa тoĸ нa дpeбнo. Mинaлaтa гoдинa пъĸ ĸoмпaниятa пpидoби eднa oт нaй-гoлeмитe ĸoмпaнии зa зapeждaнe нa eлeĸтpoмoбили Nеw Моtіоn. Дpyжecтвoтo имa и пapтньopcтвo c Іоnіtу - cъвмecтнo пpeдпpиятиe нa гoлeми aвтoмoбилни пpoизвoдитeли, чиятo цeл e cъздaвaнeтo нa мpeжa oт cтaнции зaбъpзo зapeждaнe нa eлeĸтpoмoбили в цялa Eвpoпa.  Πpeз янyapи пъĸ Ѕhеll cъoбщи зa плaнoвe дa пpидoбиe пoчти 44% oт щaтcĸaтa coлapнa ĸoмпaния Ѕіlісоn Rаnсh Соrроrаtіоn в cдeлĸa, ĸoятo ce oцeнявa нa oĸoлo 200 милиoнa дoлapa. Ѕhеll плaниpa дa пoxapчи мeждy eдин и двa милиapдa дoлapa гoдишнo в cвoeтo пoдpaздeлeниe зa \"нoвa eнepгия\" дo 2020 гoдинa. Xoдът пoĸaзвa яcнo нyждaтa нa Ѕhеll дa нaмepи пaзap зa oгpoмния cи дoбив нa пpиpoдeн гaз, ĸaĸтo и чe пeтpoлнитe гигaнти oчaĸвaт пpoмянa в нaчинa, пo ĸoйтo пoтpeбитeлитe ĸoнcyмиpaт eлeĸтpoeнepгия. ", "date": "2018.03.29", "title": "Ново 20: Shell иска да продава и ток"}
{"url": "https://www.blitz.bg/svyat/zrelishchno-video-tsiganin-ot-stolipinovo-se-pusna-ot-kshchata-na-sobstvenika-na-khayneken-v-zheneva-i-obyavi-na-3-ezika-kakvi-gi-vrshi-tam_news589752.html", "text": "Наш сънародник публикува във \"Фейсбук\" видео от къщата на собственика на \"Хайнекен\" в Женева и предизвика фурор в социалните мрежи. Айдован Милев прави обиколка на милионерския дом, докато той все още е в ремонт. Той сам признава във видеото, че е работник и участва в строителните дейности, както и че е \"циганин от Столипиново\".  \"Намираме се в Женева, в къщата на собственика на \"Хайнекен\". Ще ви покажа какво сме направили в тази къща. Говоря на три езика, защото имам приятели турци, французи и българи.   Това го правят неграмотни цигани от \"Столипиново\". Тук има геометрия, физика, математика\", обяснява Айдован, като показва огромния \"слизащ басейн\", който се появява сякаш от нищото, а фонът е повече от ослепяващ - река Рона.   \"През зимата е тераса, през лятото басейн. Къщата е поне 2000 квадрата\", показва още ромът от \"Столипиново\", за какъвто се представя той.    ", "date": "2018.03.29", "title": "Зрелищно ВИДЕО: Циганин от \"Столипиново\" се пусна от къщата на собственика на \"Хайнекен\" в Женева и обяви на 3 езика какви ги върши там!"}
{"url": "https://www.blitz.bg/svyat/v-skopie-stava-goreshcho-opozitsiyata-svalya-pravitelstvoto-s-protesti_news589770.html", "text": "ВМРО-ДПМНЕ планира протести в Скопие за свалянето на правителството на премиера Зоран Заев. Лидерът на ВМРО-ДПМНЕ Християн Мицкоски заяви, че от месец май той отново ще излезе с хората на протести, които ще целят да се свали правителството на Заев.Вчера Мицкоски е признал, че на 27 април миналата година, когато се стигна до насилие в парламента в Македония, той е бил навън, сред протестиращите.  \"Не се безпокойте и никой от вас не трябва да се безпокои..., че бяхме заедно и протестирахме за това, което тогава предупреждавахме сегашния премиер Зоран Заев - да не прави нищо, което е против интересите на Република Македония\", посочил още лидерът на ВМРО-ДПМНЕ. Този път Мицкоски аргументира желаната от него смяна на властта със спад в промишленото производство, намаляване на чуждестранните инвестиции, спад в депозитите на гражданите и увеличаването на държавния дълг.", "date": "2018.03.29", "title": "В Скопие става горещо! Опозицията сваля правителството с протести"}
{"url": "https://www.blitz.bg/ikonomika/trmp-razmakha-prst-na-amazon_news589803.html", "text": "Президентът на САЩ Доналд Тръмп използва \"Туитър\", за да атакува търговския гигант \"Амазон\" за данъчната му политика. Лидерът на САЩ обвини онлайн търговеца, че плаща \"малко или никакви данъци\".\"Изразих притеснението си за \"Амазон\" много преди изборите. За разлика от други те плащат малко или никакви данъци на държавата или местните правителства, използвайки нашата пощенска система като техния пощальон, нанасяйки огромни загуби на САЩ, изваждат хиляди търговци от бизнеса\", написа Тръмп.  Вчера американският новинарски сайт Axios съобщи, че Тръмп обмисля да промени данъчната политика по отношение на \"Амазон\". Но говорител на Белия дом отрече информацията, подчертавайки, че няма конкретни политики или действия по отношение на компанията.", "date": "2018.03.29", "title": "Тръмп размаха пръст на \"Амазон\""}
{"url": "https://www.blitz.bg/svyat/moskva-dokazatelstvoto-na-london-za-skripal-e-svetovna-falshifikatsiya_news589786.html", "text": "Министерството на външните работи на Русия съобщи, че Великобритания нарушава международното право с отказа си да предостави информация за дъщерята на отровения бивш руски агент Сергей Скрипал, съобщава Скай нюз. Говорителят Мария Захарова заяви, цитирана от руски медии, че за четвърти път Русия се обръща към Великобритания по официалните канали с предложение за сътрудничество в разследването на ситуацията със Скрипал. Тя поясни, че съответните ноти на руското посолство в Лондон са изпратени на 6,13,14 и 22 март.  Говорителят подчерта, че британската страна мълчи или изпраща неграмотни отговори. Според Захарова Лондон умишлено избягва контактите с руското посолство.  Москва също нарече разпространеното от британското посолство \"доказателство\" за случая \"Скрипал\" световна фалшификация.  Разпространеното от Лондон \"доказателство\" е тотална световна фалшификация, отсече Захарова.  Според ведомството презентацията на Лондон по случая е направена от британския посланик по време на закрита пресконференция и след това е разпространена сред британските дипломатически мисии преди масовото експулсиране на руски дипломати.  По-рано Захарова обяви, че публикуваните от Лондон документи по случая напомнят на работата на ученици от долните класове.  Вчера британската полиция разкри, че е имало новичок по входната врата на жилището на Скрипал.  Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март.  Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати. ", "date": "2018.03.29", "title": "Москва: „Доказателството” на Лондон за Скрипал е световна фалшификация"}
{"url": "https://www.blitz.bg/kriminalni/lyubovna-drama-v-dnoto-na-pokushenieto-sreshchu-azhda-priyatelki-izdadokha-skandalni-podrobnosti-ot-lichniya-y-zhivot_news589631.html", "text": "Любовна драма най-вероятно стои зад покушението с киселина над 36-годишната Ажда Ибрахимова. Това е основната версия, по която работи МВР, споделиха разследващи пред в. \"Телеграф\". Според ченгетата има вероятност някой отритнат ухажор на сладкарката да е решил да й мъсти, но всичко е в процес на разследване.   Мотивът за заливането на жената с киселина най-вероятно е личен, има конкретни данни за евентуалния извършител, заяви вчера главният прокурор Сотир Цацаров.   Часове след заливането с киселина започнали разпити на всички близки и приятели на 36-годишната сладкарка. Според разследващи голяма част от тях давали противоречиви показания, които не се припокривали, а някои дори се разминавали драстично. Приятелки на Ажда дори споделили, че тя ходила по казина, но нямала дългове и не била пристрастена към комара.  Освен любовна драма, те не отхвърлят и втория мотив - някой да е заплашил Ибрахимова заради бизнеса й, но той бил слабо вероятен.  Съседи на Ажда и мъжа й Джума Юзчелик разказаха, че били добро семейство. Ажда имала два автомобила - опел и мерцедес, които могат да се видят в профила й във фейсбук. Те обаче нито имали ожесточена конкуренция, нито пък изпъквали с по-заможен начин на живот.  ", "date": "2018.03.29", "title": "Любовна драма в дъното на покушението срещу Ажда! Приятелки издадоха скандални подробности от личния й живот"}
{"url": "https://www.blitz.bg/svyat/nov-uzhas-vv-frantsiya-shofor-trgna-da-gazi-voynitsi-te-naskachakha-v-kanavkata_news589712.html", "text": "Мъж се е опитал да вреже автомобила си в група войници, които са тренирали край казармите си в югоизточна Франция. Няма пострадали, предава AFP. В момента шофьорът е издирван. Той е обиждал словесно друга група войници след неуспешната атака в град Варш Алие е Рисе край Гренобъл, преди да изчезне в неизвестна посока.  Войниците били принудени да скочат в канавка, за да се спасят. На мястото е била изпратена жандармерия.     Нападението става само няколко дни след заложническата драма в град Треб, при която терорист от марокански произход взе заложници и в резултат на която 4 души загинаха.    ", "date": "2018.03.29", "title": "Нов ужас във Франция: Шофьор тръгна да гази войници, те наскачаха в канавката"}
{"url": "https://www.blitz.bg/stsena/klakha-izvesten-aktor-v-kholivud-snimki_news589726.html", "text": "Властите в Лос Анджелис разследват нападение срещу актьора Кори Фелдман. Той съобщи в Тwitter, че е в приет в болница, след като е бил нападнат и наръган с хладно оръжие.Фелдман, стана световно известен още като дете с филмите \"Дяволчета\" и \"Гремлини\". Той е бил пресрещнат от непознат мъж, който го наръгал в стомаха и избягал. Актьорът сам е успял да стигне до болницата, в момента е в стабилно състояние.  Според полицай Дрейк Медисън обаче звездата нямала прободна рана от предполагаемата атака. Фелдман написа в социалната мрежа, че е получавал заплахи онлайн. През ноември актьорът каза, че му е упражнявано сексуално насилие като дете. Полицията в Лос Анджелис тогава съобщи, че няма да разследват оплакването, подадено от него, защото давността на обвиненията била изтекла.   ", "date": "2018.03.29", "title": "Клаха известен актьор в Холивуд (СНИМКИ)"}
{"url": "https://www.blitz.bg/svyat/rusiya-poiska-ot-velikobritaniya-pomoshch-pri-razsledvaneto-na-otravyaneto-na-yuliya-skripal_news589740.html", "text": "Руският Следствен комитет, който разследва отравянето на руската гражданка Юлия Скрипал, отправи към Великобритания искане за правна помощ, предаде Ройтерс.Комитетът иска от британските власти да извършат процедурни действия, целящи установяването на свързаните с престъплението обстоятелства, както и да предоставят копия от материалите по криминалното разследване.  Русия желае още Великобритания да й предостави резултатите от проучването на мястото, където Юлия Скрипал е била открита в безсъзнание, както и резултатите от нейните медицински изследвания.  Бившият руски разузнавач, превърнал се в двоен агент, Сергей Скрипал и дъщеря му Юлия са били отровени с нервнопаралитично вещество, оставено на входната врата на дома им в Солсбъри, обяви вчера антитерористичният отдел на британската полиция.   ", "date": "2018.03.29", "title": "Русия поиска от Великобритания помощ при разследването на отравянето на Юлия Скрипал"}
{"url": "https://www.blitz.bg/svyat/uchenitsite-pod-blokada-vv-frenskiya-grad-kdeto-opitakha-da-pregazyat-voenni_news589737.html", "text": "Кметът на френския град Варш Алие е Рисе Жан-Люк Корбе заяви пред телевизия BFMTV, че шофьорът, опитал да прегази група войници в града, все още се издирва. Той опитал да прегази войниците докато тичали около казармата. Не е ясно дали нападателят е искал да прегази групата от 10 души от 93-и планински арителрийски полк или просто да си сплаши, посочи говорител на местната префектура.     Кметът заяви, че било наредено учениците да останат в училищата докато трае издирването на шофьора.     От разследването посочиха, че мотивите му не са ясни, както не е ясно дали групата военни е била предварително набелязана от него или просто е попаднал на тях. За щастие, няма ранени след инцидента. Мъжете наскачали в канавкаа край пътя и така успели да избегнат нараняванията.    ", "date": "2018.03.29", "title": "Учениците под блокада във френския град, където опитаха да прегазят военни"}
{"url": "https://www.blitz.bg/svyat/izvnredno-ot-rumniya-avariya-v-aets-cherna-voda-reaktor-e-izklyuchil_news589736.html", "text": "За нова авария в румънската атомна електроцентрала \"Черна вода“ алармираха медиите в северната ни съседка. Тя се намира на един от ръкавите на р. Дунав в Северна Добруджа, на около 60-70 км северно от българската граница, съобщава Канал 3.От АО Nuclearelectrica уточниха, че вторият реактор на ядрената централа се е изключил автоматично от националната енергийна мрежа в резултат на неизправност в електрическата система, а не в работата на реактора с ядреното гориво, гласи информацията, разпространена от Mediafax.  Според румънските медии инцидентът няма да окаже никакво негативно влияние нито на персонала на централата, нито на населението край обекта и природната среда.", "date": "2018.03.29", "title": "Извънредно от Румъния! Авария в АЕЦ \"Черна вода\", реактор е изключил"}
{"url": "https://www.blitz.bg/svyat/chechnya-kadirov-e-gotov-da-zalovi-i-nakazhe-zhestoko-ukrainetsa-podigral-se-s-tragediyata-v-kemerovo_news589711.html", "text": "Чеченският министър по въпросите на националностите, външните връзки, печата и информацията Джамбулат Умаров заяви в ефира на радио „Говори Москва“, че главата на републиката Рамзан Кадиров може да намери украинския шегаджия Евгений Волнов (с истинско име Никита Кувиков). „Ние с вас не сме каубои, за да обявяваме награда за главата на някой. Всичко ще е в рамките на закона. Защо Рамзан Кадиров да планира нещо, когато в Русия има огромен брой съответни компетентни органи, които са длъжни да се занимават с подвеждането под отговорност, залавянето и така нататък. Ако има такава държавна задача, поставена в съответните компетенции, то, повярвайте ми, Рамзан Ахматович ще я изпълни много деликатно и враговете на Русия ще бъдат наказани“, заяви Умаров.     При това той се съгласи, че мерките по отношение на Волнов трябва да бъдат максимално строги.       „Този човек не зачита нищо свято. Цялото наше законодателство трябва конкретно да обърне внимание на шегаджиите, които правят тези глупости. Защото последствията са изключително плачевни. На такива хора трябва да се обръща специално внимание. И от законодателна гледна точка, и от други гледни точки. За да не може никой безнаказано да разиграва хората, когато става дума за трагедия, когато става дума за възможността за социален взрив. Това е антидържавна дейност, а не някаква си забавна шегичка“, отбеляза чиновникът.       По-рано Следственият комитет на Русия съобщи, че Кувиков е обявен за международно издирване. Също срещу него е заведено дело. По данни на следствието, шегаджията „публично е разпространявал недостоверни данни за броя на жертвите на пожара в Кемерово, въвеждайки в заблуждение роднините на загиналите и пострадалите, опитвайки се по този начин да дестабилизира обстановката“.    ", "date": "2018.03.29", "title": "Чечня: Кадиров е готов да залови и накаже жестоко украинеца, подиграл се с трагедията в Кемерово"}
{"url": "https://www.blitz.bg/svyat/uzhasyavashcho-razkritie-za-ognenata-tragediya-v-kemerovo_news589748.html", "text": "Вратите на едно от кината в търговския център в град Кемерово са били заключени при избухването на пожара. Това разкри мъж, загубил трите си деца, съпруга и сестра в трагичния инцидент в руския град, предават световните медии.Игор Востриков заяви във видеообръщение в социалната мрежа „Вконтакте“, че е изгледал записите от охранителните камери. На тях се виждало как първоначално вратите на киносалона са отворени. В един момент обаче неизвестен човек решава да ги заключи.  Близките на мъжа са в капан и загиват в огнения ужас. Востриков каза, че човекът, заключил вратата, в крайна сметка е успял да се спаси. Не е ясно какви са били мотивите му. Над 60 души, сред които десетки деца, загубиха живота си в трагичния пожар. След трагедията стана ясно, че са пренебрегнати основни изисквания за безопасност в големия мол. Много хора са се оказали в капан, защото пожарните изходи са били заключени. Президентът Владимир Путин посочи, че става въпрос за „престъпна небрежност“ и заяви, че виновниците ще бъдат наказани.", "date": "2018.03.29", "title": "Ужасяващо разкритие за огнената трагедия в Кемерово"}
{"url": "https://www.blitz.bg/svyat/dokde-se-dokarakha-izraelski-voynitsi-zadrzhakha-3-godishno-dete-provokiralo-gi-video_news589763.html", "text": "Израелски войници задържаха 3-годишно палестинско момче в град Хеброн на Западния бряг. Според войниците детето тръгнало към тях с отвертка в ръка и ги замеряло с камъни, а това се смята за провокация. Невръстният нападател бил задържан за кратко, а плачът и писъците му били чути от баща му и по-големия му брат, който дори се нахвърлил с удари да отскубне детето от ръцете на войниците. Детето бе върнато на баща му след кратка свада.      ", "date": "2018.03.29", "title": "Докъде се докараха! Израелски войници задържаха 3-годишно дете, провокирало ги (ВИДЕО)"}
{"url": "https://www.blitz.bg/svyat/boris-dzhonsn-na-banket-sravni-deystviyata-na-rusiya-s-prestplenie-i-nakazanie-na-dostoevski_news589754.html", "text": "Министърът на външните работи на Великобритания Борис Джонсън сравни Русия с Родион Разколников - главният герой на Фьодор Достоевски във философския роман \"Престъпление и наказание\". Сравнението, направено по време на традиционен банкет с дипломати в Лондон, е във връзка с дипломатическата криза между двете държави, възникнала след отравянето на Сергей Скрипал. Великобритания обвинява Москва, че стои зад отравянето на бившия руски шпионин Сергей Скрипал и дъщеря му Юлия в английския град Солсбъри на 4 март. Според Лондон Русия е използвала химически агент новичок. Обединеното кралство експулсира 23-ма руски дипломати, а Москва, която категорично отрича обвиненията, предприе реципрочни действия. Близо 30 държави в знак на солидарност с Великобритания решиха да изгонят общо повече от 100 руски дипломати.    Джонсън смята, че Русия не разбира международната реакция на събитията в Солсбъри.  Това е като началото на \"Престъпление и наказание\" в този смисъл, че знаем кой е престъпникът и единственият въпрос е дали той ще си признае или ще бъде хванат, обяви британският министър. Той благодари на страните, които солидарно с Великобритания решиха да експулсират руски дипломати, но подчерта, че действията на Лондон не са насочени към гражданите на Русия.", "date": "2018.03.29", "title": "Борис Джонсън на банкет сравни действията на Русия с „Престъпление и наказание” на Достоевски"}
{"url": "https://www.blitz.bg/kriminalni/nakazanie/samo-v-blits-pusnakha-ot-zatvora-strashilishcheto-vrban-boksora-zaradi-smrtonosna-bolest_news589729.html", "text": "Един от най-жестоките бандити в страната Върбан Борисов Боксьора е пуснат от ареста, научи ексклузивно БЛИЦ. Причината за решението на магистратите е, че лидерът на страховитата банда \"Опасните\" има онкологично заболяване. Той отдавна страда от рак на щитовидната жлеза, но преди дни състоянието му се е влошило рязко и не е бил в състояние да търка повече наровете зад решетките.  Решението за освобождаване на бандита е взето от прокурор от Софийска градска прокуратура.  В момента Боксьора се подвизава в столичния квартал \"Дружба\" заедно със семейството си. Той ще може да се порадва на свободата си до края на април, а след това трябва да бъде върнат в килията, където излежава 18-годишна присъда  През 2014 година Борисов и 7 негови авери бяха признати за виновни в извършване на два грабежа от софийската военноокръжна прокуратура.  Боксьора и ортаците му бяха арестувани през 2012 г. след въоръжен грабеж в заложна къща. \"Опасните\" са осъдени за два грабежа на заложни къщи в София, като плячката им от злато и вещи е оценена на 275 хил. лв. Те са наказани и за кражбата на фолксваген, който след това запалили. С него извършвали нападенията.  Подсъдимите получават присъди и за незаконно оръжие. Боксьора успя да избяга по време на полицейската операция, но след това се предаде сам. През 2013 година съпругата му обяви, че ще се запали пред Съдебната палата, защото мъжът е в ареста, а се нуждаел от лечение. Явор БЕЛЧЕВ, БЛИЦ    ", "date": "2018.03.29", "title": "Само в БЛИЦ! Пуснаха от затвора страшилището Върбан Боксьора заради смъртоносна болест"}
{"url": "https://www.blitz.bg/kriminalni/izvnredno-i-prvo-v-blits-zhestok-ekshn-vorzheni-banditi-ograbikha-327-000-leva-ot-inkasoto-na-kaufland-v-pleven_news589659.html", "text": "Тежко въоръжени бандити нападнаха инкасо автомобил пред \"Кауфланд\" в Плевен и задигнаха 327 000 лева, научи БЛИЦ от свои източници. Екшънът се разиграл пред хипермаркета и бил досущ като в сцена от култовия роден сериал \"Под прикритие\".  Гангстерите причакали буса с оборота от \"Кауфланд\", издебнали разсеяния шофьор и нападнали него и колегата му.      Реакцията на нападателите била мълниеносна. Те превзели буса на абордаж и след това единият от тях го подкарал. След като взели плячката бандитите изоставили автомобила и изчезнали в мрака.  Полицията е по следите на апашите! Ивайло КРАЧУНОВ", "date": "2018.03.29", "title": "Извънредно и първо в БЛИЦ! Жесток екшън! Въоръжени бандити ограбиха 327 000 лева от инкасото на \"Кауфланд\" в Плевен!"}
{"url": "https://www.blitz.bg/svyat/v-kemerovo-sa-besni-12-miliona-nagrada-za-glavata-na-ukrainetsa-izlgal-za-300-zhertvi-v-mola_news589706.html", "text": "Група местни жители на Кемерово обявиха награда от 12 милиона рубли за залавянето на украинския шегаджия Евгений Волнов, който разпространи слуховете за 300 жертви след адския пожар в търговския център „Зимная вишня“ в града. Това съобщи активист, съобщават световните медии. „Аз и приятелите ми сме шокирани и от трагедията, и от поведението на този шегаджия. След като следствените органи на Русия заведоха срещу него дело, ние решихме да ускорим процеса, разбирайки, че той да бъде докаран тук от чужбина ще бъде доста трудно“, поясни активистът и добави, че един от неговите приятели е изгубил роднини в трагедията.       „Мислите ни са с него, също още един наш приятел реши да даде за крайната сума на наградата и да накаже провокатора, който направи това гнусно шоу на гърба на трагедията“, каза още мъжът.     В същото време някои медии, позовавайки се на социалните мрежи в Русия, съобщиха, че Волнов сам е разпространил информацията за наградата за своето залавяне.       По-рано през деня съдът задочно арестува Волнов. Заведено е наказателно дело по статия 282 НК на Русия („Провокиране на ненавист или вражда“).     Волнов публикува запис на телефонен разговор със служител на кемеровската морга в YouTube-канала си на 25 март. В записа той се представя за съдебен експерт и заявява на своя събеседник, че той трябва да очаква най-малко 300 трупа на загинали при пожара. След това в социалните мрежи и месинджърите бе разпространена информация за аналогичен брой жертви.   Превод и редакция: БЛИЦ        ", "date": "2018.03.29", "title": "В Кемерово са бесни! 12 милиона награда за главата на украинеца, излъгал за 300 жертви в мола"}
{"url": "https://www.blitz.bg/svyat/malala-se-zavrna-v-pakistan-pazyat-ya-ot-talibanite-ss-stroga-okhrana_news589641.html", "text": "Носителката на Нобелова награда за мир Малала Юсуфзай се завърна в Пакистан за първи път след 6 години. Тогава крехката 15-годишна девойка беше нападната от талибаните и простреляна, което за малко не ѝ коства живота, съобщава Би Би Си. Талибаните нападнаха Малала заради кампанията ѝ, порпагандираща образование за младите момичета.     Очаква се днес 20-годишната млада жена да се срещне с министър-председателя на страната Шахид Хакан Абаси. Подробностите за пътуването ѝ се пазят в тайна „с оглед на чувствителността на темата“, обяснил държавен служител пред АФП.     Местна телевизия излъчи материал, в който Малала е на международното летище в Исламабад заедно със семейството си под строга охрана. Очаква се посещението да продължи 4 дни. Малала е пристигнала заедно с представители на своята фондация. Няма яснота дали ще посети родния си град Суат.     Потребители на Туитър приветстват с топло „добре дошла“ активистката, след като новината за посещението ѝ беше съобщена.     След нападението през 2012 година талибаните заявиха, че са я простреляли, защото била „прозападна“ и проповядвала западна култура в региона Пащун. Нараняванията ѝ бяха много тежки и дълго време животът ѝ беше в опасност. Наложи се част от черепа ѝ да бъде отстранена, за да се облекчи подуването на мозъка. След като беше лекувана в Пакистан, Малала беше транспортирана в британския град Бирмингам заедно със семейството си, което продължава да живее там.    ", "date": "2018.03.29", "title": "Малала се завърна в Пакистан, пазят я от талибаните със строга охрана"}
{"url": "https://www.blitz.bg/svyat/obstrelvakha-s-raketi-bazata-na-koalitsionnite-sili-v-kandakhar-nyama-postradali-blgari_news589689.html", "text": "Базата на международните коалиционни сили на летище \"Кандахар\", Афганистан, беше подложена на ракетен обстрел на 28 март 2018 г. в 21.06 часа местно време (19.36 часа българско време). Това съобщиха от пресцентъра на Министерство на отбраната. Няма пострадали български военнослужещи.    ", "date": "2018.03.29", "title": "Обстрелваха с ракети базата на коалиционните сили в Кандахар - няма пострадали българи"}
{"url": "https://www.blitz.bg/kriminalni/nakazanie/mzh-ot-galiche-naplyaskal-politsay-se-razmina-s-probatsiya_news589669.html", "text": "Мъж от белослатинското село Галиче, който напляскал полицай, сключи споразумение с районната прокуратура, според което ще се размине със затвора. Актът има силата на присъда и не подлежи на обжалване. Инцидентът станал на 15 ноември м.г. на ул. \"Оборище\", където Пл. Данов се опитал да осуети връчването му на призовка от разследващ полицай. При стълкновението мъжът от Галиче използвал сила срещу младши полицейски инспектор в охранителната полиция към РУ на МВР в Бяла Слатина. Веднага след инцидента районната прокуратура се заела със случая.     Районният съд одобри споразумението, според което Данов се признал за виновен и приел да бъдае в условията на пробация за 1 година - да се среща с пробационен служител и да се подписва, като освен това трябва да положи 300 часа безплатен труд в полза на обществото.       ", "date": "2018.03.29", "title": "Мъж от Галиче, напляскал полицай, се размина с пробация"}
{"url": "https://www.blitz.bg/svyat/kosovskiyat-premier-se-zakani-na-srbiya_news589697.html", "text": "Косовският премиер Рамуш Харадинай заяви, че не може да има подялба и размяна на територии между Косово и Сърбия, предаде \"Танюг\". Сръбският президент Александър Вучич трябва да разбере, че търпението ни не е безгранично и ще защитаваме правото си, написа Харадинай във Facebook.  Сръбската листа трябва да се върне на масата и да обсъжда общите теми за доброто на всички граждани. Ултиматумът е погрешен подход, посочи премиерът.    Директорът на сръбската правителствена служба за Косово Марко Джурич реагира на изявлението на Харадинай, като написа в Тwitter, че от изявлението станало ясно, че в Прищина на власт са лица, които не искат мир, а се готвят за война. \"Харадинай е прав като казва, че не може да има подялба и размяна на територии, тъй като цялата територия на Косово и Метохия е част от Република Сърбия\", написа Джурич.  ", "date": "2018.03.29", "title": "Косовският премиер се закани на Сърбия"}
{"url": "https://www.blitz.bg/svyat/siriyskata-armiya-e-gotova-da-shchurmuva-anklava-duma-v-iztochna-guta_news589624.html", "text": "Операцията на сирийската армия „Дамаска стомана” в Източна Гута край Дамаск приближава към края си. Единствената опора на терористите остана в северната част на анклава около сателитното градче Дума с площ от около 14 кв км, които са извънредно силно укрепени. Според съобщения на ливанската агенция Almasdarnews (AMN), към края на вчерашния ден, сряда, подразделенията на армията вече са приключили подготовката за начало на атаката и войниците очакват сигнала за щурма. Военното ръководство обаче не бърза да даде подобна заповед, макар че сроковете по ултиматума за предаване вече са изтекли. Впрочем очакването изнервя и изтощава психически терористите от „Джебхат ан-Нусра”.  В арабските медии се появяват актуални карти за бойните действия. Последната е от 27 март, защото през това време не са настъпили никакви изменения в ситуацията. По своите военни канали „Хизбула” съобщи, че вече са освободени около 87% от територията на Източна Гута.     От съобщенията на AMN става известно, че руски представители от групите за примирие също очакват, че нервите на „Нусрите” няма да издържат и ще се съгласят на сделка. Има обаче индикации, че сирийското командване също започва да нервничи и да проявява нетърпение, като заплашва терористите с щурм на техните позиции. Не се очаква вземане на пленници.    Превод и редакция: БЛИЦ", "date": "2018.03.29", "title": "Сирийската армия е готова да щурмува анклава Дума в Източна Гута"}
{"url": "https://www.blitz.bg/kriminalni/prestplenie/samo-v-blits-chasove-predi-da-bde-ubit-stolichniyat-biznesmen-spodelil-pred-poznat-che_news589675.html", "text": "Часове преди да бъде убит, столичният бизнесмен Венцислав Маринов е говорил със свой познат по телефона. Оплакал му се е, че е притеснен и недоволен от това, че от него се прикриват пари и се правят далавери. Говорил е за убиеца си Севдалин Буюклиев, за сина му Марин Буюклиев и за това, че е вложил доста пари, а ревизиите не излизали. Казал е, че е сложил камера, за която Севдалин и синът му не знаят. Това сподели ексклузивно пред БЛИЦ мъжът, с когото на фаталния 21 март малко преди обяд Венцислав се е чул.   Приятелят го посъветвал да се махне от това задружие, да не се занимава и да не се разправя със Севдалин, но Венцислав е казал, че ще предприеме мерки и ще потърси сметка защо постоянно влага пари, а не му се отчита нищо.   Нашият източник разказа още, че Венцислав е бивш борец. Бизнесът му в София е бил свързан с отдаване под наем на различни имоти, след които и автомивка. Бил е на около 50-години, несемеен.   \"Не беше лошо момче. Беше честно и отговорно\", разказа нашият източник.  Въпросният Севдалин, който е арестуван за убийството заедно със сина си е имал любовна връзка със старата собственичка на заведението. След това Минка - настоящата му любовница, с която са въртели далавери, е спечелила на търг общинското заведение и е станала собственичка.   Тя и Севдалин са кроели подли схеми как да отстранят от бизнеса Венцислав. Бизнесменът се запознал с тях, след като няколко пъти отсядал на път в заведението. Говори се още, че Севдалин е имал ужасни пререкания със старата си любовница, която първоначално е стопанисвала заведението.    Говори се, че именно Севдалин преди 2-3 години е запалил кръчмата като отмъщение към нея. Севдалин и Минка вързали в мрежите си Венцислав и постепенно спечелили доверието му. Оплакали се, че нямат пари и предложили да му прехвърлят 50 % от дяловете на фирмата. Така и станало съдружието.   След като бизнесменът налял пари за ремонт на заведението и започнал да притиска Минка и Севдалин, че не получава никакви доходи от там, двамат любовници скроили подлата схема да го изолират от бизнеса. Именно затова Минка прехвърлила дялове от фирмата на сина на любовника си - 26-годишният Марин.   Бизнесменът от София се оплакал още, че години наред не били плащани наеми на заведението към общината. Дължали са 12 000 лева на местна власт - заведението е построено върху общинска земя.   Всички в Нареченски бани говорят за лошата репутация на Севдалин и сина му. Завличали хора с пари, заплашвали ги, изнудвали ги. Именно затова приятелите на Венцислав постоянно го съветвали да бяга от съдружие с тези хора и подчертавали, че те са измамници.   Както БЛИЦ съобщи, на 21 март т.г. Венцислав е влязъл в пререкания с бащата и сина. Те са го убили, увили са тялото в завеса и найлон, напъхали са го в бидон, вързали са за бидона дъждовна шахта за тежест и са го хвърлили в реката.   Тялото бе извадено преди дни. За зверството са арестувани Севдалин Буюклиев и синът му Марин.  Кристина ИВАНОВА, БЛИЦ    ", "date": "2018.03.29", "title": "Само в БЛИЦ: Часове преди да бъде убит столичният бизнесмен споделил пред познат, че..."}
{"url": "https://www.blitz.bg/svyat/menidzhrt-na-mola-ot-ada-v-kemerovo-progovori-v-sda-za-tragediyata-video_news589701.html", "text": "Мениджърът на търговския център в руския град Кемерово, където пожар взе живота на 64 души, заяви, че не се чувства виновна. Това съобщи Ruptly, цитиран от Дарик.„Провели сме проверки, на които присъствах лично. Нямаше никакви неизправности. Последните инспекции бяха направени, след анонимно обаждане, че в киното има поставена бомба. Тогава евакуирахме хората, а службите на полицията, пожарната и медици дълго време проверяваха дали всичко е наред. Не бяха открити неизправности“, категорична бе Надежда Суденок.    Тя твърди, че не е имало проблем и с пожароизвестителната система. „Не искам да бъда жертва и да ми бъде вменена вина за нещо, което не съм направила“, заяви мениджърката.  Окръжният съд в Кемерово започна разглеждането на мерките за неотклонение на четирима служители на търговския център, включително на техническия директор и мениджъра.  Най-малко 64 души, включително и деца, загинаха при пожара. Според разследващи, пожарните и аварийни изходи са били блокирани. Разследването на трагедията продължава.    ", "date": "2018.03.29", "title": "Мениджърът на мола от ада в Кемерово проговори в съда за трагедията (ВИДЕО)"}
{"url": "https://www.blitz.bg/obshtestvo/georgi-opita-da-izmami-baba-s-20-bona-no-tya-mu-razkaza-igrata_news589676.html", "text": "Полицията в Петрич задържа Георги И., който вчера направил опит да измами възрастна жена от града и поискал пари от името на полицията за лов на телефонни измамници. Toва предаде struma.com. Георги в продължение на около час тормозил жената, обяснявайки и колко е страшна и важна полицейската операция. Тя трябвало да участва, тъй като \"измамникът\" се укривал близо до дома ѝ.  Разбирайки за какво става въпрос възрастната петричанка позвънила в полицията и разиграла истински театър пред телефонния терорист. Така Георги взел парите, оставени на посочено място и бил заловен с тях.  Предстои прокуратурата да го задържи за 72 часа. Разследва се има ли връзка Георги с крупните измами в Сандански и Благоевград.  Завчера санданчанка бе измамена и остави около 20 000 лева, в злато и пари, до контейнер за смет. За пореден път полицията предупреждава внимавайте, не се подавайте на подобни схеми, веднага търсете полицията. ", "date": "2018.03.29", "title": "Георги опита да измами баба с 20 бона, но тя му разказа играта"}
{"url": "https://www.blitz.bg/obshtestvo/po-malko-krazhbi-v-naselenite-mesta-s-videonablyudenie_news589692.html", "text": "Всички сме съгласни да има видеонаблюдение, тъй като там, където има, почти изчезват кражбите. Това каза пред БНР кметът на Калофер и председател на Националното сдружение на кметовете и кметските наместници Румен Стоянов. До днес, по нареждане на премиера Бойко Борисов, трябваше да бъде осигурено видеонаблюдение в малките населени места. „Това все още не е факт навсякъде“, каза Стоянов и уточни, че около 15% са малките населените места, в които се въвежда видеонаблюдение.     „Радвам се, че има някакво развитие. Радвам се, че обръщат внимание на малките населени места, тъй като ние до този момент бяхме направо забравени, защото връзката между нас и държавата е скъсана точно на ниво общини и оттам нататък общините си правят точно това, което си искат и на когото си искат“, каза Стоянов. Според него в община Калофер няма проблем със средствата за видеонаблюдение. Преди изборите преди две години там местни бизнесмени финансирали инсталирането на камери в общината.     Стоянов смята, че до този момент не е имало инвестиции в малките населени места. \"Много села изчезнаха от картата на България. Този проблем не е от вчера или от днес. Надяваме се вече малко от малко да върнем нещата, защото една държава - няма ли силно село, това означава, че няма държава\", каза той.    ", "date": "2018.03.29", "title": "По-малко кражби в населените места с видеонаблюдение"}
{"url": "https://www.blitz.bg/kriminalni/prestplenie/izcheznalata-v-kholivud-makedonka-aktrisa-adea-e-namerena-zakopana-v-grob-video_news589593.html", "text": "В прясно изкопан гроб на около 80 км от Сакраменто беше намерено тялото на млада жена, за което се предполага, че е на македонската студентка по актьорско майсторство Адеа Шабани. Тя беше обявена за издирване на 23 февруари. Трупът е открит миналия четвърътк, но едва сега е бил идентифициран.     Както БЛИЦ съобщи, красивата актриса, която е родом от Скопие, е видяна за последно на 23 февруари около 11 ч. в района на бул. „Холивуд“ в близост до дома ѝ. По думите на приятелите ѝ, входната врата не била заключена.     Преди дни 33-годишният приятел на Адеа – Крис Споц, се самоуби, след като се опита да избяга с крадената си кола от полицията.     Местни медии твърдят, че полицията има информация, че тялото на Адеа било натоварено в багажника на колата на Крис.     ", "date": "2018.03.29", "title": "Изчeзналата в Холивуд македонка актриса Адеа е намерена закопана в гроб (ВИДЕО)"}
{"url": "https://www.blitz.bg/kriminalni/la-times-amerikanski-politsai-likvidirakha-nevorzhen-afroamerikanets-s-20-smrtonosni-kurshuma_news589505.html", "text": "Десет дни след като невъоръженият афроамериканец Стефон Кларк беше застрелян пред дома си от полицаи в град Сакраменто, Калифорния, група активисти призовава за отговорност от виновните, пише Los Angeles Times. На 18 март полицаи издирвали в района хулиган, разбил стъкло на кола. Те срещнали 23-годишния Стефон Кларк, живеещ в близка къща с баба си и дядо си, допуснали, че именно той може да е вандалът и решили да го проверят. Младият човек се опитал да избяга, но те го простреляли като куче с 20 куршума.     На видеозаписа от мястото на убийството се чува как преди да открият огън полицаите крещели „Пистолет, пистолет, пистолет!” След това до тялото на убития намерили мобилния му телефон.     Независимо че разследването още не е завършило, в интервю за Los Angeles Times, кметът на Сакраменто Даръл Стейнбърг заявил, че смъртта на Кларк е „несправедлива” и отбелязал необходимостта от промени. Лидерът на демократичното малцинство в Камарата на представителите Нанси Пелоси заявила, че Кларк „сега трябваше да е жив”.    Превод и редакция: БЛИЦ    ", "date": "2018.03.29", "title": "LA Times: Американски полицаи ликвидираха невъоръжен афроамериканец с 20 смъртоносни куршума"}
{"url": "https://www.blitz.bg/obshtestvo/stolitsa/prvi-podrobnosti-za-sstoyanieto-na-izvestniya-nash-rezhisor-bit-i-ograben-ot-kradliv-tsiganin-v-srtseto-na-sofiya_news589633.html", "text": "\"Баща ми не се е изплашил, но от удара има отток на аркадата на лицето и не вижда добре. Ходихме в очна клиника да го прегледат\". Това сподели пред \"Телеграф Степан Поляков, син на известния режисьор Николай Поляков, който е бил нападнат и ограбен от крадлив циганин във вторник вечер. Поляков-старши е бил атакуван в гръб от мургав 20-годишен мъж и ограбен на оживено място - до спирка на градския транспорт.  Нападателят е откраднал неговата чанта, в която имало таблет. Нападението се е разиграло през Международния ден на театъра.  Вечерта във вторник режисьортр се връщал от театър “София” след постановката “Тирамису”.  “Съпротивлявал се е, но Плъха е успял да му открадне чантата. После е избягал. Баща ми е отишъл в Трето районно. Обещали му да намерят Плъха”, пише синът на режисьора, като препраща случая към убития от д-р Иван Димитров в Пловдив крадец, известен с прякора Плъха.  Освен на “Тирамису” Поляков е режисьор на хитовата постановка “Анна Каренина” в театър “София”.    ", "date": "2018.03.29", "title": "Първи подробности за състоянието на известния наш режисьор, бит и ограбен от крадлив циганин в сърцето на София!"}
{"url": "https://www.blitz.bg/intsidenti/stikhii/silno-zemetresenie-razdrusa-tayvan_news589640.html", "text": "Силно земетресение от 4,8 по Рихтер разтресе сърцето на Тайван тази сутрин, съобщават световните осведомителни агенции. Eпицентърът е бил в окръг Нантоу на дълбочина 5,2 км. Трусът е бил усетен и в градовете Тайчжун и районите Чжанхуа и Юнлин.  Няма данни за пострадали и щети.   В началото на февруари при мощно земетресение с магнитуд 6 в източния окръг Хуалян загинаха 17 души, а над 280 бяха ранени.    ", "date": "2018.03.29", "title": "Силно земетресение раздруса Тайван"}
{"url": "https://www.blitz.bg/politika/krasimir-karakachanov-blgariya-na-tozi-etap-nyama-osnovanie-da-goni-ruski-diplomati_news589804.html", "text": "Вицепремиерът и военен министър Красимир Каракачанов е на мнение, че България на този етап няма основание да гони руски дипломати. На предстоящия в петък съвет по сигурността ще бъдат разгледани евентуалните нови данни по случая с отравянето на бившия шпионин Сергей Скрипал във Великобритания, допълни вицепремиерът.На заседанието ще бъде изслушан българският посланик в Москва Бойко Коцев, който бе извикан за консултации в София:     \"Смятам, че позицията на премиера е изключително балансирана и подкрепям една такава позиция. Не знам дали има разнобой в ГЕРБ и не е моя работа да коментирам в ГЕРБ какви позиции има\". Каракачанов се въздържа от коментар по искането на БСП за оставка на вътрешния министър Валентин Радев заради инцидента на летище София с непроверените от гранична полиция пътници от Париж: \"Аз не виждам основание сега за всяко нещо, което иска БСП или някой друг веднага да коментирам оставка на един мой колега-министър на вътрешните работи\". ", "date": "2018.03.29", "title": "Красимир Каракачанов: България на този етап няма основание да гони руски дипломати"}
{"url": "https://www.blitz.bg/svyat/neizvesten-otkri-strelba-v-teksas-eto-kakvo-se-sluchva-snimki_news589889.html", "text": "Неизвестен откри стрелба на улицата в американския град Плейноу, щата Тексас. Съобщава се за един загинал и трима ранени. Стрелецът е избягал от местопрестъплението и в момента се издирва от полицията.  Подробностите около инцидента се уточняват. Превод: БЛИЦ", "date": "2018.03.29", "title": "Неизвестен откри стрелба в Тексас, ето какво се случва (СНИМКИ)"}
{"url": "https://www.blitz.bg/lyubopitno/veche-i-ofitsialno-stara-zagora-e-tsentr-na-vselenata_news589827.html", "text": "Общинският съвет в Стара Загора даде съгласие да бъде даден старт на конкурс за изграждане на монумент \"Стара Загора – Център на Вселената\". Предложението бе прието с 42 гласа \"за\" на редовната сесия на местния парламент. Идеята датира от преди 14 години, когато бяха поставени 2 билборда на изходите на града, които гласяха на английски \"Добре дошли в Стара Загора – Центърът на Вселената\". Инициатор на идеята и тогава, и сега, е местният бизнесмен и по-късно депутат от ГЕРБ Пламен Русев. Той отдавна е патентовал идеята и по думите му инициативата ще увеличи сериозно интереса към града както у нас, така и в чужбина.  Любопитната инициатива има за цел да развие алтернативен туристически бранд, който да повиши разпознаваемостта и интереса към града, като поставя в основата 8-хилядната история на града, който е един от най-старите в Европа.  По думите на инициаторите в света има няколко подобни точки, които са обявени на края и средата на света и в момента тези места се радват на много добър поток от чуждестранни туристи. Досега обаче нито един град не е обявен за Центъра на Вселената.  Очаква се паметникът да бъде поставен в централната градска част до входа на регионалната библиотека \"Захарий Княжески\". За целта Пламен Русев и още един бизнесмен - Николай Далаков, са обявили награден фонд от 6 000 лева, с които ще бъдат отличени победителите в конкурса за бъдещия паметник.  ", "date": "2018.03.29", "title": "Вече и официално! Стара Загора е Център на вселената"}
{"url": "https://www.blitz.bg/ikonomika/naplno-obnoveniyat-praktiker-lyulin-otvori-vrati_news589859.html", "text": "Днес, 29 март, бе прерязана лентата на напълно обновения хипермаркет за дома и градината „Практикер“ в столичния квартал Люлин. След по-малко от 5 месеца ремонт обновеният „Практикер“ – Люлин отново отваря врати за своите клиенти в изцяло реконструирана и модернизирана сграда, разширена с повече от 3500 кв. м. С близо 1000 кв. м е увеличена търговската зала, като е осигурена повече светлина и нова по-функционална подредба и организация на продуктите, така че потребителите лесно да разгледат и да открият това, което им е необходимо. Резултатът е красив и уютен магазин, с модерна атмосфера  и фокус върху приятното пазаруване.  „Практикер“ – Люлин отваря със значително по-голям асортимент - над 50 хил. продукта на водещи световни и български производители. Разширен е сектор „Строителство“, където е изградена отделна каса с удобен достъп за автомобили. Целта е да не се налага на клиентите да минават с тежки и едрогабаритни строителни материали през целия магазин, а лесно да ги натоварят директно в автомобила си.  Допълнителна площ е отделена за представяне на разнообразни серии и съчетания от гранитогрес, теракот, фаянсови плочки, санитария и мебели за баня. Това, в комбинация с услугата „3D проектиране на бани“, превръща „Практикер“ в подходящо място за избиране на цялостни решения за банята. Повече пространство е отделено за сектор „Мебели“, където потребителите могат да избират от разширена гама мебели и модулни кухни, с акцент върху функционалността и на достъпни цени. В допълнение се предлага богато разнообразие от кухненски мивки, смесители, домашни потреби и аксесоари за обзавеждането.  По-голям избор от градинска техника и инструменти, външни и стайни растения, градински мебели и декорация ще открият потребителите и в обновения сектор „Градина“. Само за клиентите на „Практикер“ – Люлин са предвидени изключителни промоционални оферти за периода на откриването.      Общата площ на обновения хипермаркет „Практикер“ вече е почти 12 000 кв. м. Той е на познатия си удобен адрес в голям търговски парк, включващ хипермаркет „Хит“ и други търговски обекти от различни сектори. Намира се в близост до метростанция „Сливница“, а разполага и с голям безплатен паркинг. За доброто обслужване и консултация на клиентите в „Практикер“ – Люлин вече ще се грижат близо 100 обучени продавач-консултанта. Реализацията на проекта е дело на строителна фирма „Монтаж Строителни Конструкции“ АД. ", "date": "2018.03.29", "title": "Напълно обновеният „Практикер“ – Люлин отвори врати"}
{"url": "https://www.blitz.bg/politika/bsp-pozhalikha-rozhdenika-karakachanov-ot-blitskontrol-ministrt-namiga-za-pitieta_news589848.html", "text": "Министърът на отбраната Красимир Каракачанов се зарадвал, че депутатите от военната комисия го извикали на блицконтрол точно на рождения му ден, за да може да ги почерпи. \"Понеже комисията е открита за медиите, има само бонбони. Ако минете след 17 часа през министерството, бонбоните ще са свършили, но ще има други възможности\", смигна министърът към членовете на комисията в намек за питиета, съобщава Канал 3.И получи благопожелания от председателя й Константин Попов, както и от представителите на различните парламентарни групи.  \"Решихме днес да не вадим мечовете от ножниците, може да му е напрегната вечерта\", поздрави го Славчо Велков. Соцдепутатът заяви, че по тази причина от лявата група се отказват да му задават въпроси. \"Благодаря за отношението, но все пак има заседание, дружбата си е дружба, службата си е служба\", засмя се рожденикът. \"Аз очаквах, че французите са му подарили за рождения ден една ескадрила Рафал\", включи се в закачките и депутатът от ДПС ген. Симеон Симеонов, предвид факта, че до снощи Каракачанов беше във Франция. И Симеонов, и останалите, му пожелаха здраве и успех, а всички тегоби, които армията изпитва, да бъдат решени по най-бързия начин. Вицепремиерът пък обяви, че когато финансовият министър Владислав Горанов му звъннал да го поздрави и го попитал какъв подарък иска, той си пожелал повече средства за отбрана в бюджета догодина.", "date": "2018.03.29", "title": "БСП пожалиха рожденика Каракачанов от блицконтрол, министърът намига за питиета"}
{"url": "https://www.blitz.bg/politika/ministr-pavlova-povdigna-zavesata-okolo-vazhnoto-zasedanie-na-sveta-po-sigurnost-i-predupredi_news589851.html", "text": "Утре ще разговаряме с посланика ни в Москва. Тогава службите ще представят своите анализи. Това заяви министърът на българското председателство на Съвета на ЕС Лиляна Павлова., посланикът ни в Русия Бойко Коцев ще бъде изслушан на заседание на Съвета по сигурността 30 март.   „На този съвет ще присъстват министри, представители на президента и представители на службите”, добави Павлова пред bTV.  Тя бе категорична, че темата не трябва да се политизира, не трябвало да се има и свръхреакции. Трябва да сме много внимателни. \"Борисов не иска да взима решение под натиска на когото и да било по темата, а когато имаме обективни данни. Утре е много важен ден, всичко зависи от данните, с които разполагат службите”, каза още Павлова.  \"Според мен нашата позиция е балансирана. Важно е да вземем решението, когато имаме реални данни и факти. Да оставим компетентните органи и службите да си свършат работата\", добави тя.    ", "date": "2018.03.29", "title": "Министър Павлова повдигна завесата около важното заседание на Съвета по сигурност и предупреди..."}
{"url": "https://www.blitz.bg/politika/ekaterina-zakharieva-se-sreshchna-s-vnshniya-ministr-na-republika-yuzhna-afrika_news589835.html", "text": "Един от приоритетите на външната ни политика е да възстановим традиционните си и дългогодишни отлични отношения с държавите в Африка. Имаме 25 000 сънародници в Република Южна Африка, които са мост между нашите две страни. Надявам се и контактите между бизнеса да станат още по-интензивни. Това бе посланието, което вицепремиерът и министър на външните работи Екатерина Захариева отправи към госпожа Линдиве Сисулу, министър на международните отношения и сътрудничеството на Репулика Южна Африка, с която се срещна днес в Претория. Това съобщиха от пресцентър Министерство на външните работи. “През годините, търсейки нови партньорства, което е нормално, като че ли малко позабравихме старите, традиционните. И целта ми е да възобновим и да имаме повече и по-силна роля в африканския континент, защото много държави правят бизнес тук. Мисля, че нашият бизнес е достатъчно силен, мисля, че имаме много интереси да увеличим търговията, да привличаме инвестиции. Важно е и да възстановим също традициите, които имахме в образованието на чуждестранни студенти в този континент”, каза Захариева.  В момента южноафрикански студенти се обучават в Пловдив, предстои младежи от РЮА да започнат следване и в Стара Загора. “Много хора от моята партия - Африканския национален конгрес, са завършили в България. Моят покоен съпруг, кениец по произход, също е учил политически науки в София и покрай него знам много неща за вашата страна. Някои от нашите посланици говорят отлично български език, защото са се дипломирали у вас”, сподели министър Сисулу. Тя благодари много за интереса на България да обучава студенти от нейната страна и изтъкна, че в момента изпитват голяма нужда от специалисти по земеделие, които да приложат най-новите тенденции в обработката на земята. Министър Захариева даде за пример и навлизането на няколко инвестиционни фонда от РЮА, които през 2017 година придобиха три търговски центъра в София.  Южноафрикански капитали преговарят за още три мола в София и притежават терени с разрешение за строеж на молове в Пловдив и Варна. Друга голяма южноофриканска инвестиция е в Мусачево, където над 450 български работници произвеждат тапицерия за луксозни модели на BMW, която се изнася за германските фабрики на автомобилния гигант. Министър Захариева и министър Сисулу размениха покани за двустранни посещения, а българският първи дипломат изтъкна предимствата на страната ни в туризма и ИТ сектора. РЮА също вече е интересна туристическа дестинация и за българските граждани. По време на срещата Екатерина Захариева повдигна въпроса за 6-годишното българско момиченце, което остана пълен сирак, след като на 12 февруари т.г. двамата и родители бяха убити в дома им в Кейптаун. Молбата на българската страна е българските паспорти на детето и на доведения му 27-годишен брат да бъдат върнати и на момиченцето да бъде разрешено да отпътува за родината, където да бъде приютено при роднините.  Към момента момиченцето е настанено в близко на майка й семейство и е под наблюдението на социален работник, докато чака решение на южноафрикански съд по дело за попечителство. “Много съжалявам. Приемете моите най-искрени съболезнования по случая. Моите служители ще се заемат с него веднага”, каза министър Сисулу и разпореди на юридическия си съветник да проучи цялата документация. Министър Захариева постави въпроса и за трима български граждани, които от няколко година са с мярка за неотклонение “задържане под стража”, докато по наказателните производства срещу тях няма движение. Българската страна помоли и за съдействие българската общност в РЮА да получи по-бързо разрешение за строеж на църква, която ще е първият български православен храм в Африка.  За него има осигурени средства. Екатерина Захариева и Линдиве Сисулу обсъдиха още борбата с нелегалната миграция, трафика на хора и речта на омразата, както и редица въпроси от международния дневен ред. Дипломатическите отношения между Република България и Република Южна Африка са установени през февруари 1992 г. на равнище посланици и неотдавна бе отбелязана тяхната 25-а годишнина. За това сравнително кратко време са изградени отлични отношения. През 2001 г. РЮА подкрепя кандидатурата на България за непостоянен член на Съвета за сигурност на ООН за периода 2002-2003 г., а през 2006 и 2010 г. България гласува за избирането на РЮА за непостоянен член на Съвета за сигурност на ООН за периодите 2007-2008 г. и 2011-2012 г.  Последната визита на български външен министър в РЮА бе през 2009 г. Тогава министър Ивайло Калфин посети Претория в рамките на обиколка на шест африкански държави. През 2011 г. на посещение в София бе министърът международните отношения и сътрудничеството на РЮА госпожа Маите Нкоана-Машабане. Двете страни развиват интензивни търговско-икономически отношения. Стокообменът през 2016 г. е стигнал 96,7 млн. щатски долара, като България е с положително салдо от 56,3 млн. долара. За първите шест месеца на 2017 г. стокообменът е 43,3 млн. долара, от които 21,6 млн. долара са български износ за африканската страна. В РЮА живеят между 25 000 и 30 000 българи, главно в Йоханесбург, Претория, Кейптаун и Дърбан. В страната има три български организации – на общностите в Претория и Йоханесбург, в Кейптаун и в Дърбан.  ", "date": "2018.03.29", "title": "Екатерина Захариева се срещна с външния министър на Република Южна Африка"}
{"url": "https://www.blitz.bg/svyat/tova-li-e-krayat-na-wikileaks-i-ekvador-poseche-asanzh_news589563.html", "text": "Правителството на Еквадор лиши основателя на WikiLeaks Джулиан Асанж, който се укрива в посолството на страната в Лондон, от средства за комуникация с външния свят. Това се посочва в официално комюнике, публикувано от властите на Еквадор в сряда. „Мярката е предприета във връзка с неизпълнение от страна на Асанж на писмения ангажимент, даден на правителството в края на 2017 г., в който той обеща да не разпространява съобщения, които предполагат намеса в отношенията с други държави\", се казва в заявлението.     Според еквадорските власти, поведението на Асанж и съобщенията в социалните мрежи застрашават добрите отношения с Великобритания, страните от ЕС и с останалите държави. Във връзка с това средствата за комуникация на Асанж с външния свят са били спрени във вторник. Във връзка с поведението му не се изключва предприемането и на допълнителни мерки.  Напоследък в профила си в Туитър Асанж публикува множество постове, отнасящи се до ареста на лидера на Каталония Карлес Пучдемон. В един от тях той назова бившия лидер на каталонското правителство \"първият политически затворник в Германия\", цитирайки статия в немски вестник.  Преди това създателят на WikiLeaks коментира ситуацията с експулсирането на 23 руски дипломати от Великобритания във връзка с отравянето на бившия полковник от ГРУ Сергей Скрипал и дъщеря му Юлия.  Според него премиерът на Великобритания Тереза Мей се е оказала в сложно положение. „Ако Москва съзнателно стоеше зад отравянето на Сергей и Юлия Скрипал с нервно-паралитично вещество, то това, по-скоро, е направено, за да провокира реакция от страна на Великобритания, а Русия вече е пресметнала действията си”, смята той.    ", "date": "2018.03.29", "title": "Това ли е краят на WikiLeaks? И Еквадор посече Асанж"}
{"url": "https://www.blitz.bg/svyat/turtsiya-stroi-nevizhdan-samoletonosach-video_news589623.html", "text": "Турция от 2014 г. строи нов лидер на флота си – големия универсален „кораб-амфибия” TCG Anadolu (водоизместимост 28 хил. тона) на стойност над €1 млрд. Отсега всички военноморски флотове по всички земни кълбета в цялата вселена се удивяват на творението. Първо, щом като корабът ще бъде амфибия, ще излиза ли на сушата като десантните кораби, за да стоварва огромното количество бойна техника от трюмовете си (включително катери на подводни криле) и десант от 1400 души? Второ, същевременно той ще бъде не само вертолетоносач, ами и самолетоносач, защото се предвижда да носи и супермодерните F-35В STOVL, за които ще има трамплин за късо излитане, а кацането ще е вертикално.     Всички авионосци са твърде скъпи оръжия с ясно предназначение за експанзия. Нормално е да възникне въпросът каква военноморска доктрина ще обслужва Anadolu? На какъв театър на военните действия ще воюва Турция, до който да не достига нейната авиация? Нали по море Турция граничи единствено със страни-членки на НАТО, изключение е Русия, но те са си достове.     Всички експерти пророкуват, че тази кръстоска от самолетоносач и десантен (снабдителен) кораб не само ще запази генетичните недостатъци на своите родители, но и ще ги усили. Те уверяват, че един нормален вертолетоносач ще струва половината пари.     Турците обаче твърдят, че критиките са от завист и се захласват от гордост какво ще притежават от пролетта на 2019 г., когато той ще бъде спуснат на вода: дължина – 232 м, ширина – 38 м, височина – 58 м, площ на палубата – 5500 кв м. Максималната му скорост се очаква да е 37-39 км/час.     На палубата ще могат да се разполагат няколко самолета, 4 ударни вертолета, 8 военнотранспортни вертолета, 2 вертолета Seahawk и два безпилотни апарата.     Официалната версия гласи, че за първообраз е взет самолетоносачът Juan Carlos 1 от испанския флот. Натрапва се обаче убеждението, че турците са взели за основа проект от типа на френския десантен „Мистрал” и започнали да пригаждат палубата към експлоатация на американските изтребители F-35В. Така корабът „набъбнал” до 28 хил тона.     Всъщност може да става дума просто за мегаломански амбиции на турски военни. „Имал си бол пари, платил си” – казва един литературен герой.    Ганчо КАМЕНАРСКИ, БЛИЦ (по чужди публикации)    ", "date": "2018.03.29", "title": "Турция строи невиждан самолетоносач! (ВИДЕО)"}
{"url": "https://www.blitz.bg/obshtestvo/regioni/burgazlii-skochikha-sreshchu-sbotna-zelena-zona_news589808.html", "text": "В Бургас започна подписка, инициирана от „Движение България на гражданите“, с която ще се настоява Зелената зона в Морската градина да не работи през почивните дни. Предложението за отмяна на платеното паркиране през почивните дни е на общинският лидер на партията и общински съветник Живко Табаков. Колегите му в местния парламент не се съгласиха с доводите му и приеха зелената зона да е активна през летния сезон. В същото време обаче синята зона в града е безплатна в празнични и почивни дни. Според инициаторите това ще се отрази негативно и на туризма, тъй като зелената зона обхваща и района на Северния плаж.   ", "date": "2018.03.29", "title": "Бургазлии скочиха срещу съботна Зелена зона"}
{"url": "https://www.blitz.bg/obshtestvo/3-godishno-momchentse-se-prevrna-v-istinski-khit-v-mrezhata-gvardiyata-se-vpechatli-ot-vidyanoto-i_news589828.html", "text": "Най-младият гвардеец у нас вече си има униформа. Бригаден генерал Илко Йорданов, впечатлен от видяното, предложи да ушие униформа за малкия гвардеец Никола. \"Това беше следващото решение на целия личен и команден състав – този млад патриот да го облечем с една гвардейска униформа, която да му бъде връчена тържествено, за да може да остане в неговото съзнание. Подарък от личния състав на Гвардията: пълен комплект – ботушки с гвардейска червена униформа и калпак\", коментира бригаден генерал Илко Йорданов пред bgonair.bg.  На 3 март в социалните мрежи се появиха стотици патриотични публикации, една от тях обаче се открои сред всички други. Клип на 3-годишно момченце, което марширува пред Президентството до гвардейците, трогна хиляди, а видеото стигна до командира на Националната гвардейска част.  Видеото с малкия Никола, който марширува пред президентството навръх 3 март, може да видите     ", "date": "2018.03.29", "title": "3-годишно момченце се превърна в истински хит в мрежата, Гвардията се впечатли от видяното и..."}
{"url": "https://www.blitz.bg/obshtestvo/blits-tv-nadniknete-v-detska-rabotilnitsa-moyata-prva-ikona_news589759.html", "text": "За четвърта поредна година община Оборище и фондация \"Етнопалитра\" с помощта на Светия Синод проведоха безплатна детска работилница \"Моята първа икона\". Това видя репортер на БЛИЦ. Кратка лекция на тема \"История и символика на православната икона и нейното канонично изписване\" изнесе негово  високоблагоговейнство Ставрофорен иконом Ангел Ангелов, духовен надзорник на Софийска епархия.  Повече вижте във видеото: Оператор: Съйко СЪЕВ, БЛИЦ     ", "date": "2018.03.29", "title": "БЛИЦ TV: Надникнете в детска работилница \"Моята първа икона\""}
{"url": "https://www.blitz.bg/obshtestvo/stolitsa/blits-tv-kato-na-voyna-kakvo-se-sluchva-vv-vma_news589761.html", "text": "Полево учение на санитари в бойни условия за даване на първа помощ на ранени се проведе във ВМА. Това видя репортер на БЛИЦ. Санитари показваха своите умения пред комисия от оценяващи.  Повече вижте във видеото: Оператор: Съйко СЪЕВ, БЛИЦ     ", "date": "2018.03.29", "title": "БЛИЦ TV: Като на война! Какво се случва във ВМА?"}
{"url": "https://www.blitz.bg/obshtestvo/stolitsa/golemi-promeni-v-dvizhenieto-i-transporta-na-sofiya-zaradi-remonti_news589756.html", "text": "Въвежда се временна организация на движението за извършване на текущ ремонт и профилактика на релсов път. Това съобщиха от пресцентъра на Столична община. На 31 март 2018 г. и на 1 април 2018 г., във връзка с извършване на текущ ремонт и профилактика на релсовия път по бул. “Цар Борис III” в участъка от трамвайно обръщателно колело “Бр. Бъкстон” до спирка “Ул. Райска градина” по маршрута на трамвайни линии №4, 5 и 11 се въвежда временна организация на движението.  На 31 март 2018 г. и на 1 април 2018 г. за времето от 04.30 часа до 16.00 часа се въвежда следната организация на движение: - Трамвайна линия №4 ще се движи от кв. „Орландовци“ до ж.к. „Бр. Бъкстон“; - Трамвайна линия №5 ще се движи от Съдебна палата до ТМ обръщателно колело „Бр. Бъкстон”; - Трамвайна линия №11 ще се движи от кв. “Илиянци” до ТМ обръщателно колело “Овча купел”, с експлоатационни показатели. След 16.00 часа на 31 март 2018 г. и 1 април 2018 г. движението на трамвайни линии №4, 5 и 11 ще се възстанови по постоянните маршрути.  Разкрива се временна автобусна линия №5-ТМ с маршрут: кв. “Княжево” (начална и крайна спирки на автобусни линии № 58 и № 59), бул. “Цар Борис ІІІ”, надясно по бул. “Братя Бъкстон”, надясно по ул. “Тодор Каблешков” и наляво по бул. “Цар Борис ІІІ” по маршрута двупосочно. Автобусите ще спират на съществуващите автобусни спирки „Кв. Павлово”, „Бул. Цар Борис ІІІ”, „Кв. Овча купел” и „Бул. Братя Бъкстон” и на временни спирки в района на трамвайните спирки „Ул. Райска градина”, „Ул. Планинец” и “Бул. Никола Петков” в посока кв. „Княжево“.  ", "date": "2018.03.29", "title": "Големи промени в движението и транспорта на София заради ремонти"}
{"url": "https://www.blitz.bg/obshtestvo/turski-korabi-i-podvodnitsi-akostirat-do-varna_news589723.html", "text": "Група кораби от Военноморските сили на Република Турция, включително подводницата \"Иньоню\", ще посетят Варна, съобщиха от пресслужбата на Адмиралтейството в крайморския град. Визитата е ще бъде от 30 март до 2 април. Корабите, които ще акостират във Варна, са част от участниците в ежегодното учение \"Морска звезда 2018\", в което се включват турските военноморски и военновъздушни сили, както и бреговата охрана.  Командир на групата, която пристига у нас, е кап. първи ранг Гьокхан Гьок. В програмата на гостите са включени срещи с областния управител и кмета на Варна, както и с командира на Пункта за базиране. На 31 март турските кораби ще бъдат отворени за посещение от граждани и гости на града. Същия ден моряци от техните екипажи ще посетят Добрич, за да поднесат венци на мемориалното военно гробище. На 2 април турските кораби ще проведат съвместно учение от типа \"PASSEX\" с българските ВМС.  ", "date": "2018.03.29", "title": "Турски кораби и подводници акостират до Варна"}
{"url": "https://www.blitz.bg/obshtestvo/skandalt-na-godinata-kak-sdii-obsluzhvat-tsvetan-vasilev-i-ivo-prokopiev_news589755.html", "text": "Скандалът на годината в съдебната система е налице. Без публичност и без обществеността да бъде информирана, съдия от Софийския градски съд е обслужил интересите на банкера-беглец Цветан Василев. Става въпрос за изпратени до Съда на Европейския съюз преюдициални въпроси, които са формулирани на база на иск на известната до скоро Комисия за отнемане на незаконно придобито имущество срещу основния подсъдим за фалита на КТБ. Съдът иска тълкуване и отговор на въпроса – дали българското законодателство противоречи на европейските норми. Става въпрос за възможността Антикорупционната комисия да стартира процедура по конфискация на имущество и да иска неговото обезпечаване, единствено на базата на разследване. Тази разпоредба се оказва “камъче в обувката” за персони като укриващия се в Белград фараон и за скандалния подсъдим Иво Прокопиев, на когото е наложен запор на сметки и имущество на обща стойност от 200 млн. лв. След като стартира разследването по приватизацията на 33% от ЕВН, антикорупционните власти започват проверка на Прокопиев и установяват нередности при приватизацията на дружеството “Каолин”, както и несъответствие между декларираното и притежаваното имущество в размер на няколко милиона лева. Това бе повод и за задействане на КОНПИ срещу кукловода на задкулисния кръг “Капитал”.  Преюдициалното питане показва тоталната симбиоза между олигархичните интереси и т.нар. “правосъдие” у нас. Въпросите в питането до Съда на ЕС изглеждат повече като извадки от публикации от поръчковите медии, финансирани задкулисно от Цветан Василев и от медиите - “бухалки” на Прокопиев. Отправилият питането съдия го е формулирал така, че въпросите съдържат тезите и коментарите, с които адвокатите на Василев и Прокопиев пледират за тяхната невинност. Забележителен е въпрос №2 от питането на СГС до Съда на ЕС: “дали е в съзвучие с европейското законодателство тълкуването на българския закон, че е достатъчно единствено образуването на наказателно производство срещу едно лице, за да се инициира и проведе процедура по гражданска конфискация срещу него?”.  За да няма никакво съмнение и кого обслужва, информацията за преюдициалното питане се съобщава не от Съдебната палата, а в статия на една от “бухалките” на Прокопиев – вестник „Капитал“. Поръчковото издание не пропуска да припомни, че за да си осигури индулгенция олигархията издейства през марионетката си – т.нар. “преЦедател на ВКС” Лозан Панов тълкувателно дело, с което да се попречи на работата на антикорупционните власти по отнемане на престъпно придобито имущество.     Преюдициалното питане на СГС, макар и да доведе до блокиране на работата на правораздавателните органи, поне за година и половина, осветлява скрития договор между Василев и Прокопиев в защита на техните интереси, както и обслужващите ги представители в Храма на Темида.  Крайно време е истината за “прогнилите градини” в правосъдието да излязат наяве. Да бъдат разкрити всички зависимости между адвокатски кантори, неправителствени организации, поръчкови “медии”, олигарси и съдии. Питането на СГС до Съда на ЕС обяснява и защо толкова упорито изданията на подсъдими олигарси водеха кампания по удължаване мандата на временното ръководство на най-големия окръжен съд в страната. Просто и ясно - защото работи в техен интерес. Докато обществото бива занимавано с подкупни данъчни и пътни полицаи, които щавят шофьорите, магистрати се поставят в услуга на подсъдими и без никакъв свян ги обслужват по начин, който показва, че у нас “върховенството на закона” е немислимо. Обществото очаква арести, обвинения и доказателства срещу съдии, които не правораздават в името на народа, а в името на куфарите с финикийски знаци.   Ако гражданите искат да знаят – кои са “изгнилите плодове” в съдебната система – то може би трябва да потърсят имената на тези съдии, които вероятно под диктовката на адвокатите на фараони и олигарси, спъват борбата с корупцията чрез тълкувателни дела или преюдициални питания.  Защото е ясно, че докато задкулисието си има не просто съдии, а управлява ключови съдебни инстанции като СГС и ВКС, то същото ще продължи да е недосегаемо, а България ще е посмешището на Европа в “борбата” с корупцията.        ", "date": "2018.03.29", "title": "Скандалът на годината! Как съдии обслужват Цветан Василев и Иво Прокопиев"}
{"url": "https://www.blitz.bg/obshtestvo/regioni/mustafa-ne-pie-no-politsai-go-spryakha-i-mu-vzekha-knizhkata-zaradi-alkokhol_news589747.html", "text": "Полицията взела книжката и спряла от движение колата на шофьор, който е бил доказано трезвен, заради употреба на алкохол. За това сигнализира самият потърпевш. Севгин Мустафа е спрян от патрул на поморийската полиция край с. Бата през ноември. Следва регулярна проверка за алкохол, резултатите от която, изненадват учителя от руенското село Сини рид:  „По принцип – алкохол не пия. Отидох – тестваха ме. Аз не внимавах много, защото знам, че нищо не съм пил. Отдръпнах се и почнаха да се смеят „К‘во си пил, к‘во си пил“… Викам: „Нищо“. „Ела, ела, да видиш“. Показва ми дрегера – 1.76. Помолих ги за повторен тест, обаче ми отказаха. Направо почнаха – свалят номерата, взеха ми книжката…“, твърди мъжът.  Севгин е арестуван за 24 часа, наложени са му две заповеди, с които книжката му е отнета, а автомобилът е спрян от движение. Резултатите от кръвната проба показват, че той не е употребявал алкохол. Досъдебното производство срещу него е прекратено, поради липса на престъпление, а административният съд отменя и двете заповеди, поради същия факт.  Книжката му е върната, но полицията обжалва двете решения пред ВАС, коментира неговият адвокат Георги Михов:  „Той не може да ползва автомобила, не може да го продава, не може да го спира от движение. Дължи и данъци за това. Има винетка, която е купил. Платил си е таксата. Ще съветвам клиента си да предяви иск по Закона за отговорността на държавата за вреди, причинени на граждани“  До решението на върховния съд, Севгин не може да ползва автомобила си, а то ще излезе, според практиката, след около година, делата още не са насрочени. ", "date": "2018.03.29", "title": "Мустафа не пие, но полицаи го спряха и му взеха книжката заради алкохол"}
{"url": "https://www.blitz.bg/obshtestvo/gdbop-alarmira-nova-spam-ataka-udrya-elektronnata-vi-poshcha_news589730.html", "text": "ГДБОП предупреждава за спам атака и призовава потребителите да не предоставят поискани им по електронната поща лични и други данни от подател финансова институция, съобщиха от пресцентъра на МВР. От 20 март в страната е активна спам атака, при която, на общ принцип са разпратени стотици хиляди електронни писма до потребители на български мейл провайдъри, уточняват от вътрешното министерство.     Фишинг мейлите са еднотипни по съдържание и претендират, че са разпратени от името на различни банкови институции, извършващи търговска дейност на територията на страната. В съобщенията фигурира линк, който приканва получателите да въвеждат оторизационните си данни от акаунти за електронно банкиране /потребителски имена и пароли/ или финансови платежни инструменти /данни от дебитни и кредитни карти/ под претекст, че се извършват профилактични действия от името на финансовите институции.     ГДБОП апелира към необходимото внимание при получаването на фалшиви непоискани търговски съобщения. И отбелязват, че във всички финансови институции, осъществяващи търговска дейност на територията на страната, нямат практика да изискват подобен тип данни по описания по-горе начин.     ГДБОП е създала организация с големите имейл провайдъри в страната за филтриране на измамните спам съобщения.    ", "date": "2018.03.29", "title": "ГДБОП алармира: Нова спам атака удря електронната ви поща!"}
{"url": "https://www.blitz.bg/obshtestvo/zdraveopazvane/bez-nakazanie-za-lekar-otpratil-5-godishno-dete-s-otvorena-rana-na-glavata_news589662.html", "text": "Комисията по професионална етика към районната колегия на Българския лекарски съюз във Враца пожали лекар от спешно-приемно отделение на врачанската болница след сигнал за непрофесионално отношение към невръстен пациент. Писмото, подписано от председателя на етичната комисия д-р Ирена Горанова, пристигнало в началото на седмицата при подателката. С копие от него била уведомена и Регионалната здравна инспекция във Враца, съобщава „Конкурент“. Сигналът е подаден от майката на 5-годишното дете, пострадало при битов инцидент у дома на 13 януари т.г.     Според експертното мнение, д-р Пламен Петров е реагирал адекватно и преценил професионално ситуацията, като е насочил 5-годишен пациент с отворена рана на главата към личния му лекар, който пък го е препратил към хирург. „С оглед на така изложеното, според членовете на комисията не се констатират действия или бездействия на д-р Петров, които да са в нарушение на нормите на Кодекса за професионална етика или утвърдените правила за добра медицинска практика“, пише в отговора от комисията при РК на БЛС във Враца.     Ето какво разказала през януари майката на 5-годишното дете:     „На 13 януари синът ми, който е на 5 години, се подхлъзна у дома. Както казват старите хора „имало е да става лошото”. Детето падна вкъщи, подхлъзна се на ламинирания паркет и за наш лош късмет се удари в панта на гардероб. С падането изпищя и аз скочих към него, за да видя дали се е ударил силно.     Поглеждайки към него видях рана с дължина около 3 см, от която бликаше кръв. Веднага взех кърпа, с която да притисна и тръгнахме към спешното“.     За нейна изненада не чакали дълго в коридора. Тя била сигурна, че „раната ще бъде залепена, тъй като с просто око се виждаше, че е дълбока няколко милиметра, а и кръвта струеше. Обясниха ми, че няма нужда. Промиха го, сложиха стерилна марля и ми казаха в понеделник да го погледне и личният лекар“.     Майката питала няколко пъти не е ли необходимо поне мястото да се залепи. Обяснили й, че синът й „просто се е ожулил”. Авторката на сигнала описва, че реално били обслужени от една мила госпожа, за която не може да се каже дали е лекар или медицинска сестра. Тя повикала лекар. „Той каза, че на детето му няма нищо и че „до сватбата ще има още много да пада”. В издадения от СПО лист за преглед фигурира името на д-р Пламен Петров“, пише още в сигнала.     Майката за пореден път попитала дали няма да е по-добре да се залепи раната. Отговорили й, че не е необходимо, а и „дори да трябвало да се лепи, нямали консумативи“. Майката предложила да иде да купи лепило, както си купила инжекцията против тетанус, но отново я разубедили.     В понеделник, на 15 януари, тя завела сина си при личния лекар, който когато видял раната, веднага я изпратил при хирург, защото раната била не охлузна, както пише в листа за преглед, издаден от СПО-то, а разкъсно-контузна.     Хирургът д-р Емилиян Кюркчийски веднага вкарал детето в операционната, където зашил раната. „Не зная точно колко са конците на раната, тъй като между писъците на изплашеното дете и собственото си свито сърце, пропуснах да питам“, пише още в сигнала.     Жената продължава откровено: „Имах най-голямото желание да отида в СПО и да вдигна скандал. Отказах се - какво ще поправя?! Не ги трогна пищящо 5-годишно дете, та аз ли ще го направя? Заставам зад идеята да има общински болници и здравеопазване, а не само частни, но защо са ни държавните, щом неглижират повечето случаи и в крайна сметка получаваме необходимите медицински грижи от частните лечебни заведения?!“, попита врачанката.    ", "date": "2018.03.29", "title": "Без наказание за лекар, отпратил 5-годишно дете с отворена рана на главата"}
{"url": "https://www.blitz.bg/kriminalni/prestplenie/sheft-na-spetsprokuraturata-arestuvanite-danchni-pribirali-mezhdu-500-i-5000-lv-v-plikche-ss-zakupena-stoka_news589648.html", "text": "Разследването срещу 11-те служители на НАП е тръгнало от данни за изтичането на информация от междуведомствения център за противодействие на контрабандата. Тя гласяла, че данъчните служители предупреждавали търговци за предстоящи проверки. Това обясни в сутрешния блок на bTV Иван Гешев, началник на Специализираната прокуратура, по повод разследването на 11 данъчни служители. „Ние работим по този случай от октомври месец. Такива схеми съществуват не само в НАП, но и в други държавни служби“, каза Гешев.     По думите му, става въпрос за инспектори, включително ръководители на екипи и ръководител сектор. При констатирани нарушения или фиктивни нарушения те са „мотивирали“ търговците да плащат съответни суми, за да не бъдат санкционирани.     „Получавали са между 500 и 5000 лв. Може да ви звучи, че са малко, но тези суми са получавани редовно. От октомври месец“, каза Гешев и добави, че у разследваните са намерени над 300 000 лв.     Той посочи кое е нередното в цялата ситуация. „Ако има нарушения, парите не влизат в държавата. Когато са изнудвани търговци, вместо държавата да подпомага дребния бизнес, държавата го унищожава“, коментира прокурорът.     Той обясни и как са били получавани рушветите: „Не бих казал, че са пари в колет. Има различен начин за получаване на сумите. Един от начините е, че когато се извършва проверка, данъчните извършват контролна покупка. В част от случаите при покупката, освен касовия бон и покупката, на данъчния служител е поставяна в плик уговорената сума“.     Гешев посочи, че от разследваните най-високо в йерархията стои ръководител сектор „Оперативни проверки“. „Въпреки че е на средно ниво, е на доста висока длъжност“, каза тя. Разследващите работят и по разкриване на нарушения и на по-високи нива, но за момента няма такива данни.     „По-голямата час от тези пари са с източник корупционни действия“, категоричен беше Гешев. Той определи действията на данъчните като „щавене“ и „изнудване“. „Това е тъжно“, заключи той.    ", "date": "2018.03.29", "title": "Шефът на спецпрокуратурата: Арестуваните данъчни прибирали между 500 и 5000 лв. в пликче със закупена стока"}
{"url": "https://www.blitz.bg/obshtestvo/regioni/burya-v-gorna-oryakhovitsa-stotitsi-protestirashchi-osvirkakha-obishchnari-te-gi-podminakha-nay-beztseremonno_news589660.html", "text": "Жители на Горна Оряховица излязоха на протест пред сградата на общината срещу проекта за изграждане на социални жилища в града. С 3 милиона лева от програмата \"Региони в растеж\" в района на противопожарната служба в Горна Оряховица се планира да се построи и оборудва сграда с 30 апартамента, в които временно - за срок от три години, да бъдат настанявани социално слаби и уязвими хора. Инициативен комитет събра протестна подписка в която се включиха над 2800 граждани -  те настояват проектът да бъде спрян, защото се опасяват от увеличение на престъпността в квартала. На първо четене Общинският съвет прие наредба за социалните жилища. Под натиска на хората проектът временно е оттеглен.     Стотици хора, обаче, се събраха и днес пред общината, възмутени от факта, че никой не ги е питал за въросния проект. Те не желаят да издържат с доходите си „маргинали“ и се притесняват какви хора ще бъдат настанени там.     На влизане в общината няколко служители бяха бурно освиркани. Те от своя страна подминаха безцеремонно протестиращите и си влязоха в сградата. Не се впечатлиха дори от присъствието на репотери. „Наредбата падна“, коментира един от тях пред bTV  и побърза да се прибере.     „Това е всеки ден. Пшодминават ни, все едно ни няма“, оплака се един от протестиращите.     „Не искаме да плащаме за маргинални малцинствени групи. Самият факт, че ще има охрана, какво ви говори? Психолог, социолог ще има там...“, коментира жена от града.     „Господин кметът ни излъга“, добави друга.     „Ако е нещо полезно, за стари хора, да. Но от таков анещо  няма нужда“, казаха още протестиращите.    ", "date": "2018.03.29", "title": "Буря в Горна Оряховица: Стотици протестиращи освиркаха обищнари, те ги подминаха най-безцеремонно"}
{"url": "https://www.blitz.bg/obshtestvo/shchrkelt-yanko-otletya-za-afrika-s-edno-oko_news589594.html", "text": "В двора на пловдивската църква \"Св. пророк Илия\" вече се е завърнала двойката щъркели, която обитава специално направеното гнездо на пилон. След като вече осигури видеонаблюдение на храма, отец Ангел се кани да сложи и уебкамера на камбанарията. Ще се допита до орнитолози, за да го посъветват как точно да направи монтажа, за да може в реално време да се следи животът на щъркелите в гнездото. Пернатото семейство идва там всяка пролет. Преди време обаче потомството претърпяло инцидент - щъркелчето Янко паднало, наболо се на клечка и едното му око изтекло. Отец Ангел търсил природозащитници и накрая се обадил директно в лечебницата за животни в Стара Загора. Оттам му заръчали да прати Янко в кашон по рейса. Свещеникът не искал и да чуе, сложил птицата в семейния автомобил и я закарал, пише \"Марица\".   Целият комшулук се стекъл да ги изпроводи. В болницата дали амбулаторен номер на Янко и се заели да го лекуват, като уверили, че травмата няма да попречи на птицата да мигрира. Отец Ангел искал да е сигурен и звънял да пита: „Янко тръгна ли на юг?”.  Докато един ден дошла благата вест, че е отлетял.  Тази пролет се чака новото потомство, а клисарката Тоска твърди, че редовно си общува с щъркелите. Главата на семейството я държи под око, ритуално подръпва по някоя съчка в гнездото си, когато жената се запретне да работи в градината, и току потраква с клюн.  ", "date": "2018.03.29", "title": "Щъркелът Янко отлетя за Африка с едно око"}
