{"url": "https://www.blitz.bg/obshtestvo/prezidentt-podkani-betina-zhoteva-da-napravi-moralniya-si-izbor_news524127.html", "text": "Президентът Румен Радев коментира скандала, който се разрази около членът на СЕМ от президентската квота Бетина Жотева. Тя заема поста си в регулаторния орган през 2015 г., посочена от президента Росен Плевнелиев.\n„Има наистина логичен ход, който да защити авторитета на институцията и личното достойнство на госпожа Жотева. Оттук нататък е въпрос на неин личен морален избор!“, каза държавният глава пред български медии в Атина. \n  \n\"Г-жа Жотева има достатъчно и експертиза, и подготовка да прецени сама. Това е въпрос на личен избор\", коментира президентът Радев. На въпрос дали ще й поиска оставката, ако не последва самостоятелна преценка, Радев заяви: \"Нека видим първо това, което тя ще реши!\". \nКакто БЛИЦ съобщи, около името на Бетина Жотева се зашумя след като стана ясно, че е отправяла заплахи срещу журналиста Къдринка Къдринова по време на заседание на медийния регулатор.  \n \n", "date": "2017.06.24", "title": "Президентът подкани Бетина Жотева да направи моралния си избор"}
{"url": "https://www.blitz.bg/politika/ivo-khristov-oglupyavaneto-na-natsiyata-e-po-opasno-ot-vnshnite-zaplakhi_news524069.html", "text": "\n Светът като шахматна дъска. Кой обаче движи фигурите? Какъв е генезисът на конфликтите, които спорадично избухват в Близкия изток, Азия, Европа, Балканите? Интересни, макар и не особено лесни отговори, получи публиката, избрала да посети дискусията “Геополитическата карта на Евразия - рискове и хоризонти“, лектори на която бяха  проф. Иво Христов,  д-р Малек Насер, д-р Пламен Пасков, и докт. Галин Дурев.  Тя се проведе днес сутринта в зала \"Пълдин\" на хотел \"Санкт Петербург\" и бе организирана от сдружение \"Смисли\", съобщава \"Трафик\". \n Контролът върху търговските пътища и газовите находища в Близкия Изток са основната причина за войната в Сирия. А в основата й лежи желанието на Съединените щати да осъществява контрол в региона. \"Опитите на Щатите за \"износ на демокрация\" , които започнаха през 2003 година със свалянето на режима на Садам Хюсеин в Ирак и организираните от тях \"цветни революции\" в Либия, Египет, Тунис, Сирия и др. Свалянето на диктаторските режими в тези държави предизвикаха вакум, който бе запълнен от терористи и джихадисти. Духът бе пуснат от бутилката и фитилът на бурето с барут продължава да гори. Макар, че първочално бе поставена в пълно медийно затъмнение, продължаващата война в Ирак и Сирия  откри грозното лице на тероризма. Хората, които се бият там с правителствените войски не са никакви борци за човешки права, а най - обикновени терористи. Отказвам да употребявам названието Ислямска държава, защото тези хора нямат нищо общо с исляма, нито пък имат държава\" коментира д-р Насер. Според него ако терорът в Сърбия е бил победил, в региона е щял да настъпи некотролируем хаос, който да засегне Европа и България.  \n \"Изходът от тази война е само един, но до нея може да се стигне по два начина - бърз и бавен. Всичко зависи от това още колко дълго време съседните държави и Америка ще продължат да подкрепят и финансират терористите\", коментира д-р Насер, като направи паралел с Катар, който години наред е подкрепял и финансирал терористични организации. \"В един момент техните бивши съюзници, които правят същото - Саудитска Арабия, започнаха да говорят за човешки права и наложиха ембарго. А всъщност причината за това е фактът, че Катар отказа да участва в срещата, на която Тръмп сключи най-мащабната в историята на САЩ оръжейна сделка, включваща доставки на американски оръжия и военно оборудване за Саудитска Арабия за почти 110 млрд. долара. \nСделката предвижда и допълнителни продажби на оръжие за Рияд за 350 млрд. долара през следващите 10 години. Проф. Иво Христов доразви темата с коментара, че другият \"грях\" на катарците е опита да сключат споразумение с Иран за прокарването на газопровод към Запазна Европа. Според него в момента в Близкия изток се води новата война Йом Кипур, но този път без прякото участие на Израел.  \n Лекторите коментираха събитията в Украйна, Русия и бившите съветски републики. \"Русия е в тежко състояние. Моделът на Путин е ефикасен, за да спре разпадането на страната, но той не може да осигури икономическо развитие на Русия. Необходима е рязка промяна на икономическо - социалния модел в страната\" заяви проф. Христов.  \n Участниците в дискусията призоваха за повече гражданско съзнание, будна съвест и активност. \"Най - голямата опасност за България не идва отвън, а е тоталното оглупяване на нацията\" бе финалният коментар на проф. Христов.  \n", "date": "2017.06.24", "title": "Иво Христов: Оглупяването на нацията е по-опасно от външните заплахи"}
{"url": "https://www.blitz.bg/politika/rumen-radev-s-mnogo-ostri-dumi-za-boltovete-na-lozan-panov-namekna-che-puska-dimni-zavesi_news524068.html", "text": "Президентът Румен Радев призова да бъде създаден единен орган за борба с корупцията по високите етажи на властта. Това, според него, е едно от условията да има истинска съдебна реформа в България.\nРадев смята, че в концепцията за съдебна реформа и в антикорупционния закон липсва достатъчно политическа воля за борба с корупцията по високите етажи на властта: \"Крайно време е да имаме ясен, много точно структуриран орган, който да реши въпросите по събиране и анализ на информация, разследване, подготовка на обвинение, такова обвинение, което да издържи в съда. В този орган трябва да влязат служители с компетенцията на ДАНС, с компетенцията на разследващи полицаи, IT специалисти, експерти в областта на финансите, банковото дело. Тези хора, събрани в един екип с достатъчно правомощия, с големи заплати, да разровят всички крупни, съмнителни обществени поръчки. Трябва дейността на този орган да дисциплинира нашата политическа класа\", каза той, цитиран от БНР.  \nРадев коментира и въпроса трябва ли Националната служба за охрана, която е към президента, да направи допълнителна проверка по случая с автомобила на председателя на Върховния касационен съд Лозан Панов: \"Няма да се правя на експерт по гуми, джанти, болтове, ключове и така нататък. Има си технически експертизи, има си прокуратура. Според мен, това е димна завеса за големия въпрос - съдебната реформа\", посочи държавният глава.  \n", "date": "2017.06.24", "title": "Румен Радев с много остри думи за \"болтовете на Лозан Панов\", намекна, че пуска димни завеси"}
{"url": "https://www.blitz.bg/politika/karakachanov-razkri-kak-mozhe-da-se-reshi-problemt-s-nezaetite-mesta-v-armiyata_news524067.html", "text": "Незаети места за кадрови военнослужещи в българската армия са 5600, като най-големият проблем е, че от тези, които кандидатстват, около 30-40 процента се оказват негодни по здравословни или образователни причини. Въпросът с недокомплекта може да се реши, ако се увеличат заплатите им. Това заяви вицепремиерът и министър на отбраната Красимир Каракачанов пред журналисти.\nТой добави, че сега един войник постъпва на служба със 608 лева заплата и 120 лева порцион за храна. Затова от Министерството на отбраната са направили необходимите разчети за увеличаване на заплатите и са ги дали на Министерството на финансите, като разговорите предстоят. Министърът коментира и въпроса за връщане на наборната служба. Според него на първо време трябва да се въведе военно обучение в училище. Това обаче няма как да стане от 15 септември тази година, защото трябва да се съгласува учебната програма и Министерството на образованието и науката да определи броя на часовете, като според Каракачанов трябва да са минимум 15, а не пет, както е сега. \n\"Второто нещо, което трябва да направим, е доброволната служба. Докато това се реализира, аз съм убеден, че ще узреят и за връщане на наборната служба, защото много държави го направиха. Хората се грижат за сигурността си и най-вече да си подготвят населението да може да реагира и да защитава страната си\", добави вицепремиерът, цитиран от Канал 3.   \nТой каза още, че вече е говорено с ГЕРБ и според него те във времето ще се съгласят, защото и те виждат какво се случва по света. Каракачанов посочи, че няма да има проблем за осигуряване на бази за наборните войници, защото не става въпрос за 2 години служба, а за 6 месеца, и не става въпрос за стохилядна армия, а за около 16 хиляди човека. \n\"Нормално е младите хора да преминават през казармата, да получават военно обучение, за да могат да защитават страната си, ако се наложи\", заяви министърът. На въпрос за създаване на единна европейска отбрана, Каракачанов отговори, че според него Европа още не е готова за такава, тъй като самите европейски държави спорят по въпроса. \"България е за това да се изгради подобна европейска отбранителна структура, но това е процес\", добави министърът. \nПо думите му трябва да се види съвместимостта между НАТО, която е една организирана структура, и тази обща европейска отбрана, тъй като има европейски държави, които не са членове на НАТО, има и по-скептични и по-напористи. \nВицепремиерът добави, че към момента военнослужещите на границата са 200 човека, които са достатъчно, тъй като засега няма сериозен трафик.Той припомни, че министерството разработва операция \"Граница\", в която петте гранични района да бъдат покрити с по-сериозно военно присъствие на полеви условия\n", "date": "2017.06.24", "title": "Каракачанов разкри как може да се реши проблемът с незаетите места в армията"}
{"url": "https://www.blitz.bg/svyat/na-ostrova-shche-vri-i-kipi-i-sled-brekzit-zaradi-tezi-dumi-na-korbin_news524052.html", "text": "Британският опозиционен лидер Джереми Корбин обеща предсрочни парламентарни избори. След доброто представяне на изборите, лейбъристката партия на Корбин се превръща в решаващ фактор относно преговорите за Брекзит, пишат световните медии.\nСпоред Корбин „не е възможно да вярваме, че правителство на малцинството на консерваторите може да оцелее и нашата партия ще отправи предизвикателство към торите и ще използва всеки един случай за нови предсрочни парламентарни избори\". \nСпоред последни проучвания на общественото мнение, Джереми Корбин за пръв път е най-популярния политик в Обединеното кралство, уточнява Фокус. \n \n", "date": "2017.06.24", "title": "На Острова ще ври и кипи и след Брекзит заради тези думи на Корбин"}
{"url": "https://www.blitz.bg/obshtestvo/moskovski-sobshchi-pikantna-podrobnost-za-bombata-na-letishche-sofiya_news524045.html", "text": "Фалшивото обаждане за бомба на летище София снощи е дошло от Русе. Летището остана затворено за около час и половина, което е доведе до облитане над София за всички пристигащи самолети. Това съобщи министърът на транспорта Ивайло Московски, цитиран от Дарик.\nПрипомняме, че  . \n  \nСлед извършена проверка от специализираните служби на МВР взривно устройство не беше открито. Нормалната работа на Терминал 2 беше възстановена в 23.58 ч., а на Терминал 1 - в 00.23 ч. \n \n", "date": "2017.06.24", "title": "Московски съобщи пикантна подробност за „бомбата“ на летище София"}
{"url": "https://www.blitz.bg/politika/ninova-s-vazhno-video-ot-pozitano-20_news524055.html", "text": "\n Лидерката на БСП Корнелия Нинова разкри за какво се договориха червените привърженици по време на пленума на партията. \nТя потвърди новината, че партията й ще внесе изменения в Изборния кодекс за смесена мажоритарна система. \n", "date": "2017.06.24", "title": "Нинова с важно ВИДЕО от \"Позитано\" 20"}
{"url": "https://www.blitz.bg/politika/ninova-posochi-preimushchestvata-na-smesenata-izbiratelna-sistema_news524058.html", "text": "Смесената избирателна система отговаря на очакванията на хората за мажоритарен избор и запазва парламентаризма, държавността и Конституцията на България. Това каза лидерът на БСП Корнелия Нинова по време на пресконференция в централата на партията, съобщава „Фокус“.\n„Заседанието на Националния съвет одобри предложения от нас законопроект за Изборен кодекс. Преди да го представя в конкретика, бих искала да кажа, че БСП сме изключително последователни в политиките си, включително и по тази тема. От месеци наред предлагаме нашата теза за смесена мажоритарно-пропорционална система, която дава възможност да отговорим на очакванията на хората, показани в референдума за мажоритарен избор, но и да се запази държавността, институциите и парламентаризма в България. Изчакахме политическия театър, който ГЕРБ разиграха“, каза Нинова. \nТя посочи, че те са разиграли народната воля. „Отговаряме на обвиненията, че едва ли не блъфираме, че имаме законопроект“, заяви Нинова. Тя подчерта, че проектът е изготвен от широка група специалисти и по решение на Националния съвет днес ще бъде внесен другата седмица в Народното събрание. „Заедно с това ще инициираме широк разговор, и експертен и обществен по системата“, заяви Нинова. \nТя обясни, че според тази система ще има 120 пропорционални и 120 мажоритарни, както и два вида бюлетини. „Гласуване в един ден и по двете бюлетини, освен ако човек не реши да упражни вота си само за единия вид избор.Второ гласуване, само там, където няколко мажоритарни кандидати имат еднакъв брой гласове“, заяви Нинова. \nТя заяви, че БСП иска да направи една сериозна и аргументирана обществена и политическа дискусия.  \n \n", "date": "2017.06.24", "title": "Нинова посочи преимуществата на смесената избирателна система"}
{"url": "https://www.blitz.bg/politika/ninova-s-golyama-iznenada-za-svoite_news524044.html", "text": "\n БСП вади от нафталина идеята за собствена телевизия. И не само я вади, ами ще я приложи на практика още тази година. Това стана ясно по време на дискусията за Паметника \"Бузлуджа\" на закрития за медии соцпленум, съобщава Канал 3. \n Партийното ръководство планира червената телевизия да тръгне още наесен - септември или октомври, е обявила лидерката Корнелия Нинова пред членовете на Националния съвет. \n Тя изненадала червените, докато се чували скептични гласове, че дълго прокламираната телевизия не са направили, камо ли да си вземат Бузлуджа. \n Тогава Нинова обявила: \"И телевизия ще има, и Бузлуджа ще си вземем\", научи Канал 3 от участници в пленума. \n Обещанието за партийна телевизия бе залегнало още в предизборната платформа на Нинова, когато се кандидатира за лидер на БСП преди повече от година. \n", "date": "2017.06.24", "title": "Нинова с голяма изненада за своите!"}
{"url": "https://www.blitz.bg/obshtestvo/krasimir-yankov-bsp-tryabva-da-dade-yasno-stanovishche-za-izbiratelnata-sistema_news524102.html", "text": "Решението за предложението за смесената избирателна система е да се отчете дискусията и да се направи проект за допълнение на изборния кодекс. Аз съм изразил позиция, че този дебат е недостатъчен. На пленум 51 от общо над 100 члена на БСП подкрепиха това предложение. Предложението обаче е недостатъчно представително и партията трябва да се произнесе. Трябва да имаме мнението на специалистите. Това са хората, които ще правят изборите. БСП трябва да де становище, защото това касае не само партията, а и държавата, каза Красимир Янков в \"Офанзива”по Канал 3.\n \"Налагане на еднолично решение, крие опасност. Партията трябва да бъде чута. Аз прилагам  критика към ръководството, която налага необсъждано преложение. БСП функционира с решенията, които е взела. Трябва да се спазва регламента, който е водила до този момент.  Тряба колектива да обсъди, реши и предложи”, категоричен е той. \n Той сподели, че неговото  разминаване с председателя на партията е начина по който се взимат решения. Янков призова общинските организации да вземат отношение.  \n За смесената система, Янков каза, че има натиск да бъде мажоритарно избиран всеки народен представител. \n \"Ние коментирахме в партията, заплахите които седят при това решение. Ние сме предложили да има мажоритарен елемент. Сега има предложения за смесена избирателна система. То обаче не  е обсъждано с другите партии или вътре в самата нея.  БСП предлага нещо, което не е нито едното от двата варианта, които бяха изложени.  Това е грешка, която се прави във връзка с този, който задава дневния ред. Подхода за взимането на решението е грешно”, сподели Янков. \n", "date": "2017.06.24", "title": "Красимир Янков: БСП трябва да даде ясно становище за избирателната система"}
{"url": "https://www.blitz.bg/politika/volen-siderov-imakhme-lyuta-bitka-s-gerb-ne-sme-izlgali-glasopodavatelite-za-pensiite_news524110.html", "text": "Обединените патриоти не са мнозинство. Това трябва да не се забравя. Тези, които гласуваха за нас ни отредиха трето място. Имаме среща по средата. Не сме предали избирателите си. Имаме 2 млн. пенсионери по статистика. Под 300 хил. обаче гласуваха за нас. Няма как да излъжеш този, който не е гласувал за теб. Това, което ни даде суверена е реалния факт и се споразумяхме с ГЕРБ за някакво увеличение. Беше люта битка, но постигнахме това, което трябваше, каза в \"Офанзива” по Канал 3 Волен Сидеров.\n Той сподели, че смесената избирателната система не е гаранция за подобряване на живота. \n „Демократичната система ще бъде разбита чрез това. Това ще бъде парламент, който няма да може да създава мнозинства. Сега е трудно. В политиката играят до 6 партии. При тази бройка става много трудна коалиция,а ако са 120 депутати, избирани мажоритарно, няма как защото няма да се знаят кои са. Може да са хора с най-странни и разнообразни търсения”, категоричен беше той. \n", "date": "2017.06.24", "title": "Волен Сидеров: Имахме люта битка с ГЕРБ! Не сме излъгали гласоподавателите за пенсиите"}
{"url": "https://www.blitz.bg/obshtestvo/radev-kategorichen-tryabva-da-otstoyavame-interesite-si-pri-pregovorite-za-pokupkata-na-boyni-samoleti_news524073.html", "text": "България трябва да отстоява интересите си при преговорите за покупката на бойни самолети за армията, смята президентът Румен Радев. Президентът оцени усилията на правителството да спази ангажиментите за модернизация на армията, поети на Консултативния съвет по национална сигурност преди месец.\nРумен Радев очаква да се спази ангажиментът за разсрочено плащане за покупката а изтребители и кораби, за които вече има гарантирано финансиране, като се включи и проектът за бронираните машини за сухопътните войски: \"Да има при всеки един проект, особено за този за изтребителите, програми за индустриално сътрудничество и офсет. Това не са просто проекти на Министерството на отбраната, това с проекти на България. Трябва да има разкритие на нови работни места и то в областта на високите технологии и и аз силно се надявам, че правителството ще направи всичко възможно това задължително условие да бъде спазено\", каза той, цитиран от БНР. \nВчера премиерът Бойко Борисов обяви, че правителството има намерение да започне преговори с Швеция за закупуването на бойни самолети Грипен. Борисов обясни тази стъпка с действията на служебното правителство, назначено от Румен Радев. Премиерът каза, че предстоят трудни преговори с шведската страна: \"Преговори се видят поне пет-шест месеца. Това са сложни преговори и са с много специфика, много детайли преговори, в които ние трябва да отстоим нашия интерес, Напротив, ако българското правителство изиграе добре своите карти, не ще бъде свалено от власт, а ще бъде стабилизирано още повече, защото то може да допринесе много. Стига сме правили инвестиции само в недотам технологични производства“, каза по този повод Румен Радев.  \n \n", "date": "2017.06.24", "title": "Радев категоричен: Трябва да отстояваме интересите си при преговорите за покупката на бойни самолети"}
{"url": "https://www.blitz.bg/layfstayl/maya-manolova-pokaza-unikalna-snimka-s-novorodenoto-vnuche_news524100.html", "text": "Мая Манолова публикува на страницата си във Фейсбук снимка от първата разходка на новороденото й внуче. Кадърът е уникален, защото на него са събрани четири поколения.\nОсвен внучето на снимката са тя, майката на бебето и прабабата.  \nЩастливата майка Ралица сключи брак с нейния дългогодишен приятел Мартин Мирчев през месец юли 2016 г. в Кюстендил. Тогава на стилна церемония в местен спа хотел бяха събрани гости от цялата страна. Съпругът на Ралица пък беше председател на младежката организация на БСП в Кюстендил. Именно от там пламва преди около 7 години любовта между двамата. \nМалкият Максим, който е кръстен на прочутата си баба, проплака точно в 12:01 на обяд на 27 май. Бабата се похвалила, че е голямо бебе – 3 кг и 49 см. Едва на няколко дни, той вече е дарен със златни накити и подаръци за десетки хиляди левове. Вече има специално обзаведена стая, а само количката му струвала колкото една кола на старо – 6000 лв., и била на популярна марка.\n", "date": "2017.06.24", "title": "Мая Манолова показа уникална СНИМКА с новороденото внуче"}
{"url": "https://www.blitz.bg/obshtestvo/polovinata-deputati-se-pisakha-rusofili-v-noviya-parlament_news524124.html", "text": "\n Почти половина депутати в 44-ото Народно събрание – 114 от всички 240, са станали членове на парламентарната група за приятелство с Русия. Това стана ясно от списъци, публикувани от НС в края на седмицата. \n Русофилите в парламента са от всички партии. Традиционно те формират най-голямата група за приятелство, която е далеч по-многобройна от всяка друга (виж втория текст), но сега са на път да отбележат рекорд. \n В 43-ото НС „приятели” на Русия са били 76 депутати. В 42-ия парламент, по време на кабинета „Орешарски”, през русофилската група са преминали 137 души. Това обаче не е първоначалният им брой, а включва и тези, които са влезли на мястото на напуснали. \n За пръв път БСП и ГЕРБ са се споразумели да излъчат по един съпредседател на групата. Това са Антон Кутев от социалистите и Красимир Велчев от партията на Бойко Борисов. Заместници са им Волен Сидеров и Веселин Марешки. \n В предишния мандат двете най-големи формации в НС се скараха за поста, като БСП реши да не участва в ръководствата на нито една група за приятелство заради „грубо погазване на договореностите, постигнати при воденето на консултациите за определяне на състава”. Така русофилите бяха поведени от Красимир Велчев. По времето на Пламен Орешарски председател беше Николай Малинов. \n Групите за приятелство са неформални структури, дейността им не е регламентирана в правилника на НС. Всеки депутат може да се запише в която иска и в колкото пожелае. В 41-ия парламент Георги Терзийски (влязъл от РЗС, преминал в лагера на социалистите) беше се писал „приятел” на 29 държави на 6 континента. \n Ръководствата на групите се определят в преговори между партиите. Редовите членове не играят съществена роля, но председателят и заместниците му посрещат в НС делегации от съответните държави, понякога пътуват заедно с премиера или президента при официални посещения, имат и самостоятелни визити, когато бъдат поканени. \n Лидерът на БСП Корнелия Нинова и шефът на ПГ на ГЕРБ Цветан Цветанов не са се присъединили към нито една група за приятелство. В предишния парламент Нинова се беше писала „приятел” на Русия и на САЩ. \n Волен Сидеров освен за Русия е в групите за православните Румъния, Сърбия и Гърция, както и за Китай. \nПредседателя на ДПС Мустафа Карадайъ се е насочил към световни сили – Великобритания, Германия, Китай, САЩ, Турция, Франция и Русия. \n Председателката на групата на „Воля” Гергана Стефанова е избрала Испания, Китай, Македония, Япония и Уганда. Марешки освен Русия е изразил предпочитания към Казахстан, Катар, Сирия и Туркменистан. \nДепутатите са съставили групи за приятелство с общо 82 държави. \n", "date": "2017.06.24", "title": "Половината депутати се писаха русофили в новия парламент"}
{"url": "https://www.blitz.bg/obshtestvo/prvata-dama-zalozhi-na-eleganten-i-sempl-toalet-za-poseshchenieto-v-grtsiya-snimki_news524093.html", "text": "Първата дама придружи президента Румен Радев на двудневната му визита в Гърция. В петък държавният глава се срещна с колегата си Прокопис Павлопулос и получи подкрепата му за членството на страната ни в Шенген.\nПо време на визитата си Радев беше удостоен от гръцкия президент с най-висшето държавно отличие на южната ни съседка-“Голям кръст на Ордена на Спасителя”. \nПрез втория ден от държавното си посещение в Република Гърция  Радев посети Акропола в Атина и Музея на Акропола. Първата дама бе неотлъчно до държавният глава. По време на срещата му с гръцкия президент, Десислава Радева бе облечена с рокля, с тънки презрамки, решена в тъмносин цвят. \nТоалетът беше семпъл и напълно изчистен. Първата дама бе подбрала малка чантичка и обувки в по-пъстри цветове. \nТя присъства и на среща с българите в Гърция, където отново заложи на семплата визия-бе избрала бяла блуза и широки, летни панталони. Източник: Дарик \n \n", "date": "2017.06.24", "title": "Първата дама заложи на елегантен и семпъл тоалет за посещението в Гърция (СНИМКИ)"}
{"url": "https://www.blitz.bg/politika/izvnredno-ot-cherveniya-plenum-eto-kakvo-reshikha-za-buzludzha_news524033.html", "text": "\n БСП ще си поиска Паметника Бузлуджа от правителството през право на ползване за 10 години. По закон социалистите ще се възползват от авторското право, което се държи от арх. Георги Стоилов.  \nТой вече е дал съгласието си, пише Канал 3. \nВ решението, прието вече на   без нито един \"против\", се подчертава, че БСП цели да спре разрухата на дом-паметника \"Бузлуджа\". \n \n", "date": "2017.06.24", "title": "Извънредно от червения пленум! Ето какво решиха за Бузлуджа"}
{"url": "https://www.blitz.bg/politika/na-pozitano-20-vri-i-kipi-video_news523978.html", "text": "\n Пленум на ръководството на БСП се провежда днес в столицата. Социалистите ще обсъждат промени в изборното законодателство. Очаква се те да предложат смесена избирателна система- с пропорционални и мажоритарни елементи. \nПредложеният от управляващите законопроект за изцяло мажоритарна система, който беше внесен в отговор на резултатите от референдума на Слави Трифонов, не получи подкрепа в Народното събрание. \nВероятно през следващите седмици депутатите ще обсъждат два проекта – на парламентарните групи на левицата и на партия „Воля”. \n  \nИзточник и видео: Нова телевизия\n", "date": "2017.06.24", "title": "На „Позитано“ 20 ври и кипи! (ВИДЕО)"}
{"url": "https://www.blitz.bg/politika/chovek-na-mareshki-progovori-za-reketa-aptekite-i-deputatskiya-imunitet_news523981.html", "text": "\n Още вчера аз и Г-жа Кръстина Таскова казахме, че ще си дадем имунитетите, който  . Това заяви народният представител от „Воля“ Пламен Христов в сутрешния блок на Нова телевизия по повод вчерашния скандал, че Марешки е „удрял конкуренцията си с наказателни аптеки“. \nНе се съмнявам, че и лидерът на партията ни – Веселин Марешки ще си подаде имунитета. Той вече веднъж го направи, коментира депутатът. \n„Аз бях генерален директор на дистрибутора, който зарежда аптеките на Марешки. Обвинението, че сме рекетирали конкуренцията, е зле скалъпено“, категоричен е той. \nПо думите му няма как да се упражнява натиск в този бранш, защото конкуренцията там е голяма. \nПламен Христов хвърли бомба като заяви, че в сряда цялата група на партията ни ще си даде имунитета. \n \n", "date": "2017.06.24", "title": "Човек на Марешки проговори за рекета, аптеките и депутатския имунитет"}
{"url": "https://www.blitz.bg/obshtestvo/kultura/telefoni-sms-i-internet-vsichko-na-kirilitsa-shche-go-bde-li-video_news523985.html", "text": "\n , ще бъде внесен до края на месеца в Народното събрание от парламентарната група на „Обединените патриоти”. Новият закон трябва регламентира книжовната норма, а част от предложенията предвиждат и неговото налагане в дигиталния свят. На дискусия в парламента бяха обсъдени редица предложения, някои от които всъщност вече са част от други закони. \nЕдна от основните мерки, към които ще се фокусира законопроекта е текст, според който мобилните оператори и банките ще трябва да изпращат есемес съобщения само на кирилица, а писането на латиница да отпадне. \nТова обаче, оказва се, не е толкова лесно за реализация поради техническите параметри на индустрията, а за да се случи ще трябва в страната да се забрани вносът на мобилни телефони, които не са пригодени за кирилица. \nДруга идея на „Патриотите” е всички надписи на табели и рекламни пана на търговски обекти и хотели също да са задължително изписани основно на български, независимо от семантиката и произхода на думата. Един от най-ярките примери за желаните от инициаторите на законопроекта промени са и служебните униформи в системата на МВР, голяма част от които са с надписи на английски език. \nЛюбопитно е, че в регламентирането за използване на кирилица в онлайн пространството предвижда промяна и на начина на изписване дори на официалната страница на Народното събрание, която към момента се изписва в пълен превод на английски. \nПовече гледайте във видеото: \nИзточник: Нова телевизия \n \n", "date": "2017.06.24", "title": "Телефони, СМС-и, интернет - всичко на кирилица! Ще го бъде ли? (ВИДЕО)"}
{"url": "https://www.blitz.bg/obshtestvo/gerdzhikov-za-slnchaka-vseki-ima-pravo-da-se-napie-kato-svinya-stiga-da_news523991.html", "text": "На който му харесва, да ходи на Слънчев бряг. Аз лично не бих почивал там. За някои хора това е почивката. Toва заяви бившият служебен министър Огнян Герджиков в ефира на bTV.\n\"Един американски журналист бе казал: \"Всеки има право да направи нещо, стига да не попречи на друг\", така че: \"Всеки има право да се напие като свиня, стига да не пречи на другите\". Ако това правило се спазва, всичко ще е наред\", добави той. \n\"Не ми липсва политика, но я следя, няма как да не съм в нея, било то и отстрани\", каза Герджиков и добави, че връзките му с Румен Радев са били чисто служебни.  \nНа въпрос дали би приел покана да е пак служебен министър, той каза: \"Мисля, че бих приел, защото вече съм натрупал допълнителния опит, който е много ценен. Имам усещане, че нашият служебен кабинет се справи много добре. Не бяхме безгрешни, но няма такива\". \nЗапитан за най-голямата им грешка, политикът каза: \"Струва ми се, че голяма грешка бе прекалено многото кадруване - не бива служебен кабинет за 3 месеца да прави толкова много назначения и уволнения\". \n\"Георги Костов е назначен за шеф на митниците и това си е решение на тези, които биха го сторили. Аз лично не бих го назначил. Четох много лоши неща за него. Все пак обаче, бидейки на високо място, човек трябва да е готов и за много клевети срещу него\", добави той. \n\"Това че НС работни трудно, има и своите плюсове. Ние сме шампиони по непрекъснати промени в законите. Това е жесток и тежък проблем. Не знам защо се хвалят последните 25 г., че НС е приело например 530 закона. Те трябва да се срамуват, защото трябва да се приемат 10 пъти по-малко за един мандат. Стабилността е най-важното качество\", заяви Герджиков.\n", "date": "2017.06.24", "title": "Герджиков за Слънчака: Всеки има право да се напие като свиня, стига да..."}
{"url": "https://www.blitz.bg/obshtestvo/zdraveopazvane/izklyuchitelno-vazhna-novina-za-khranite-koito-yadem-shche-ima-li-potentsialna-i-realna-opasnost-za-zhivota-i-zdraveto-ni_news523961.html", "text": "Изцяло новият Закон за храните е публикуван за обществено обсъждане. С реализирането на новия законопроект ще се опрости правната рамка, ще се осигури пълно съответствие със законодателството на Европейския съюз и ще се гарантира прилагането на унифицирани процедури и постигне осъществяването на координиран контрол за съответствие с изискванията на европейското право и българското законодателство по цялата хранителна верига, смятат от Министерството на земеделието и храните.\nПредвиденият в Закона за храните регистрационен режим осигурява предпоставки за облекчаване на бариерите за започване на бизнес на огромен брой стопански субекти за производство и търговия на едро с храни от неживотински произход, търговия на дребно с храни и за отваряне на обекти за обществено хранене, уточнява БГНЕС. \nИзбраният модел предполага регистрация на обект до 5 работни дни след подаване на заявлението за регистрация и придружаващите го документи, след което обектът може да започне дейност.  \nПредвижда се повишаване на санкциите, налагани за нарушение на разпоредбите на законодателството по безопасност на храните, с цел повишаване ефективността на контрола на изпълнението им. Практиката на контролиращия орган в момента показва, че размерът на налаганите санкции върху производителите и търговците на храни не е достатъчен поради степента на опасност, която се създава при извършване на съответното нарушение. Това води до потенциална и реална опасност за живота и здравето на хората.  \nДействащите в момента санкции са въведени за първи път през 1999 г., след което няколкократно изменяни през годините, но размерът им не е съразмерен с опасността, до която води съответното нарушение. В новия закон са регламентирани общите и специфичните изисквания към храните, които се пускат на пазара и изискванията към бизнес операторите от хранителния сектор. Определени са условията и реда за извършване на дейности по хранително банкиране и дарения с храни, регистрацията на транспортните средства за превоз на храни от неживотински произход, процедурите за регистрация/одобрение на обекти за производство и търговия с храни, условията и реда за пускане на пазара за първи път на храни със специално предназначение и хранителни добавки, изискванията при търговия с храни от разстояние.   \nИ една поправка, която може и да доведе до сериозен дебат преди приемането на новия Закон за храните да стане факт. Предлага се намаляване на размерите на имуществените санкции за производството и продажбата на нова храна или нова хранителна съставка, генетично модифицирана храна, ГМО за използване в или като храна или храна, съдържаща съставки, произведени от ГМО и за пускане на пазара или използване на неразрешени първични пушилни кондензати и първични катранови фракции в или върху храни или при производството на извлечени пушилни ароматизанти. Срокът за обществено обсъждане е един месец, а очакванията са приемането на новия закон да се осъществи от Народното събрание през есента.  \n \n", "date": "2017.06.24", "title": "Изключително важна новина за храните, които ядем! Ще има ли потенциална и реална опасност за живота и здравето ни?"}
{"url": "https://www.blitz.bg/politika/borisov-ss-silni-dumi-za-istoricheski-moment-svrzan-s-blgariya-i-kosmosa-video_news523977.html", "text": "\n Министър-председателят Бойко Борисов поздрави екипите, работили по проекта за първия български комуникационен геостационарен сателит.  . Това съобщиха от правителствената информационна служба. \n  \n„Това събитие нареди страната ни сред 12-те в ЕС с най-значимо присъствие в Космоса. Една държава е развита, когато нейната икономика е базирана на знанието, и когато все повече нейни компании разработват високотехнологични продукти и предоставят широко достъпни иновативни услуги… С първия български геостационарен сателит ще бъдат осигурени повече и по-качествени телекомуникационни услуги на Балканите и в други европейски региони, директно до домовете ни”, посочва министър-председателят. \n  \n", "date": "2017.06.24", "title": "Борисов със силни думи за исторически момент, свързан с България и Космоса (ВИДЕО)"}
{"url": "https://www.blitz.bg/obshtestvo/intervyu/vdovitsata-na-kosta-tsonev-pred-v-shou-zhan-videnov-beshe-chesten-politik-narochikha-go_news523835.html", "text": "Ели Цонева е известна в публичното пространство като съпругата на големия български актьор Коста Цонев, с когото имаха 32-годишен съвместен семеен живот. Тя обаче никога не е била в сянката на именития си мъж, дори напротив – често е негово лице. А той винаги е повтарял, че има до себе си оправна, енергична и запомняща се личност. Ели е бивша куклена актриса, днес – една от най-добрите брокери на имоти. В откровен и емоционален разговор пред народното издание тя споделя любопитни ситуации не само от своя живот, но и от живота на Коста Цонев. Тонът и думите й са усмихнати и непринудени, каквато е и самата тя.\n  - Ели, в предварителния ни разговор ми споделихте, че сте взели два много важни изпита. Учите ли? И какво? \n- Да, имах в един ден два изпита – по английски език и по Управление на инвестициите. И ги взех с шестици (смее се). Тази година имам много интересни предмети. Преподавател по един от предметите – „Управление на проекти” ми е Жан Виденов. - Какъв е Жан Виденов като преподавател, защото за него, знаете, основната асоциация е свързана само с политика? \n- О, той е интересен човек. Много приятно се учи при него, въпреки че е доста строг. Още отсега се замислям, дали да не изкарам при него и една магистратура… наистина ми е много интересно. А Жан Виденов преподава от двадесетина години насам. Иначе мисля, че той беше и честен политик, но го нарочиха, ситуацията беше такава. Не той има вина, а неговите съратници… Като преподавател имам отлични впечатления от него. Той преди всичко е човек с много богата култура, не само обща. Познава литературата – българската, руската, английската, познава световната класика. Има такива невероятно необятни познания, че неведнъж ме е изумявал, въпреки че се смятам за човек, който е чел много. Има голяма памет. Аз сигурно съм обременена от актьорската професия, при която трябва да се помнят текстове, които след това трябва да изтривам от паметта си. А той е съхранил такава невероятна памет за книги и нерядко цитира цели откъси от тях, а това е силно впечатляващо. Например развива някаква теория по икономически въпрос и вмъква в нея примери от литературата, елегантно и закачливо, че просто веднага ти става забавно и интересно. Така да се каже – дори и хората, които не искат да научат нещо, го научават (смее се). Остава ми още година да уча при него. - Замислям се, че дори навремето, когато изгрява любовта ви към Коста Цонев, тя отново е следствие на това нескрито закачливо любопитство, което сякаш ви е присъщо… \n- Много добре казано и май е точно така, да (усмихва се). Аз обичам да имам за приятели и изобщо обкръжението ми да са все интересни, различни хора. Около мен няма много голяма група хора, но за сметка на това са точно такива. Коста беше такъв човек. Беше една голяма мечта за мен. - Сбъдната мечта! \n- Да, разбира се (усмихва се). Той продължава много да ми липсва \nВ началото ми беше наистина изключително мъчно, но сякаш се научих да владея тъгата, емоциите. Но сега, когато отново си говорим за него, тъгата надделява и няма как да остане скрита. Убедена съм, че той е някъде наоколо, въпреки че не го виждаме физически. И всъщност само хората, които го обичаме, го носим в сърцето си. - Може би със сигурност ви дава някакви знаци и ви помага във важни за вас моменти – каквито например тези, когато взимахте изпитите… \n- (усмихва се) о, надявам се да е така. Всъщност сигурна съм, да. Но действително сте много права за това, че водещо в моя живот винаги е било любопитството. Ако човек спре да любопитства, той умира. Изгуби ли интерес за нещата наоколо, човек се губи и за себе си, затваря се и сякаш изчезва. Става така, че с течение на времето хората, които се случва да изгубят приятели, близки, започват да се чувстват все по-сами и по-сами. И ако няма нещо, което да поддържа интереса в тях – близки, занимания, интереси, цели – става много страшно. Затова и аз уча сега – и искам да развия себе си въз основа на наученото. - Вие се занимавахте с недвижими имоти, нали така? Там нещата не потръгнаха в добра посока ли? \n- Да, точно така, с недвижими имоти. Но това е една сезонна работа, каквото и да говорим. Хората купуват или не имоти, в зависимост от икономическата или политическата ситуация в държавата и света. Две години нямаше работа, после една имаше и така се редува положението. Тази година отново намаляха проектите. Но в крайна сметка човек трябва да си запълва времето с нещо полезно, не може да седи и да чака някой да му звънне, да го потърси, за да работи. А това, че \nреших да уча отново, се получи почти като на шега \nБях до Книжната борса, а непосредствено до нея се намираше моето училище – Европейско висше училище по икономика и мениджмънт, в което съм сега. Влязох вътре на шега, исках да видя какво може да се учи. Имаше икономика. Реших да науча нещо, което иначе правя на принципа проба/грешка навярно – така започна всичко. Това е едно прекрасно училище на много високо ниво и с много добри преподаватели. - Заговорихте преди малко за моментите, когато хората се изолират от всичко и си стават едва ли не самодостатъчни… И там някъде правим разликата между това да си сам и самотен. При вас самотата не е добре приета, нали? \n- О, да. Мен ме е страх да се изолирам до такава степен от всичко и от всички. Твърде социален човек съм. Обичам да се събирам с приятели, да се забавлявам. Когато обаче ти се случи нещо подобно, каквото е това да загубиш любим човек – в моя случай Коста – осъзнаваш, че на някои хора сякаш им е много трудно да изкажат съпричастност към твоята тъга. Някак си се страхуват, когато някой тъгува… А може би и аз самата съм давала някакви знаци в онзи момент, че не искам да има хора около мен, че искам да остана сама. В един момент виждаш едно голямо празно време пред себе си. До този момент аз се грижих за Коста, създавах уюта в къщата, правех всичко, организирах целия ни живот. И изведнъж всичко това приключва и аз трябва да отправям тази грижа само за мен… Това ми повлия малко стресиращо, но мисля, че се справих с това. - Имаме ли днес според вас такива актьорски колоси, какъвто несъмнено бе Коста Цонев? \n- Може би… Мога да ви дам пример с двама актьори, които страшно много харесвам и сигурно много хора не биха се съгласили, но това е моето лично усещане. За мен един голям невероятен актьор е Мариан Бачев, на когото тази година съм ходила на поне четири представления. Той е талантлив, добър и смислен актьор. Другият много талантлив актьор е Александър Кадиев. Толкова много ми хареса неговата игра, останах изненадващо приятно впечатлена. Мисля, че имаме много талантливи актьори, някои от които имат огромни шансове да станат колоси. Но няма да им бъде никак лесно в днешното време, в което изобилстват всякакви варианти за изява, всеки от които се бори за голямата публика. - Какво беше отношението на Коста Цонев към политиката? Коментираше ли често случващото се в държавата и допускаше ли вълнения в тях? \n- Да, винаги имаше своето мнение, което не спестяваше. Беше откровен, каквото и да става. Дори когато беше в НДСВ – хората вътре гледаха да не се конфронтират с него, защото самият той странеше от всякаква форма на политически игри. И хората, които всъщност ръководеха задкулисно нещата в партията, в повечето случаи се съобразяваха с Коста, но не се конфронтираха директно с него. Играеха задкулисно. Но май навсякъде е така – няма партия, в която да не се играе по този начин. Дори и в сегашната ГЕРБ, в която Бойко води всички напред – и там има такива игри, за които вероятно и той самият не знае. - Наскоро Н.В. Симеон Сакскобургготски отпразнува своя 80-годишен юбилей. Имаха ли двамата с Коста Цонев солидно приятелство през годините? \n- Двамата изпитваха много голямо взаимно уважение един към друг. Не съм сигурна, че някой може да си позволи да бъде приятел с цар. Споделяха много разбиране и взаимен респект. Коста \nбеше монархист. Никога не е бил партиен член \nИ всъщност далеч преди да има дори бегла представа, че Негово Величество ще дойде тук, Коста разказваше една история – как като дете бащата на Симеон е ходил на някакво посещение, на което двамата са имали пряк контакт. Отделно от това впоследствие на важни лични празници, като рождените дни, например, на театрални спектакли, Негово Величество присъстваше. Даже дойде и на моя 50-ти юбилей. И това уважение продължи и много след като НДСВ вече не бяха на власт. Чуваха се често по телефона. Пазя вкъщи и много интересни подаръци от Негово Величество – с посвещения, надписи, печати… Например една книга – антика, издание на „Дон Кихот” на оригинален испански език. Ценни подаръци. - Интересното е, че Н. В. Симеон Сакскобургготски винаги е много сдържан пред медиите, а допускам, че е човек с изявено чувство за хумор. Греша ли? \n- Мисля, че не грешите (усмихва се). Но, знаете ли, при него хуморът е деликатен и много интересен. Казва нещата с много малко думи – изведнъж ти чуваш нещо нетрадиционно, замисляш се и ти става много забавно, защото не е нещо типично. Не е точно нашият вид хумор – силно ироничен, много саркастичен, понякога откровено груб. Неговият е друг вид хумор, много фино поднесен. Така го разбира. Така, както аз, например, не мога да разбера немският хумор… странен ми е. - Един факт, който малцина знаят е, че някога преди години майката на Коста Цонев е искала да го направи поп… \n- Ами да, наистина е така, и това го знаят малцина. Тя всъщност е чиста гъркиня и когато се е оженила за баща му, са дошли в България. Знаете, че в Гърция религията винаги е била много на почит. Дори и аз, откакто ходя в Гърция, се уверявам в това всеки път. Там има даже един специален църковен канал, по който през цялото време текат проповеди или разговори на духовни теми, които правят хората по-добри. Майката на Коста е била силно вярваща и вероятно заради това е искала той един ден да се занимава именно с религия. Водела го е по всички църковни празници в различни манастири. Ходили са и на неделни служби, където той е трябвало да пее, защото е бил част от хора в църквата \nМислела си е, че ще стане поп, но Коста е имал други планове за себе си (смее се). \nВсъщност бащата на Коста някога е имал гемия, търгувал е с въглища между Гърция, Турция и България. Живял е в Бургас. А се запознава с майка му, отивайки към Гърция, в едно градче Димотика. Тя е имала цели 13 сестри. Онова, което Коста ми е споделял години по-късно е, че когато родителите му са искали да скрият нещо от децата, винаги са си говорели на турски, защото никой друг, освен тях, не го разбирал (смее се). - Поддържате ли близки отношения днес със семейството на сина на Коста Цонев – Димитър, който си отиде твърде рано от този свят? \n- О, да, наистина изключително рано. Митко беше прекалено млад. Но навярно сега са двамата с баща си там Горе. Разбира се, че поддържам отношения, особено с на Митко сина му – с него най-често се чувам. И ще ви споделя, че ако има някой от фамилията, който много да ми прилича на Коста, това е малкият Митко. Страшно много го обичам! Слабост ми е. Помня още този шок, когато ми съобщиха, че са приели Митко Цонев във Военна болница, веднага се обадих на моя приятелка, която работи там като невролог. Тя го е приела. В началото ни окуражи, че има някакви шансове да се оправи, но после добави, че към момента на приемането му, той е бил в много тежко състояние. Не е бил човек, който е можел да каже, че го боли, къде го боли… - Шокът за вас не е бил никак малък, още повече, че вероятно сте направили веднага аналог с баща му… \n- Аз през цялото време си мислех, че той ще успее да преодолее това, което се е случило… Но, уви. - А с дъщеря му Деси чувате ли се? \n- Сега тя изживява някаква любовна тръпка (усмихва се). И нали знаете, когато една млада дама е влюбена, по-хубаво е да бъде сама с любимия, за да изживее пълноценно чувството. Не съм я чувала скоро, но й пожелавам да е много щастлива. - Преди години, когато имаше информация, че продавате къщата си в Бистрица, бяхте цитирана, че едва ли не след финализиране на сделката, заминавате за Южна Франция, за да живеете при сина си. Каква част от нея е достоверна и с актуален характер към днешна дата? \n- Само информацията за продажбата на къщата (смее се). Другото не. Тогава наистина смятах да ходя към Южна Франция, но не чак така окончателно, исках само да пробвам. Синът ми живее в Париж, където лично аз не бих могла да живея. Париж е красив, но има доста особен климат - влажен. Колкото и хората да си мечтаят за Париж, истината е, че той е хубав да отидеш за три или четири дни в годината. Иначе е влажен, а лятото, дори и юни-юли, е хладно и студено. Случвало ми се е даже през август там на снимките да съм с пухенка и качулка на брега на Океана (смее се). \nНе ми се иска да напускам България \nТук към момента имам други планове. Поредният ми план, например е, да взема да си стегна и ремонтирам къщата, защото тя все пак заслужава това. Другото е да си изуча това, което съм започнала. Както се казва, начертала съм си план за следващите година - две, но нали знаете, казвате си плановете, Господ се подсмихва на това, което сте си мислите и решили, и изведнъж ви изпраща в друга ситуация! (усмихва се). - Означава ли това, че още искате да продадете къщата? \n- Аз все още живея в нея, просто е твърде голяма за мен. Искам да й направя ремонт и след това да намеря нещо по-малко за себе си. Ако моето семейство беше от 3-4-ма човека, тя щеше да ми е много нужна, но аз живея сама. Нещо страшно е да си в 300 кв.м, да живееш самичък, да поддържаш всичко това… един ден не ми стига, само да си окося ливадата. Много голям труд е. А да не говорим, че всяко нещо иска персонално поддържане, а в моя случай това са три бани, четири стаи, един хол от 100 км.м, две кухни, два гаража, мазета, тавани… адска трудоемкост е. Затова започвам този ремонт, за да мога да си позволя да дам къщата под наем, а аз да отида в нещо по-малко, далеч по-подходящо за сам човек. След една година, живот и здраве, ако ми е писано, ще стана на 60 и със сигурност ще имам желанието да работя още поне минимум 10 години. Въпреки че имам 32 години трудов стаж, за който съм се осигурявала на поне две минимални работни заплати – но пресмятайки евентуалната си пенсия с калкулатора на НОИ, разбрах, че пенсията ми ще бъде около 200 лева! Не знам каква е логиката… ужасно глупаво е! Затова взех това решение за къщата, за да мога да живея след време, дори и не работейки, с една добра сума. \n", "date": "2017.06.24", "title": "Вдовицата на Коста Цонев пред в. \"ШОУ\": Жан Виденов беше честен политик, нарочиха го!"}
{"url": "https://www.blitz.bg/vsyaka-nedelya/video/ekskluzivno-v-blits-nay-novata-statiya-na-kevork-kevorkyan-da-chuem-vanche-mikhaylov-video_news523919.html", "text": "\n Неколцина коментатори на предишната ми дописка споменават  \nВанче Михайлов. \nИ това е неизбежно, когато става дума за България. \nРаботил съм почти цяла седмица с него, когато го интервюирах през май 1990-а. \nКакто съм казвал и друг път - Историята сякаш те приласкава в подобни случаи, усещането е неизразимо.  \nКомунистите ревнаха срещу мен и не спряха да врещят доста време. Генерал Радонов направо искаше да ме трепе.  \nТой беше дисидент по времето на Живков и си мислех, че пет пари не дава за скапания комунизъм.  \nНо се оказа, че комунизмът е скапан, обаче си е тяхна работа, само на комунистите - и ние останалите нямаме право да си навираме носа там, в тайното учение, което никой не знае и досега, какво всъщност представлява. \n *** \nНавремето питали Михаил Шолохов, вече беше станал Нобелов лауреат, какво представлява социалистическия реализъм.  \nШолохов мълчал дълго и накрая рекъл: „Само Александър Фадеев  \n/авторът на”Млада гвардия”/ знаеше тайната на соц. реализма. Но я отнесе в гроба си…”  \nСъщото е и с комунизма. \n*** \nОбаче все пак биха един мой оператор в Банско – с кирка при това – все заради интервюто с Ванче. \n*** \nПитал съм се и друг път: как ще правиш политика с Македония, ако не си наясно с нейните светци или емблематични фигури?  \nЕдна от тях – Ванче - ме допусна до себе си, и аз и досега не мога да се отърся от магнетичното му влияние, което те поразяваше незабавно. Думите му кънтят още в слуха ми.  \nНо подобно влияние има и в немалко български литературни текстове. \nТе обаче сега нямат никакво значение за сухарите - днешни политици/дипломати. \nТе изобщо не се интересуват от подобни неща, интернационализмът е всичко за тях.  \nВ тази „нова“ политика няма място не само за екзалтации, но и за изразяването на най-обикновени човешки чувства. \n *** \nИ, всъщност, какво назнайват повечето „нови“ политици - освен големия тлъст учебник по послушание?  \nИ какво се сърдим на чалгата - вижте ги колко са грамотни някои водещи политици и дипломати. \n*** \nАко Ванче Михайлов чуе от оня свят как се държат нашите необразовани политици, които не са „фалшиви националисти“, обаче сърцата им сякаш са направени от мукава, сигурно горко ще рони сълзи за любимата си България. \n*** \nДосега македонските власти не ни позволяваха да поднасяме цветя пред паметника на Гоце или Тодор Александров - ще отпадне ли тази забрана в бъдеще? \nЗаев ли ще е гарантът за това? \n *** \nИнтервюто ми с Ванче отдавна живее в Мрежата. \nНай-тържествено то е представяно там от ВМРО. \nДумица няма, кой е авторът му. \nЧовек може да си помисли, че това е Красимир Каракачанов. \n *** \nТолкова бях впечатлен от Ванче, че започнах да си представям разни неща. \nСподелих ги и с Желю Желев – вече беше станал президент. \nНапример: да поканим по време на тържествата в Рожен Ванче. \nОния от „Илинден“ бяха навирили гребена и можеха да получат един здрав ритник. \nПредставях си го така: от една шатра внезапно пред множеството излиза Ванче! \nИ само ни гледа! \nТова би било равносилно на милиард думи. \n„Илинден“ щеше да се разпадне на минутата. \nЖелев реши, че бълнувам - и само се засмя. \n *** \nПо онова време често ходех в „Червено знаме“на бул. „Витоша“ – вече беше станал италиански ресторант.  \nВеднъж заварих собственика му Терзиев да си шушука нещо с някакъв непознат мъж. \nНепознатият се оказа нашенец, от дълги години емигрант в Белгия – и както научих по-късно, порядъчно известен в македонските среди. \nБез да си губи времето, той ми предаде поканата на Ванче да му гостувам в Рим. \nТака започна всичко. \n *** \nДва дни след излъчването на интервюто се обади Вида, която се грижеше за Радко/Ванче и ме свърза с него. \nПоне една дузина негови хора записали интервюто и му докладвали. \nВанче беше доволен – всичко беше предадено на зрителите акуратно. \nИнтервюто предизвика истински шок тук. \nЗа Македония да не говорим. \n/Дали го е гледал тогава Заев?/ \n *** \nЕдна част от интервюто остана неизлъчена – по технически причини. \nВсъщност, и цялото е с проблеми в звука. \nСега ще поработя още над него – предполагам, че ще бъде интересно за публиката. \nЛюбопитното е, че и второто ми телевизионно интервю със Симеон /ноември 1990-а, над 20 часа/ има същите проблеми. \nНего обаче го бях дублирал с отделен аудиозапис – и по него направих книгата си „Разговори със Симеон Втори“.  \n Едва ли са случайност тия неразбории. \n *** \nПо време на пресконференцията си в София Заев каза, че политиците трябва да престанат да говорят за Миналото.  \nТова е чутовна глупост – още отсега могат да му направят паметник в Скопие – до този на „техния“ цар Самуил. \n *** \nБългария е специална държава. \nАко човек слуша Захариева, ще излезе, че всеки може да стане външен министър. \nБили сме признали вече македонския език, понеже сме признали Македония - това е нейно откритие. \nТакива глухарчета бяха напоследък всичките ни външни министри. \nНо никой вече не се занимава с въпросните пришълци, свикнахме с тях \nГолемият, вековен дебат за „македонския език“ е ликвидиран с едно неграмотно изречение. \nТези хора вече не се боят да демонстрират неукостта си. \nА медиите мълчат – от страх или принуда \nИли са решили вече да не си губят времето с подобни неща. \nТакива хора като Захариева признаваха навремето и повелите на Коминтерна. \nЯсно е, че трябва да хванем Македония и да я влачим нанякъде.  \nНепоносима е обаче лекотата, с която Захариева обговаря съдбовни неща. \n *** \nИ както сме специална държава, трябва да сме наясно, че накрая „арбитража“ с Македония ще го направят гърците. \n *** \nВреме е да чуем Ванче Михайлов… \n*** \n /В този текст за използвани кратки фрагменти от дописката ми „Поклащане на глава“, юни 2012-а./ \n  \n Статията е публикувана във фейсбук профила на журналиста. \n", "date": "2017.06.24", "title": "Ексклузивно в БЛИЦ! Най-новата статия на Кеворк Кеворкян: Да чуем Ванче Михайлов! (ВИДЕО)"}
{"url": "https://www.blitz.bg/politika/mikov-razkri-golemite-ambitsii-na-bsp-i-kaza-dosta-interesni-neshcha-za-slavi_news524016.html", "text": "\n Много амбициозни са промените в Изборния кодекс на БСП за смесена избирателна система. Това каза Михаил Миков, член на Националния съвет на БСП във връзка с обсъждането на  . \n„Един закон от 400 текста да променяш изцяло системата само с промени в някои от текстовете. Това ще създаде проблеми, ако въобще се приеме“, коментира Миков.  \nТой посочи, че не знае защо е необходима тази идея на БСП след като е ясно, че в Народното събрание не се е приела мажоритарна система.  \n„Има ли договорено мнозинство, което да стои зад смесена система. Аз досега не съм чул“, коментира Миков.  \nПо думите на Миков идеята на БСП няма нищо общо с референдума. „Сега изведнъж полумажроитарни, полусмесени. Това не може да бъде аргумент. Вижда ми се несериозно“, коментира Миков. Според него Слави Трифонов отдавна е трябвало да участва в политиката.  \nВъв връзка с паметника на „Бузлуджа“, Миков посочи, че трябва да е ясно какво ще се прави и колко ще струва. „Въпросът е, че един такъв архитектурен паметник, не трябва да е идеологически натоварвам, защото крие риск от създаване на нови и ненужни опоненти“, коментира Миков. \nИзточник: Фокус \n \n", "date": "2017.06.24", "title": "Миков разкри големите амбиции на БСП и каза доста интересни неща за Слави"}
{"url": "https://www.blitz.bg/politika/unikalni-snimki-izdadokha-kakvo-pravyat-prezidentt-radev-i-sprugata-mu-v-atina_news524024.html", "text": "\n Президентът Румен Радев и съпругата му Десислава се разходиха из Акропола. Те посетиха Партенона във втория ден от държавното посещение в Гърция. \n Президентът показа знания за гръцката история, а домакините обясниха откъде идва символиката на мира и мъдростта на Атина и защо Партенонът е символ на силата и богатството и гръцката демокация. \n \n \n \nИзточник и снимки: bTV\n", "date": "2017.06.24", "title": "Уникални СНИМКИ издадоха какво правят президентът Радев и съпругата му в Атина!"}
{"url": "https://www.blitz.bg/politika/eto-kakvo-predlaga-bsp-za-izborniya-kodeks_news524028.html", "text": "\n Смесена система с избор на 120 мажоритарни и 120 пропорционални депутати предлага БСП в законопроекта за промени на Изборния кодекс. \n В него е записано, че изборите и за мажоритарни, и за пропорционалните кандидате се провеждат в един тур и в един ден, пише Канал 3. \n Всеки избирател гласува за пропорционална листа и за мажоритарен кандидат. Гласът се счита за валиден, дори когато избирателят е гласувал само за пропорционална или само за мажоритарна листа. \n Предвидено е изключение и провеждане на втори тур, когато двама или повече мажоритарно избрани депутати са получили равен брой гласове. \n", "date": "2017.06.24", "title": "Ето какво предлага БСП за Изборния кодекс!"}
{"url": "https://www.blitz.bg/obshtestvo/prof-plamen-pavlov-makedoniya-ne-mozhe-bez-blgariya-no-i-blgariya-ne-mozhe-bez-makedoniya_news524034.html", "text": "Македония не може без България, но и България не може без Македония - това са две части на едно цяло, каза историкът проф. Пламен Павлов, цитиран от Фокус. Той коментира, че сме свидетели на приливи и отливи в отношенията между двете държави и се наблюдава пасивност и от българската страна. Според него трябва да се влага по-голяма конкретика в дипломатическите разговори между двете страни и да се води активен диалог.\n„Македонизмът е едно ГМО на историята и културата. В Националния музей на Македония виждате някакви неща, но е все едно някой е откраднал нещо и се опитва да го прикрие. Това не може да стане с магическа пръчка. При толкова години антибългарска пропаганда и промиване на мозъци, което продължава и в момента, трябва настойчивост от наша страна, много активен диалог и по-голямо присъствие. \nТова не е в името на български национализъм или шовинизъм, а защото този диалог трябва да продължава. Македония не може без България, но и България не може без Македония. Крайно време е да се разбере, че ние сме две части на едно цяло. Независимо кой какво мисли и какво чувства, това е истината“, коментира историкът.  \nСпоред проф. Павлов в Македония има българско мнозинство. Той допълни, че страната ни смята тези наши сънародници за българи, а те имат свободата да определят сами своята националност. \n", "date": "2017.06.24", "title": "Проф. Пламен Павлов: Македония не може без България, но и България не може без Македония"}
{"url": "https://www.blitz.bg/obshtestvo/tasko-ermenkov-khorata-pokazakha-ednoznachno-na-bsp-che_news524018.html", "text": "Хората ни показаха еднозначно, че начинът, по който досега ни избират, не е този, който те искат. Това каза пред журналисти Таско Ерменков, народен представител от „БСП за България“ и член на Националния съвет на БСП във връзка с обсъждането на Пленума възможност партия да внесе в парламента предложение за въвеждане на смесена избирателна система.\nТой поясни, че БСП го прави, за да се съобрази с тези хора и да отчете интересът на българския народ, за да не се превръща държавата във феодален двор. По думите му дали е подходящо за България или не, ще стане ясно в момента, в който ще бъде внесено за обсъждане и гласуване. \nНа въпрос дали тази система е подходяща за БСП, Ерменков подчерта, че в партията никога не са гледали тази идея от тази гледна точка, а винаги са обслужвали националния интерес. „Мисля, че това, което правим е в интерес на България“, коментира Ерменков. \n", "date": "2017.06.24", "title": "Таско Ерменков: Хората показаха еднозначно на БСП, че ..."}
