{"url": "https://www.blitz.bg/ikonomika/dimitr-margaritov-kaza-km-koy-pazar-da-se-nasochat-igrachite-ako-iskat-da-spechelyat-seriozni-pari_news587384.html", "text": "Към момента все още традиционният пазар заема по-голямата част от взаимоотношенията потребители-търговци, но дигиталният се развива със значителен темп. Всяка година с около 30% нараства броят на регистрираните онлайн търговци в България и на потребителите, които използват този начин на пазаруване. Това коментира председателят на Комисията за защита на потребителите (КЗП) Димитър Маргаритов в предаването „Денят” по ТВ+. „При нас започват да постъпват все повече жалби и сигнали за различни проблеми във връзка с пазаруване през Интернет. Ние изискваме от търговците гарантиране на всички потребителски права – коректно информиране на клиентите за всички параметри на офертите, включително и условията, при които стоката може да бъде върната в дадения от закона 14-дневен срок”, каза Маргаритов.   По думите му важно е също да има възможност за пряка комуникация. „Понякога се появяват в онлайн пространството мними търговци, отправят атрактивни оферти, потребителите се „хващат”, събират им парите и ги няма”, обясни председателят на КЗП и уточни, че в такива случаи се търси съдействието на ГДБОП, но е по-сложно. Според него потребителите често са склонни да инвестират доверие в нереалистични оферти, а трябва да си даваме сметка, че никой търговец няма да предложи, дори и в Интернет, оферта за сделка, от която самият той ще загуби.   Маргаритов отбеляза, че все още, включително и на общоевропейско ниво, има известно объркване за това какъв трябва да бъде подходът към т.нар. споделена икономика и оттам се получава така, че няма за момента правила и яснота относно регулацията на този пазар. „Ако потребителското търсене извиква една потребност и е ясно, че тя не е в драматично противоречие със закона, защо да не се удовлетвори това желание на потребителите”, коментира той. И добави, че напоследък има позитивно възприятие от страна на големите оператори в социалните мрежи – Google, Facebook и т.н., по отношение на апел на Европейската комисия те да въведат част от правилата, които се отнасят до онлайн търговията в класическия и вид към търговските аспекти на общуването в социалните мрежи.   Председателят на КЗП обобщи, че описаното показва настройката за това, че и в споделената икономика, включително търговията през социални мрежи, ще се постигне консенсус да се въведат ясни правила. „Целта е потребителите спокойно да могат да сърфират, знаейки че при тези условия могат да си купят или да получат една или друга услуга или стока и винаги когато има нарушаване на тези правила, ще има кой да се намеси и да санкционира, завърши Маргаритов.        ", "date": "2018.03.20", "title": "Димитър Маргаритов каза към кой пазар да се насочат играчите, ако искат да спечелят сериозни пари"}
{"url": "https://www.blitz.bg/obshtestvo/stolitsa/sheft-na-pirogov-obyasni-kakvo-shche-se-sluchva-v-bolnitsata-zaradi-ozdravitelniya-plan-na-mz_news587415.html", "text": "Оздравителният план на Министерството на здравеопазването не предвижда кадрови съкращения или сътресения за пациентите. Това заяви изпълнителният директор на УМБАЛСМ „Н. И. Пирогов“ проф. Асен Балтов по време на брифинг във връзка с оздравителния план на болницата, съобщава „Фокус“. „Днес бе представен план за фиансово оздравяване от МЗ. Работата по него започва веднага. Той не предвижда съкращения на медицински кадри – лекари, сестри и санитари. Напротив, ще оптимизираме структурите, включващи сграден фонд и апаратура. Търси се максимална ефективност спрямо сградния фонд и това, което имаме като кадри. Няма да има сътресения и за пациентите. От вчера влезе в сила т.нар. триажна система“, коментира проф. Балтов.  По думите му в „Пирогов“ работят 2150 човека, от които около 120 са заети в администрацията. „Ще имаме 1 хирургична клиника, досега бяха 4. „Урология“ бяха 5 отделения, сега ще бъдат 3. Предстои официално откриване на детската травматология. Вървим в реда, който сме заложили отпреди 1 година“, каза още той.   Правим преструктуриране на клиниките и отделенията, но в никакъв случай няма да позволим да си изпуснем ценните кадри, категоричен бе той.  „Направена е нова регистратура, от където минават всички пациенти. Част от лекарите ще бъдат разпределени както в клиниките, така и в Спешното отделение и новоизградения медицински център. Идеята е да направим едно окрупняване, което да ни позволи да бъдем максимално ефективни, защото това, което беше до момента, налагаше да имаме около 2700 души персонал, ако тези структури бяха изпълнени със съдържание, както изискват медицинските стандарти. Травматологиите също бяха 4, като всички бяха с дублираща се дейност – нещо, което Законът за лечебната дейност не го позволява“, коментира проф. Балтов.  По думите му затова правят т.нар. преструктуриране, но в никакъв случай няма да си позволят да изпуснат ценни кадри. „Искаме максимално да включим в работата и нашите специализанти, които са около 130. 46 са клиниките и отделенията, ние ги окрупняваме и стават 30. Успяхме да предоговорим част от задълженията на „Пирогов“, така че да не бъдат търсени допълнителни лихви. Направили сме споразумения, които да ни позволят да успеем да се справим с натрупаните дългове през последните години“, допълни той.  Според него, ако успеят да задържат това темпо на работа, мисля, това ще е възможно. „В рамките на 3 години би трябвало да сме ги ликвидирали. В момента тези, които са в просрочие са 14 млн. лв., другите са предоговорени и все едно ги нямаме като дългове. Това беше направено преди време и във ВМА“, каза още той.  ", "date": "2018.03.20", "title": "Шефът на \"Пирогов\" обясни какво ще се случва в болницата заради Оздравителния план на МЗ"}
{"url": "https://www.blitz.bg/svyat/loshi-novini-za-edin-ot-ranenite-pri-strelbata-v-merilend_news587451.html", "text": "Младежът, който откри стрелба в училище в американския щат Мериленд, е починал в болницата. Новината бе съобщена от местната полиция. Припомняме, че ученик от средното училище в Сейнт Мери откри стрелба в училището. При инцидента пострадаха трима души, сред които и самият стрелец.  Състоянието на другите двама пострадали е критично.  Обстоятелствата около инцидента се уточняват. Превод: БЛИЦ", "date": "2018.03.20", "title": "Лоши новини за един от ранените при стрелбата в Мериленд"}
{"url": "https://www.blitz.bg/ikonomika/royal-biych-mol-e-vodeshcha-shoping-destinatsiya-za-lyato-2018_news587312.html", "text": "За поредна година Роял Бийч Мол дава заявка да се превърне в предпочитана и водеща шопинг дестинация по българското Черноморие. Най-горещата точка за любителите на модата и новите тенденции ще отвори врати в средата на месец май с нови и популярни брандове, за всички, които искат да направят качествен шопинг по време на своята почивка.   Роял Бийч Мол е разположен в центъра на Слънчев бряг, само на 50 м от брега на морето. Той е част от луксозния петзвезден хотел Barcelò Royal Beach, собственост на Галакси Инвестмънт Груп.     През предстоящия летен сезон в него ще отворят врати над 90 обекта между които Multi Brand Store VIP Style, предлагащ световноизвестните марки Versace Jeans, Love Moschino и Fracomina. В търговския комплекс можете да откриете популярните брандове Moncler, Original Marines, Armani Outlet, Za-Za Underwear, LTB, Adelly Men’s Fashion, Bogner, U.S. Polo Assn., O’Neill, Altinbas, Samsonite&Petek 1855, Subra, Exess, Textura Barcelona, Sara Pen, New Silhouette, Refan, Paula Venti, Enzo Nori, ONYX, Enter Sport, VIVE Shop, KFC и много други.      Търговският микс в мола е организиран, така че да посрещне нуждите на всеки клиент и покрие всички аспекти на доброто прекарване. Той включва  магазини за мода и спорт, тематични ресторанти, кафе-сладкарници, аптека,  детски развлекателен комплекс и спа център.     Слънчев бряг е желана дестинация, като за предстоящия туристически сезон има засилен интерес не само от руски, но и от много европейски туристи, част от които все по-трайно залагат на родните курорти пред тези на южните ни съседки. За 2017 г. българското Черноморие е предпочетено от най-много немски туристи. Германия е ключовият ни пазар, но нито една от останалите дестинации като Чехия, Полша, Словакия, Великобритания и Австрия, които също генерират високи обеми в сектора, не бива да се пренебрегват. За настоящата година от бранша очакват ръст между 7 и 10%, а основна цел пред бизнеса е нарасналият интерес от страна на чуждестранните туристи да се превърне в устойчива тенденция.    ", "date": "2018.03.20", "title": "Роял Бийч Мол е водеща шопинг дестинация за лято 2018"}
{"url": "https://www.blitz.bg/ikonomika/rabotodatelite-sa-pokharchili-poveche-za-zaplati-eto-kolko_news587322.html", "text": "По предварителни данни на Националния статистически институт през четвъртото тримесечие на 2017 година общите разходи на работодателите за един отработен час от наетите от тях лица нарастват с 12,2% спрямо същото тримесечие на предходната година. Увеличението в индустрията е с 11,7%, в сектора на услугите - с 11,8% и в строителството - с 11,9 на сто, съобщава БНР. По икономически дейности през периода октомври - декември на 2017 година най-висок ръст на общите разходи за труд в България спрямо същия период на 2016-а година е регистриран в икономическите сектори \"Образование\" - с цели 20,2%, в \"Други дейности\" - с 19,1% и в „Административни и спомагателни дейности\" - с 15,0%.     В същото време най-нисък ръст на общите разходи за труд е регистриран в икономическите сектори \"Култура, спорт и развлечения\" - с едва 1,1%, \"Производство и разпределение на електрическа и топлинна енергия и на газообразни горива\" - с 3,7% и във \"Финансови и застрахователни дейности\" - с 6,9%.     Разходите за възнаграждение за един отработен час (разходите за заплати) през последното тримесечие на 2017 година се увеличават с 12,0% спрямо същия период на предходната година, а другите разходи (извън тези за възнаграждения и заплати) - с 13,2%. По икономически сектори изменението на разходите за възнаграждения спрямо третото тримесечие на 2016-а година варират от повишение с едва 1,0% за \"Култура, спорт и развлечения\" до ръст с 20,1% за \"Образование\".     Предварителните данни на НСИ потвърждават изнесените в края на предходната седмица данни на Евростат за заплащането на труда в целия ЕС и в частност в нашата страна през четвъртото тримесечие на годината. Заплащането на труда в ЕС се повиши със скромните 2,4%, а в рамките на еврозоната - с едва 1,7%. Растежът с 12,0% на разходите за възнаграждение поставят България на второ място сред всички страни - членки на Съюза, като тя е изпреварена единствено от Румъния (със скок на заплатите с 14,3%).    ", "date": "2018.03.20", "title": "Работодателите са похарчили повече за заплати – ето колко"}
{"url": "https://www.blitz.bg/obshtestvo/gigantt-aurubis-investira-20-mln-leva-v-depo-za-otpadtsi-v-pirdop-moshchnata-kompaniya-geostroy-izbrana-za-stroitel_news587330.html", "text": "Немският минен колос \"Аурубис\" има намерение да инвестира рекордните за българските стандарти 20 млн. лева в надграждане на съществуващото хвостохранилище в град Пирдоп, научи БЛИЦ от правителствени източници. Голям дял за инвестицията има кабинета на Бойко Борисов, който е създал благоприятна почва за влагане на чужди средства в българската икономика.  От строителната компания \"Геострой\" се похвалиха, че вече стягат редиците си, за да реализират мащабния проект, който освен всичко ще подобри и екосредата на страната.  Българската компания е спечелила търга след напълно прозрачна процедура, като предложила най-ниска цена за изграждане на съоръженията.  Новата инвестиция ще осигури над 100 работни места по време на строителството. Очаква се това да съживи района на Пирдоп и кореспондира с усилията на министъра на икономиката Емил Караниколов за подобряване на бизнес средата в регионите.  Очаква се строителните дейности да продължат около година. ", "date": "2018.03.20", "title": "Гигантът \"Аурубис\" инвестира 20 млн. лева в депо за отпадъци в Пирдоп! Мощната компания \"Геострой\" избрана за строител"}
{"url": "https://www.blitz.bg/ikonomika/gazprom-nyama-da-mozhe-prez-2020-g-da-se-otkazhe-ot-tranzita-na-gaz-prez-ukrayna_news587372.html", "text": "Руският експортьор на природен газ „Газпром“ няма да може през 2020 г. да се откаже от транзита на природен газ през територията на Украйна, тъй като през газопроводът „Северен поток 2“ ще може да се транзитират само 34 млрд. куб м от проектните 55 млрд. куб м. Според в. „Комерсант“ причината ще е в това, че наземната инфраструктура на страните от Европейския съюз още няма да е готова за прием на цялото количество от „Северен поток 2“.Газопроводът Eugal, който на територията на Германия трябва да се превърне в продължение на тръбите на „Северен поток 2“ ще е напълно готов едва към края на 2020 г. Това са съобщили за изданието от Gascade, която притежава 50, 5% в този проект. От страна на самият „Северен поток 2“ планират да го пуснат в действие още през 2019 г. Към този момент обаче от Eugal ще бъде построена само една от двете тръби. Това ще даде възможност н аРусия да транспортира само 9,9 млрд. куб м от точката, при която „Северен поотк 2“ излиза на сушата в Източна Германия (зоната Gaspool). Оещ 21 млрд. куб м – до границата с Чехия.Освен това руският доставчик ще може да транспортира около 2,7 млрд. куб м допълнително по направлението за Нидерландия по вече съществуващият тръбопровод Nel.  Така на практика „Газпром“ през 2020 г. ще може да експортира за страните от Европа под 34 млрд. куб м по газопровода „Северен поток 2“. Пълното натоварване на тръбите на експортьори ще е възможно едва при въвеждането в експлоатация на втората тръба от Eugal. От „Газпром“ са отказали коментар за изданието, става ясно от публикацията.", "date": "2018.03.20", "title": "„Газпром“ няма да може през 2020 г. да се откаже от транзита на газ през Украйна"}
{"url": "https://www.blitz.bg/ikonomika/rusiya-zapazva-liderstvoto-si-po-dobiv-na-petrol-prez-yanuari_news587368.html", "text": "Русия отново е била най-големият производител на петрол в света през януари 2018 г. Средният добив е бил от порядъка на 10,393 млн. барел на ден, сочат данните от организацията „Съвместна инициатива за петролна статистика“ (JODI). Второ място заема Саудитска Арабия, която през януари е добивала 9,983 млн. барела на ден, като тройката на лидерите завършва САЩ с обем от 9,881 млн. барела на ден.Добивът в Русия по данни на организацията се е увеличил в сравнение с декември с 0,45 %, в Саудитска Арабия – ръстът е от 0,03 %, за САЩ – намалява с 0,68 %. През декември дневният добив на Русия средно е бил 10,346 млн. барела в сравнение с 9,98 млн. барела на Саудитска Арабия и 9,949 млн. барела на САЩ.  Количеството на експорт на Саудитска Арабия през януари в месечно изражение се е увеличил с 1,8 % до 7,17 млн. барела на ден, за САЩ намалява с 8,98 % до 1,379 млн. барела на ден. Данните за експорта на Русия JODI не посочва. През декември обаче Русия е експортирала 4,058 млн. барела на ден, а през ноември – 5,223 млн. барела на ден, става ясно от съобщението. Преработката в нефтопреработващите заводи в Саудитска Арабия е спаднала със 7,3 % спрямо предходния месец, до 2,622 млн. барела на ден. В САЩ нефтопреработката се е понижила с 3,7 % в равнение с декември – до 16,635 млн. барела на ден. Данните за нефтопреработката в Русия сочат понижение с 1,6 = спрямо декември до 5,837 млн. барела на ден. Страната, която е на второ място по добив в ОПЕК – Ирак е свил производството си през януари с малко под 0,1 % - до 4,36 млн. барела на ден. Експортът е спаднал с 2,1 % 0 до 3,757 млн. барела на ден. Нигерия обаче е увеличила експорта си с 2,9 % - до 1,9 млн. барела на ден, а на добив – с 3,2 % - до 1,997 млн. барела на ден.", "date": "2018.03.20", "title": "Русия запазва лидерството си по добив на петрол през януари"}
{"url": "https://www.blitz.bg/layfstayl/mozhete-da-razchitate-za-vsichko-na-tyakh-top-3-na-nay-bezkoristnite-zodii_news587421.html", "text": "Все по-рядко се срещат безкористни хора, тъй като е много трудно човек да постави нуждите на останалите пред своите. Често пъти безкористните хора имат по-висше призвание или цел в живота си. Това качество обаче все още не е съвсем загубено и се среща значително по-често сред представителите на някои зодии. Те са толкова погълнати от това да се грижат за останалите, че забравят да направят същото за себе си.Кои са най-безкористните зодии?  Риби Рибите оглавяват тази класация. На тях им доставя удоволствие да правят нещо за другите и са склонни да се компрометират. Те са хората, които оставят всичко, за да се отзоват и да помогнат. Рибите много често биват опарени, тъй като останалите често се възползват от тях. Това обаче не ги спира да продължат да бъдат каквито са. Рак Представителите на тази зодия също са изключително безкористни. Те предпочитат да утешават целия свят, отколкото да помислят за себе си. Раците поемат бремето на близките си, те се притесняват за проблемите им и полагат всички усилия, за да ги разрешат. Иронично, но родените под този знак не виждат своята безкористност като проблем, за тях тази черта е просто част от същността им и те се гордеят с нея. Водолей Когато Водолей е в кръга на близките ви хора, трябва да сте сигурни, че той винаги ще бъде до вас и ще помогне, стига да има възможност. Ако не може, ще намери някого, който би могъл, или ще измисли нов начин да реши проблема. Водолеите ще се борят за един по-добър свят. На тях разчитаме за нужните отговори и да се свърши онова, което трябва да бъде свършено.", "date": "2018.03.20", "title": "Можете да разчитате за всичко на тях: Топ 3 на най-безкористните зодии!"}
{"url": "https://www.blitz.bg/layfstayl/skorost/vnimanie-idioti-zad-volana-video_news587426.html", "text": "Всеки от водачите на моторни превозни средства, предвижвайки се с кола или пък пеша, става свидетел на... меко казано абсурдни ситуации на пътя. Много често подобни случки стават заради небрежност и стечение на обстоятелствата, но не са малко и случаите, в които водачите се държат на пътя като пълни идиоти, пише Факти бг.Видеото, което ви показваме, е запечатало точно такива шофьори. То е забавно, но гледайки го не е зле да се замислим и да сме по-внимателни на пътя.  ", "date": "2018.03.20", "title": "Внимание! Идиоти зад волана (ВИДЕО)"}
{"url": "https://www.blitz.bg/svyat/klasatsiya-posochi-nay-skpiya-grad-za-zhiveene-v-sveta_news587369.html", "text": "За пета поредна година Сингапур е най-скъпото място за живеене на планетата. Според данни на ежегодния доклад на Economist Intelligence Unit жителите на азиатския град държава имат най-скъпото ежедневие. Проучването сравнява цените на повече от 150 продукта и услуги, като хляб, цигари, вино и бензин, по целия свят, адаптирайки ги към чуждестранната валута.Според данните на изследването поевтиняването на щатския долар означава, че Ню Йорк и Лос Анджелис вече не са сред най-скъпите места за живеене. Те паднаха от 9-о и 11-о място в класацията, където се намираха миналата година, до 13-о и 14-о за тази година.  В по-голямата си част списъкът се оглавява от азиатски и европейски градове. Париж и Цюрих се нареждат на второ място. Сеул и Хонг Конг също влизат в топ 10. Осло, Женева и Копенхаген също се нареждат сред най-скъпите градове в света. Токио обаче пада значително тази година. През 2013 г. японската столица бе смятана за най-скъпото място за живеене. За 2018 г. обаче не влиза в топ 10 на класацията, като се нарежда под номер 11. Тел Авив е единственият град от Близкия изток, който се нарежда сред 10-те най-скъпи градове тази година. Сидни също „скача“ в списъка, като става десетият най-скъп град в света.", "date": "2018.03.20", "title": "Класация посочи най-скъпия град за живеене в света"}
{"url": "https://www.blitz.bg/stsena/skrbna-vest-otide-si-edna-ot-zvezdite-na-evroviziya_news587449.html", "text": "На 91-годишна възраст почина актрисата и водеща на „Евровизия” Кейти Бойл. Това съобщава Sky News, позовавайки се на агента на звездата. По данни на The Sun, актрисата е издъхнала в дома си.  Кати Бойл е дъщеря на италиански маркиз. Пристига във Великобритания през 1946 година, за да започне модна кариера.  Появявала се е на страниците на Vogue, през 50-те години на миналия век е участвала в няколко филма, а през 1960 г., 1963 г., 1968 г.  и 1974 г. се изявява като водеща на песенния конкурс „Евровизия”. Превод: БЛИЦ    ", "date": "2018.03.20", "title": "Скръбна вест! Отиде си една от звездите на \"Евровизия\""}
{"url": "https://www.blitz.bg/layfstayl/skorost/samo-za-fenove-na-italiankite-novata-lancia-stratos-snimki_news587464.html", "text": "Всъщност това е и Lancia, и не е Lancia, но абсолютно сигурно е, че е Stratos. Правата за изготвяне на 25 такива автомобила получи Manifattura Automobili Torino (MAT), пише Факти бг.Автомобилът беше показан на автомобилното изложение в Женева и на практика това е същата кола, която преди много години беше изхвърлена зад борда от чиновниците на Ferrari.  Stratos II впечатлява с ново лого, но всъщност платформата е от Ferrari F430 Scuderia. Подробностите около този култов автомобил не са много, но все пак човек може да добие представа. Новият Stratos е снабден с 4.3-литров V-образен осемцилиндров двигател, мощността на който е 540 конски сили. Максималният му въртящ момент е 519 Нм. Тези характеристики на двигателя, наред с лекото купе, позволяват ускорение от 0 до 100 км/ч за 3.3 секунди, а до 200 км/ч - за 9.7 секунди. Максималната скорост на новата Lancia Stratos е 330 км/ч. От компанията Manifattura Automobili Torino не съобщиха точната цена за модела, но според спекулациите по темата тя ще се продава за около $830 000.  Сумата е с $300 000 по-висока от тази на класическите Stratos-и, които от време на време се появяват по аукционите. Въпреки високата цена обаче, специалистите в бранша са на мнение, че новата Lancia Stratos ще се разпродаде бързо и също толкова бързо ще се превърне в желан предмет от автомобилните колекционери.", "date": "2018.03.20", "title": "Само за фенове на италианките! Новата Lancia Stratos (СНИМКИ)"}
{"url": "https://www.blitz.bg/zdrave/prof-kantardzhiev-razkri-kakvi-opasni-virusi-ni-debnat-prez-proletta-i-kakvo-zasyagat-prvo_news587260.html", "text": "Все още има грипни вируси на места, но епидемия не. Пролетните вируси, които ни очакват ще засягат горните дихателни пътища. Решението е повече проветряване и физическа активност. Това заяви проф. Тодор Кантарджиев - директор на Националния център по заразни и паразитни болести в сутрешния блок на Bulgaria on air.\"Пролетните вируси няма да ни носят температура и усложненията, до които води грипът. Неприятните неща, които пролетните вируси носят е запушен нос, но не и усложнения\", каза още професорът.   \"Друго решение срещу вирусите и е прием на Витамин D. При липсата на слънце през последните 4 месеци, Витамин D помага и срещу пролетната умора\", допълни той. \"Нека хората, които пътуват в Сърбия да внимават за морбили. Там починаха 11 души, от болни над 3000\", предупреди Кантаржиев. \"България е страната, която използва най-скъпите антибиотици, а не пеницилинът, който лекува най-добре децата, например от скарлатина\", посъветва директорът на Националния център по заразни и паразитни болести. \"За миналата година противогрипните ваксини свършиха още ноември, което значи, че много хора се имунизираха\", завърши проф. Тодор Кантарджиев.", "date": "2018.03.20", "title": "Проф. Кантарджиев разкри какви опасни вируси ни дебнат през пролетта и какво засягат първо"}
{"url": "https://www.blitz.bg/layfstayl/shoubiznes/nishchyat-skandalen-zapis-na-kharvi-uaynstiyn-s-modelka-koyato-ne-shche-da-vliza-v-banyata_news587348.html", "text": "Говорителят на главната прокуратура на щата Ню Йорк Шнайдерман заяви, че институцията е „дълбоко запозната с „продължаващите с години сексуални посегателства на Харви Уайнстийн и наскоро е завела гражданско дело срещу него по обвинение в тежки и повтарящи се посегателства над служители в „Уайнстийн къмпани“. Той добави, че главната прокуратура се е заела с пълно, честно и независимо ревизиране на действията на районния прокурор на Манхатън, довели до избухването на секс скандала с мастития филмов продуцент, пише tmz.com. Харви Уайнстийн попаднал в капана на нюйоркската полиция през 2015 година, която го записала как кара моделката Амбра Батилана да отиде с него под душа. Губернаторът на щата Ню Йорк Андрю Куомо иска да знае как най-мразеният човек в Холивуд се е измъкнал от правосъдието.     Куомо поиска разследване на действията на районния прокурор на Манхатън Сайръс Ванс, който ръководел операцията през 2015 година. Тогава ченгетата оборудвали Амбра Батилана с подслушвателна техника, след като тя се оплакала, че продуцентът Уайнстийн я сграбчил за гърдите по време на бизнес среща.     На записа, който първо поаднал в „Ню Йоркър“ – списанието, раздухало гнусните посегателства на продуцента, Уайнстийн коментира опипването с думите: „Свикнал съм с това“, и след това моли моделката да дойде в неговата стая. Тя му отказва и той се ядосва.     Продуцентът умолява моделката да отиде в банята и да се разправят в коридора на хотела, където той „отсяда често и всички го познават“. След като тя многократно му казва „Не мога“, той дори започва да се кълне в децата си, че нищо няма да ѝ направи.     Въпреки наличието на записа, тогава на Уайнстийн не е повдигнато обвинение. Районният прокурор обяснил, че „аудиозаписът не е достатъчен, за да се докаже извършено престъпление“.     Губернатор  Куомо коментира: „Много е тревожно, че случаи на сексуално насилие не са били преследвани с пълна сила от правораздавателната система“.     Любопитен факт е, че същата манекенка – Амбра Батилана, е замесена и в секс скандал с бившия италианския премиер Силвио Берлускони. Тя участвала в прословутите „бунга-бунга“ партита, а после разказала пред автора на книга за разюздания живот на Берлускони пикантни подробности от преживяното.    ", "date": "2018.03.20", "title": "Нищят скандален ЗАПИС на Харви Уайнстийн с моделка, която не ще да влиза в банята"}
{"url": "https://www.blitz.bg/obshtestvo/inzh-maznev-ptishchata-ni-sa-dobri-no-tryabvat-oshche-pari-za-remonti_news587390.html", "text": "Повечето от пътищата у нас се изграждат според изискванията, но поддържащите ремонти не се изпълняват навреме и редовно. Това каза в ефира на Нова телевизия инж. Мирослав Мазнев, изпълнителен директор на Камарата на строителите в България.„Ремонтите са хронично недофинансирана дейност”, каза още експертът.  Според него приходите от тол системата, която предстои да бъде въведена у нас, ще помогнат за по-качествените ремонти по пътищата. „Това обаче ще има и друг ефект – поскъпване на продуктите”, коментира още инж. Мазнев.", "date": "2018.03.20", "title": "Инж. Мазнев: Пътищата ни са добри, но трябват още пари за ремонти"}
{"url": "https://www.blitz.bg/layfstayl/ivan-lechev-razkri-kak-zhena-mu-go-e-prelstila_news587373.html", "text": "Рокаджията Иван Лечев, който е сред треньорите в „Гласът на България“, още е лудо влюбен в четвъртата си съпруга Жени, която е с 19 години по-млада от него. Двамата са заедно от 2010 г., имат син Константин на 6 години. Запознанството им станало в шоуто Music Idol, където Лечев е част от лайв бенда, а Жени е беквокалистка. „Застана пред мен с една прозрачна рокличка и аз си глътнах езика. Казах си, че трябва да я заприказвам“, разказва Лечев, цитиран от Хот Арена. Първата им среща е по инициатива на   китариста, който кани Жени на обяд. Двамата толкова много се разприказвали, че за малко щели да изпуснат репетицията за шоуто. Признават, че са толкова еднакви и свързани, че буквално си четат мислите.   Предложението за брак идва година след запознаството им, а сватбата е в тесен семеен кръг, в гражданското в Копривщица.   Макар че в началото Иван Лечев смята, че е изпълнил дълга си и е станал веднъж баща, той не се поколебава да предложи на Жени да имат дете. „Бяхме сигурни, че ще имаме момче. На него от километри му личи, че е дете на любовта, толкова е готин и сладък“, хвали Константин гордият му баща.   Лечев е категоричен, че се чувства по-добре в компанията на Жени, отколкото да е сам. ", "date": "2018.03.20", "title": "Иван Лечев разкри как жена му го е прелъстила!"}
{"url": "https://www.blitz.bg/layfstayl/shoubiznes/tova-e-dj-yat-obvit-v-misteriya-a-vie-vizhdali-li-ste-litseto-mu_news587332.html", "text": "Мистериозен DJ плени милиони жени! Феновете на мистериозния DJ Claptone не спират да се множат. Най-много ги привлича фактът, че той крие лицето си със златна маска, която буквално приковава погледите на меломаните. Момичетата направо се побъркват от магията на чудния музикант, който пази много тайни, според тях. Той черпи вдъхновение митологията и окултните светове на сенки и истории, предавани от уста на уста вече поколения наред. Това много го различава от повечето негови колеги.  Изисканата комбинация от мистицизъм, диско и фънк несъмнено ще вълнува страшно много българките, които се молят скоро да имат среща с него.  Повечето неща от личния му живот остават тайна, въпреки напористите меломанки, които ровят около личността на мистериозния музикант. Много от тях се готвят за масово нападение на фестивала Halkidiki Adventure Festival в Халкидики на 28,29 и 30 април, на който ще могат да го забележат, заедно с редица други имена.  Немецът Claptone е един от най-енигматичните и харесвани артисти на денс сцената през последните години. Продуцентът от Берлин, който никога не сваля своята златна маска, продължава да пръска своята музикална магия с участията си в цял свят, създавайки някои от най-запомнящите се тракове.  Германецът продължава да бъде мистерия, а това му носи все повече печалби и позитиви, както и сърцата на милиони жени.      ", "date": "2018.03.20", "title": "Това е DJ-ят обвит в мистерия, а вие виждали ли сте лицето му?"}
{"url": "https://www.blitz.bg/layfstayl/mars-v-kozirog-i-retrograden-merkuriy-sled-dva-dni-tezi-zodii-tryabva-da-sa-mnogo-vnimatelni-ako-ne-iskat-da-si-ssipyat-zhivota_news587387.html", "text": "От 18.03 до 15.05.2018 год. Марс е в знака Козирог. Той ще има най-силно влияние и ще засили динамиката и напрежението в живота на родените под знаците и с Марс, Уран и Плутон в Овен, Рак, Везни и особено Козирог. Козирог е знак на отговорността, дисциплината, амбициите, традициите, мъдростта, сплотяването и желанието за сигурност, пише edna.bg.Марс в Козирог изисква от нас самоконтрол, постоянство и почтеност.  Той ще има много по-благоприятно влияние в този период в делата и взаимоотношенията при родените под знаците и с други рождени планети в Телец, Дева, Скорпион и Риби.   Тъй като България е с изгряващ знак Козирог, преминавайки през него Марс ще има много силно влияние и за държавните ни дела.  Като се има предвид, че и Меркурий е ретрограден в периода 22.03 – 16.04 в знака Овен, то те неминуемо ще засилят още по-силно напрежението както у нас, така и в световен аспект.  Може да се очакват протести и стачки, технически аварии и самолетни катастрофи, атентати, природни катаклизми и много напрежение в периода 15 – 20, 22, 26, 28 – 30 април. В периода 22.03 – 16.04.2018г.  е неблагоприятно да се стартират нови начинания, да се подписват важни дългосрочни договори, да се започва нова работа, да се извършват операции, да се купуват домакински уреди, битова и офис техника, машини, телефони или автомобили. Ако подпишете важен договор в този период, може да очаквате промени по него или неизпълнение на договореностите.  Ако се оперирате в този период, възможно е да се наложи на по-късен етап нова ревизия. Закупени машини, техника или автомобил ще дадат на по-късен етап дефект, който да се наложи да отстраняват. А новата работа може да не бъде за дълъг период или да ви назначат за определен период по заместване.  Ако сте родени с ретрограден Меркурий, нещата тогава стоят по-различно и вие, ако се налага, можете да правите всичко това без особени притеснения,  стига вашият рожден Меркурий да не е в знаците Овен, Рак, Везни или Козирог. Периодите на ретрограден Меркурий са добро време за ревизии – на свършеното до момента, на чувствата, на връзките и взаимоотношенията с роднини или приятели,  за документални ревизии, за довършване на поизоставени дела, за явяване на поправителен изпит, за ремонтни дейности в дома или офиса, за корекция на минали грешки, за връщане на жест или дълг и т.н.", "date": "2018.03.20", "title": "Марс в Козирог и ретрограден Меркурий след два дни: Тези зодии трябва да са много внимателни, ако не искат да си съсипят живота!"}
{"url": "https://www.blitz.bg/layfstayl/shoubiznes/samo-v-shou-zarazhda-se-vrazhda-magi-khalvadzhiyan-bi-shuta-na-malin-krstev_news586237.html", "text": "Много от зрителите и фенове на \"Господари на ефира\" са силно озадачени от това, че Малин Кръстев няма роля в сериала \"Полицаите от края на града\". Маги Халваджиян явно е решил да обърне гръб на едно от любимите лица от малкия екран, пише в. \"ШОУ\". На всички им прави впечатление, че всички досегашни водещи на шоуто, а именно - Димитър Рачков, Васил Василев - Зуека, Мария Игнатова, Румен Угрински, Герасим Георгиев - Геро, че дори и Ненчо Балабанов, са част от последния проект на Маги Халваджиян.  Интересно е защо Кръстев не е сред избраните от продуцента и този въпрос тормози много от зрителите. Според някои от тях, Малин е доста скучен образ, а според други просто е прекалено зает с различни постановки в театъра и най-вероятно самият той е отказал да бъде част от проекта заради тежкия си график.  Истината не е ясна, но в сериала участват купища родни звезди. Освен вече изброените, зрителите могат да се насладят на играта на Стефания Колева, Албена Михова, Красимир Ранков, Александра Раева, Кристиян Милатинов и още много други.    ", "date": "2018.03.20", "title": "Само в \"ШОУ\"! Заражда се вражда? Маги Халваджиян би шута на Малин Кръстев"}
{"url": "https://www.blitz.bg/layfstayl/ptuvane/nay-nakraya-api-obyavi-asfaltov-obkhoden-marshrut-smolyan-madan-do-sedmitsa-video_news587394.html", "text": "Надяваме се другата седмица да асфалтираме и обезопасим пътя, който ще заобиколи срутището на пътя Смолян – Мадан, заяви председателят на УС на Агенция \"Пътна инфраструктура” (АПИ) инж. Дончо Атанасов. Пресконференцията бе организирана във връзка с огромното свлачище, повлякло земна маса и скали още в началото на месеца, предава Канал 3.", "date": "2018.03.20", "title": "Най-накрая! АПИ обяви: Асфалтов обходен маршрут Смолян - Мадан до седмица (ВИДЕО)"}
{"url": "https://www.blitz.bg/svyat/turski-voenni-v-afrin-otkrili-arsenal-na-kyurdite-s-orzhie-amerikansko-proizvodstvo_news587377.html", "text": "Турски войници, участващи в операция „Маслинова клонка” в Сирия, открили в района на град Африн военен склад на кюрдите в американско въоръжение и техника. Складът е намерен в село Йовик северозападно от Африн. Той се състоял от 12 секции в огромно помещение тунелен тип с дължина 150 м, като в него имало няколко хиляди единици въоръжение и техника.     Сред находките има ракети TOW, ПТУРС, минохвъргачки, противовъздушни ракети и дори танкове. Цялото оръжие е американско производство, съобщи politexpert.net с позоваване на агенция Farsnews.     Според агенцията, действията на кюрдите все повече напомнят практиките на терористична организация. БЛИЦ припомня предложението на сирийското правителство анклавът Африн да влезе в състава на сирийската държава, с цел да бъде защитен от турците.  / БЛИЦ    ", "date": "2018.03.20", "title": "Турски военни в Африн открили арсенал на кюрдите с оръжие американско производство"}
{"url": "https://www.blitz.bg/svyat/ek-chestito-g-n-putin-dobrite-otnosheniya-s-rusiya-sa-zhiznenovazhni-za-sigurnostta-na-es_news587365.html", "text": "Председателят на Европейската комисия Жан-Клод Юнкер изпрати поздравително писмо до Владимир Путин за преизбирането му за президент на Русия за четвърти път. Добрите отношения между ЕС и Русия са жизненоважни за сигурността на нашия континент, пише Юнкер.Наша обща цел би трябвало да бъде възстановяването на европейския ред в сигурността. Надявам се да използвате Вашия четвърти мандат в преследването на тази цел.  Винаги ще бъда Ваш партньор в тези усилия. Желая Ви успех в изпълнение на високите отговорности, допълва председателят на ЕК.", "date": "2018.03.20", "title": "ЕК: Честито г-н Путин, добрите отношения с Русия са жизненоважни за сигурността на ЕС"}
{"url": "https://www.blitz.bg/svyat/grtsiya-reshi-makedoniya-shche-se-kazva_news587385.html", "text": "Само дни преди историческото посещение на външния министър на Гърция в Бившата югославска република Македония (БЮРМ), Атина изпрати текст на споразумение на правителството в Скопие, съдържащ 5 предложения за ново име на БЮРМ, съобщават гръцките медии.Гръцкият първи дипломат Никос Кодзиас, който трябва да посети Скопие в четвъртък, заяви, че е изпратил текста на споразумението \"преди дни\".  Той добави, че документът \"съдържа всичките ни предложения относно отворените проблеми, които имаме с БЮРМ, както и бъдеща програма за сътрудничество, която ще бъде от полза и за двете страни\". Гръцките медии уточняват, че предложенията на Атина са следните: - Република  Нова Македония - Република  Северна Македония - Република  Горна Македония - Република  Вардарска Македония - Република  Македония (Скопие ) В понеделник министърът-председателят на БЮРМ Зоран Заев заяви, че иска до лятото спорът за името на страната да бъде разрешен. Той също така отбеляза, че това е графикът, договорен с Гърция.", "date": "2018.03.20", "title": "Гърция реши: Македония ще се казва..."}
{"url": "https://www.blitz.bg/svyat/izgonenite-ot-london-ruski-diplomati-napuskat-ostrova-ss-slzi-v-ochite-snimkivideo_news587363.html", "text": "Изгонените от руското посолство дипломати започнаха да напускат дипломатическата сграда със семействата и багажа си, видяха репортери, пише Дарик нюз бг. Снимка: БГНЕС  Снимка: БГНЕС  Някои от заминаващите си руснаци носеха специални пособия за пренос на домашни любимци, когато се отправиха към трите коли, пет малки и два по-големи микробуса, които чакаха.   Снимка: БГНЕС  Хората, стоящи извън посолството, им махаха, докато превозните средства, носещи дипломатически номера тръгваха. Семейства бяха видени да махат за довиждане през прозорците микробусите, докато децата правеха снимки с мобилните си телефони.    Снимка: БГНЕС    ", "date": "2018.03.20", "title": "Изгонените от Лондон руски дипломати напускат Oстрова със сълзи в очите (СНИМКИ/ВИДЕО)"}
{"url": "https://www.blitz.bg/svyat/v-blgariya-na-izborite-za-ruski-prezident-cherpili-izbiratelite-s-vodka-i-khayver_news587315.html", "text": "На 18 март и в България са проведени избори за президент на РФ, като изборни секции са организирани в повече от 20 селища – не само в големите градове, но и в по-малки като Банско, Дупница, Самоков, Карлово, Несебър. Репортаж по темата публикува днес, 20 март, кореспондентът на Федералната агенция за новини руски журналист Владимир Тулин. Журналистът припомня еволюцията в отношенията между двата народа – срамът от пиянските изцепки при Борис Елцин, когато беше срамно в България да признаеш, че си руснак; при управлението на Владимир Путин обаче в България нахлу поток туристи, а 25 хиляди трайно се заселиха тук.     Тулин заварил пред генералното консулство във Варна микробус със скучаещи жандармеристи, които принудително бездействали поради липса на проблеми. В сградата имало маса, откъдето можело да се купят сувенири.     Извън сградата сред малка група хора се откроявала фигурата на генералния консул на РФ във Варна Сергей Лукянчук. Той съобщил, че във Варна живеят само една четвърт от пребиваващите трайно у нас руснаци – 6500 души, но имоти притежават стотици хиляди. Лукянчук споделил, че за съжаление руснаците си спомнят за консулството във Варна само когато имат проблеми, а това не е често. А могат да го направят и чрез Интернет.     На избирателния участък единственият наблюдател бил Максим Суслов, представлявал интересите на Ксения Собчак. Той твърдял, че не видял никакви нарушения в секцията.     Междувременно се появили екипи от най-големите български телевизии - btv и Nova. Те помолили Тулин за интервю, по време на което попитали дали неговото гласуване е свързано с последните изменения в международната обстановка. Журналистът използвал случая да изрази благодарност на българските власти, които за разлика от Украйна не препятстват гласуването на руски граждани.     Кореспондентът на riafan.ru отбелязал, че изборите в почетното консулство в Пловдив „приличаха на празник”. На входа ансамбъл пял руски песни. Почетният консул Георги Гергов и движението на русофилите „Капитан Петко Войвода” организирали почерпка с руска водка, сандвичи с хайвер и сладкиши. После там пристигнал руският посланик в страната Анатолий Макаров.     Репортажът на Владимир Тулин като цяло е скучен, както подобава на много добре протичащи избори – организирани от руската страна и пълно съдействие от българската.     За внасяне на поне малко пикантерия се вмъква, че българските медии не отразили ексцесиите в Украйна. После btv акцентирала в деня на изборите за „стотици сигнали за нарушения” в Русия, как Московски съд блокирал достъп до 99 страници в руската социална мрежа „ВКонтакт”, призоваващи да не се гласува на изборите, как Алексей Навални призовавал за бойкот на изборите.     Накрая журналистът се опитва да се върне в „правия път” като цитира публикация на „Стандарт”, че „Путин счупи рекорда си”, след като за него гласували над 55 млн души, а при предишните избори - 45,6 млн души.     По телевизия btv Асен Агов заяви, че между четвъртите мандати на Путин и Елцин разликата е там, че с всеки следващ мандат Меркел е с все по-лоши резултати, докато Путин е с все по-добри.     Цитира се и работилия в Москва български журналист Валери Тодоров: „Руснаците зад граница, дори и в САЩ, гласуваха предимно за Путин. Защо? Защото тази антируска кампания, която се разрази и беше действително против избирането на Путин, беше разгадана от руснаците”.     Като цяло репортажът е малко скучен и типичен за отразяване на спокойни и добре провеждани избори. За разнообразие руският журналист на моменти се опитва да остроумничи за сметка българската държава, но не в граници да се правят драми. Публикацията запази оригиналното заглавие.    Публикацията е подготвена от Ганчо КАМЕНАРСКИ, БЛИЦ    ", "date": "2018.03.20", "title": "В България на изборите за руски президент черпили избирателите с водка и хайвер"}
{"url": "https://www.blitz.bg/svyat/otkrikha-masov-grob-za-zalozhnitsi-na-islyamska-drzhava_news587353.html", "text": "Индийското правителство съобщи, че е бил намерен масов гроб с телата на заложници на джихадистката групировка „Ислямска държава“, съобщи Sky News. Гробът е открит в северната иракска провинция Нинава.39 души бяха взети за заложници в северния иракски град Мосул, който дълго време беше бастион на терористите. Заложниците, предимно от индийския щат Пенджаб, са работили в Ирак през 2014 година.  Жертвите са били идентифицирани чрез ДНК анализ. През месец октомври миналата година властите в Индия и Ирак обявиха, че нямат информация работниците да са мъртви, и отказаха да ги обявят за такива. Опозиционните партии в Индия обвиниха правителството в разпространяването на невярна информация и лъжи към семействата на заложниците. Телата са изпратени в Багдад за по-обстоен анализ. Намерени са и документи за самоличност в масовия гроб.", "date": "2018.03.20", "title": "Откриха масов гроб за заложници на „Ислямска държава“"}
{"url": "https://www.blitz.bg/obshtestvo/regioni/opasni-khishchnitsi-khvrlikha-v-panika-rodopsko-selo-napadat-posred-byal-den_news587354.html", "text": "Вълци хвърлиха в паника родопско село. Хищниците са нападнали и удушили посред бял ден четири кози в землището на Синчец, съобщи кметът на ардинското село Хълми Мустафа. Животните са на местния фермер Сунай Мюмюн, пише 24rodopi.com.  „Изкарвам прехраната си като гледам животни. В делник и празник се грижа за тях. Посред бял ден вълците нападнаха стадото и удушиха четири кози пред очите ми. Надявам се отговорните органи да предприемат незабавни мерки за недопускане на подобни нападения\", заяви ощетеният стопанин.  „Това е второто нападение на хищниците в рамките на една година. За инцидента уведомих Държавното горско стопанство в Ардино, но досега не са предприети никакви мерки. Много са опасни, хората ги е страх да излизат от домовете си. Ще искам разрешение от ловното дружество в Ардино за хайка, за да спрат с поразиите. Собствениците на крави, овце и кози се страхуват да изкарат животните в землището на селото\", сподели кметът Хълми Мустафа.  Той е притеснен много от случилото се, тъй като животновъдството е основен поминък на местните жители.    ", "date": "2018.03.20", "title": "Опасни хищници хвърлиха в паника родопско село, нападат посред бял ден"}
{"url": "https://www.blitz.bg/obshtestvo/dva-kamiona-se-udarikha-do-kat-v-burgas-krgovo-e-posipano-ss-stkla-ot-butilki-snimki_news587382.html", "text": "Два камиона – единият пълен с безалкохолни продукти, а другият със строителни материали катастрофираха на кръговото кръстовище на бул.“Янко Комитов“ и ул.“Проф.Яким Якимов“ в Бургас. Пострадали няма, но цялото кръгово пред КАТ е посипано със счупени бутилки Coca Cola, пише Фламгман. Най-вероятната причина за катастрофата е неспазена дистанция, коментираха очевидци.    ", "date": "2018.03.20", "title": "Два камиона се удариха до КАТ в Бургас, кръгово е посипано със стъкла от бутилки (СНИМКИ)"}
{"url": "https://www.blitz.bg/obshtestvo/kultura/lyubimka-na-kimi-raykonen-v-galeriya-nirvana_news587289.html", "text": "„Ако галерия Нирвана имаше вкус, той щеше да е на вкусен италиански сладолед”, убедена е младата художничка Моника Тошева, която през април ще озари със свои творби арт пространството на прочулата се с ексклузивни изложби галерия. Двадесет и девет годишната красавица, която ще покаже пейзажи от Тоскана в галерията на Ники Младжов, скоро ще защитава докторска дисертация в Националната художествена академия. Тя работи като арт мениджър и преподавател, пише разкази и поезия и посвещава част от времето си на благотворителни изяви. Моника стана любимка на медиите покрай срещата й с Кими Райконен, който има в дома си портрет, нарисуван от красивата българка, завършила живопис в НХА при проф. Божидар Бояджиев.  Моника твори на спортни теми, тъй като баща й е бивш футболист на Левски, а тя от малка е почитателка на Формула 1. Като студентка рисува Кими Райконен в образа на съвременен Икар, целият в пламъци на нощната писта на Сингапур. Картината, рисувана половин година, днес е в дома на пилота от Формула 1. Талантливата художничка се опитва да му я подари на състезание в Турция, но той спира участията си за известно време. Моника търпеливо чака до 2010 г., когато у нас се провежда световният рали шампионат с участието на Кими. След много срещи с екипа на прочутия пилот, тя успява да му предаде платното, което предизвиква фурор. „В този момент разбрах, че всяка мечта може да бъде постигната и че няма недостижими хора”, споделя Моника. Тя посвещава разказ на срещата си с Кими и рисува 15 картини по темата, с които защитава дипломната си работа.  Дебютната изложба на Моника е на тема фитнес - платната, които изобразяват изваяни тела, привличат интереса към талантливата художничка. Следва провокативната изложба „Target” в НДК - мишени, претворени в платна, са прострелвани от красавицата, която успява да стреля толкова прецизно, че уцелва десетката всеки път. По време на изложбата, рецензирана от акад. Светлин Русев, се  прожектира филм за прострелването на платната, създаден от Пламен Мирянов. Видеото по-късно е откраднато в НДК.  Моника, която има кураторски проекти с млади автори, изпраща свое платно и творби на учениците си на благотворителна изложба в Женева, където за ден те са откупени за 5000 евро.  Картина на Моника била сред официалните подаръци за Ричард Брансън по време на гостуването му у нас. „Нарисувах частния му остров Некер и тъй като бях в екипа на организаторите на гостуването на Брансън у нас, му я подарих лично”, щастлива е Моника. Картината отлетяла към Некер, който по-късно бил разрушен от урагана Ирма. Творба на младия талант участва и в експозиция в Парламента с цел събиране на средства за реставриране на стенописите в храм-паметника „Александър Невски”.  Моника е отказала предложения за асистент-преподавателско място в Турция и в галерия в Испания. „Ако всички млади хора избягат от България, кой ще остане?”, е аргументът на патриотично настроената красавица. ", "date": "2018.03.20", "title": "Любимка на Кими Райконен в галерия Нирвана"}
{"url": "https://www.blitz.bg/layfstayl/svetski/prvata-dama-na-arzhentina-shche-vi-smae-prezidentskata-spruga-koyato-spernichi-po-krasota-na-melaniya-trmp-snimki_news587318.html", "text": "Президентските съпруги днес се разглеждат като съвременните „Пепеляшки“, които от обикновени момичета се превръщат в истински принцеси. Животът на първите дами се разглежда под лупа, а тоалетите им и изявите им в обществото са широко обсъждани. През последната година Мелания Тръмп се превърна в дамата на дамите – президентската съпруга, която се сочи за еталон за красота, стил и класа. Първата дама на Аржентина обаче показа, че съперничи по всичко това на Мелания, пише Дарик.43-годишната Хулиана Авада е бивш модел, точно като жената до американския президент. Красавицата е със смесена кръв – баща й е ливанец, а майка й е сирийка, а самата тя е родена в Буенос Айрес. След като приключва кариерата си в модния бранш, тя става успешна бизнесдама – притежава модна марка и е активен дизайнер.  Бракът с Хулиана е трети за аржентинския президент Маурисио Макри, а двамата имат дъщеря Антония. Президентското семейство Макри се различава от всички останали с това, че не се срамуват да демонстрират любовта си – на светски събития щедро си разменят целувки и нежности.  Самата Хулиана пък не се стреми да печели почитатели със скромност, а напротив – демонстрира луксозен начин на живот, скъпи дрехи и разточителни почивки.  Именно на искреността й се дължи до голяма степен популярността й. Веднъж журналист я попитал в интервю как се представя президентът в спалнята, предвид това, че имат 10 години разлика. „Не виждате ли колко съм щастлива“, с усмивка отговорила Хулиана.  Самият държавен глава на Аржентина не остава по-назад с директност. В телевизионно интервю той определи съпругата си като „ненаситна“.    ", "date": "2018.03.20", "title": "Първата дама на Аржентина ще ви смае! Президентската съпруга, която съперничи по красота на Мелания Тръмп (СНИМКИ)"}
{"url": "https://www.blitz.bg/layfstayl/shoubiznes/ogromen-skandal-otnemat-titlata-na-misis-blgariya-i-speshno-obyavyavat-nov-konkurs_news587294.html", "text": "Мисис България Надя Недялкова остана без титла и без корона. Заради неспазване на клаузи от договора миската се лиши от приза си, пише \"Телеграф\". Надя ще се трябва да се прости с лентата и короната в най-кратки срокове. Главната причина за отнемане на титлата от брюнетката е неин отказ да представи страната ни на световен форум за красота.  Това е задължение на всяка една от носителките на приза. Но след нейния отказ, считано от днес, 20 март, мисис България Надя Недялкова няма право да използва в публичното пространство титлата Мисис България Трансконтинентал.  Тя няма право да се представя с нея, нито да бъде представяна.    ”, заяви собственичката на конкурса Меги Савова.  Във връзка с това организацията на „Мисис България”, обявява нов конкурс за „Мисис България Вселена”. Всички желаещи могат да се запишат за участие и да предоставят кратка биография и две снимки на страницата на конкурса.  „В  констатира Савова. ", "date": "2018.03.20", "title": "Огромен скандал! Отнемат титлата на Мисис България и спешно обявяват нов конкурс!"}
{"url": "https://www.blitz.bg/razvlechenie/vazhno-v-1815-chasa-dnes-mozhete-da-se-otrvete-ot-vsyakakvi-magii-i-proklyatiya_news587261.html", "text": "Намислените в този ден желания ще се сбъднат! Това събитие се празнува от древни времена! Не го пропускайте!  Именно в тази нощ се сънуват пророчески сънища, тъй като това е  най-магическата нощ на годината. Ясновидци и екстрасенси казват, че на  20 март ще бъде възможно да  заредите вашите  камъни-талисмани и амулети. В деня на Пролетното равноденствие е лесно да се отървете от уроки, проклятия и магии, както и да  отстраните  негативните родови  програми. Пролетното равноденствие – това е началото на новата астрологична година, Световният ден на астрологията, пише zajenata.bg. Нищо чудно, че всички хороскопи започват с Овен, защото точно на  20 март започва царуването на този знак  на зодиака. На 20 март се обновява световната енергия. През годината това се случва  няколко пъти, но само на  20 март обновяването е най-силно изразено. Това е време на въодушевление и подем, време на динамика. От деня на пролетното равноденствие започва период на резки промени в емоционалното състояние на хората.", "date": "2018.03.20", "title": "Важно! В 18.15 часа днес можете да се отървете от всякакви магии и проклятия!"}
{"url": "https://www.blitz.bg/foto/posreshchame-astronomicheskata-prolet-snimki_news587423.html", "text": "Въпреки снежното време днес посрещаме пролетта. В 18:15 часа българско време настъпва пролетното равноденствие, което бележи началото на астрономическата пролет за Северното полукълбо. За разлика от северна България, където щъркели бяха в критично състояние заради обледенени крила, в село Щърково - пазарджишко, птиците вече се настаниха по гнездата си, видя обективът на \"БулФото\". ", "date": "2018.03.20", "title": "Посрещаме астрономическата пролет (СНИМКИ)"}
{"url": "https://www.blitz.bg/svyat/deyli-meyl-senzatsionna-versiya-za-smrtta-na-disidenta-glushkov-zaginal-e-pri-sado-mazo-igra-s-mlad-gey_news587409.html", "text": "Бизнеспартньорът на покойния руски олигарх Борис Березовски - Николай Глушков вероятно е починал след садо-мазо игра с гей, написа британският в. Дейли мейл. Според близък на руснака, чието тяло бе намерено в Лондон на 13 март, Глушков малко преди да почине е заявил, че има любовник, наречен Денис. \"Интимният партньор на Николай бе около 20 години по-млад от него и е руснак\", това е казал събеседникът на изданието. По думите на източника на вестника дъщеря на Глушков и любовникът са открили трупа на своя близък. \"Мисля, че е имало някаква игра с елементи на садизъм и мазохизъм между Николай и мъж. Покойният преди няколко години открито заяви за своята нетрадиционна сексуална ориентация\", посочи още мъжът. Полицията в Лондон, която разследва смъртта на руснака, заяви, че в неговото жилище не са открити следи от взлом.  През 90-те години на миналия век Глушков е работил за руския авиопревозвач \"Аерофлот\" и за автомобилната компания на Березовски \"ЛогоВАЗ\". През 1999 г., след като Березовски влиза в конфликт с Владимир Путин и бяга във Великобритания, Глушков е обвинен в пране на пари и измама. Той прекарва пет години в затвора и е освободен през 2004 г. През последните години Глушков е живял в Лондон, където е получил политическо убежище. През 2011 г. е дал показания по съдебно дело, заведено от Березовски срещу руския олигарх Роман Абрамович, запазил добрите си отношения с Кремъл.    ", "date": "2018.03.20", "title": "\"Дейли Мейл\": Сензационна версия за смъртта на дисидента Глушков, загинал е при садо-мазо игра с млад гей"}
{"url": "https://www.blitz.bg/obshtestvo/stolitsa/burya-vrkhletya-stolitsata-ss-strashna-sila_news587391.html", "text": "Силна буря се извива над София в следобедните часове. За минути над столицата се смрачи, силни гръмотевици продъниха небето и започна да вали силен дъжд, последван от суграшица. Пороят парализира ключови булеварди, на места са се образували големи задръствания, сигнализират читатели на БЛИЦ. Предупреждават се водачите да карат внимателно и със съобразена скорост поради опасност от хлъзгави настилки.   Дъждът бързо наводни улиците на града, а градинките се покриха с лед.  Както метеоролозите предупредиха, циклон след циклон от Средиземноморието се сменят над страната ни и носят много дъжд, студ и дори сняг.  Лошото време ще остане през цялата седмица.         ", "date": "2018.03.20", "title": "Буря връхлетя столицата със страшна сила!"}
{"url": "https://www.blitz.bg/svyat/megan-markl-blesti-na-svatbata-si-s-diamantenata-tiara-na-printsesa-dayana_news587313.html", "text": "Приготовленията около сватбата на принц Хари и Меган Маркъл не спират. Заговори се какъв ще бъде тоалетът на булката, а вече се коментира, че актрисата може да „заблести“ до своя принц Хари с диамантената тиара на принцеса Даяна, пише Daily Express. Когато минава под венчило с престолонаследника принц Чарлз през юли 1981 г., лейди Ди носи семейната тиара на рода Спенсър. Впоследствие тя връща фамилната скъпоценност на брат си Чарлз, настоящия девети граф Спенсър.Ако принц Хари пожелае любимата му да носи сватбената тиара на майка му, той може да я поиска назаем от вуйчо си граф Спенсър за сватбата си с Меган Маркъл на 19 май.  Съществува възможност кралица Елизабет Втора да засвидетелства благосклонността си, предлагайки на г-ца Маркъл да използва някоя от по-малките кралски тиари, както направи с Кейт Мидълтън за сватбата ѝ с принц Уилям през 2011 г. Г-ца Мидълтън тогава избра тиарата „Картие“, изработена през 1936 г. и принадлежала на Кралицата-майка, която я подарява на дъщеря си принцеса Елизабет за 18-ия й рожден ден. Като допълнение към изящния ѝ дизайн родителите на Кейт Мидълтън поръчаха диамантени обеци с формата на дъбово листо и жълъд, припомня изданието. Смята се, че е малко вероятно кралица Елизабет Втора да предложи на Меган Маркъл някоя от по-значимите кралски тиари, символизиращи ролята ѝ на държавен глава на Обединеното кралство. Сред тях е тиарата със сапфири, изработена през 60-те години на миналия век по поръчка на Нейно Величество като допълнение към бижутата със същите скъпоценни камъни, подарени ѝ от баща ѝ крал Джордж Шести за сватбата й през 1947 г. Ако кралица Елизабет Втора предостави на Меган Маркъл възможност сама да избере сватбените си бижута, сред вариантите пред бъдещата съпруга на принц Хари са да използва скъпоценност от колекцията на принцеса Даяна – понастоящем притежание на синовете ѝ, за нова тиара. Кралските бижутери могат например да превърнат във временно украшение за глава огърлица, която Меган Маркъл впоследствие да използва с оригиналното ѝ предназначение.", "date": "2018.03.20", "title": "Меган Маркъл блести на сватбата си с диамантената тиара на принцеса Даяна?"}
{"url": "https://www.blitz.bg/svyat/sled-gonka-spasikha-5-detsa-i-13-vzrastni-imigranti-ot-udavyane-v-pridoshlata-maritsa_news587324.html", "text": "Пет деца и 13 възрастни почти се удавиха в понеделник, след като ванът, с който пътуваха, падна в придошлата от дъждовете река Марица при североизточната граница на Гърция с Турция, съобщава „Грийк рипортър“. 18-те пътници са нелегални имигранти, търсещи убежище, които са влезли в Гърция от Турция с трафикант, който е загубил контрол над превозното средство по време на преследване от страна на гръцката полиция.     Според местно издание, трафикантът увеличил скоростта в опит да избегне полицейска блокада. Ванът поднесъл на мокрия асфалт и се озовал в Марица.     С усилията пожарната и полицията във Фере и с помощта на военни всички 18 души били спасени. Превод и редакция: БЛИЦ ", "date": "2018.03.20", "title": "След гонка: Спасиха 5 деца и 13 възрастни имигранти от удавяне в придошлата Марица"}
{"url": "https://www.blitz.bg/svyat/vtori-znakov-arest-v-parizh-zadrzhakha-i-bivsh-ministr-za-libiyskata-afera-snimka_news587337.html", "text": "Още един знаков арест разтърси Франция. Преди минути излезе информация, че е задържан и Брис Ортфьо - бивш министър на Вътрешните работи на Франция и близък съюзник до Саркози, пише \"Ройтерс\".  Според обвинението заподозреният експрезидент е финансирал кампанията си за Елисейския дворец през 2007 г. с пари, получени от тогавашния либийски лидер Муамар Кадафи.  Френското издание Медиапарт през пролетта на 2012 г. публикува документи, в които се посочва, че от Триполи на щаба на Саркози са били преведени 50 млн. евро. Предприемачът от африканската страна Зияд Такедин преди година и половина заяви, че през 2006-2007 г. лично е предавал няколко куфарчета с пет милиона евро на един от най-близките сътрудници на Саркози – Клод Геан.  След това бившият вътрешен министър в Париж бе осъден на две години затвор. Саркози категорично отхвърля обвиненията в незаконно финансиране на кампанията.  Превод и редакция: БЛИЦ", "date": "2018.03.20", "title": "Втори знаков арест в Париж! Задържаха и бивш министър за либийската афера (СНИМКА)"}
{"url": "https://www.blitz.bg/obshtestvo/izrod-s-bmv-trovi-kucheta-v-burgas-dzhak-rselt-maylo-umrya-v-adski-mki-video_news587328.html", "text": "Изключителен изрод хвърля мишемор в дворовете на бургазлии с кучета от кв.”Банево”, сигнализира наша читателка, пожелала анонимност. Тя ни изпрати и запис от охранителна камера, от която се вижда, че младият мъж обикаля около къщата, спира се и хвърля храна към кучето (44 секунда от видеото), а след това изчезва от кадрите и след минути профуча с автомобила си БМВ, пише Флагман. По-късно става ясно, че това е хапки с месо и мишемор – силно отровно съединение, предизвикващо мъчителна смърт, започваща с мускулни конвулсии и задух.  Първата известна жертва е красивият джак ръсел Майло, а изродът се е опитал да отрови и други кучета от квартала.  Полицията издирва извършителя, има и заподозрян, тъй като на други охранителни камери лицето му се вижда далеч по-ясно.", "date": "2018.03.20", "title": "Изрод с БМВ трови кучета в Бургас! Джак ръселът Майло умря в адски мъки (ВИДЕО)"}
{"url": "https://www.blitz.bg/layfstayl/khoroskop/astrologt-ivelina-pencheva-svetva-dnes-davayte-proshka-zashchoto_news587224.html", "text": "5-ят слънчев ден е посветен на Благодетелния свят, на подчинението, служенето и изпълнение на своя дълг. Това е ден на скромните и трудолюбиви хора. Не трябва да се нарушава хармонията в него, пише астрологът Ивелина Пенчева в хороскопа си за bulgaria.utre.bg. „Благоприятно е мълчанието в този ден. Вършете си работата и мълчете! Повече работете, по-малко говорете! Бъдете скромни и преодолявайте всички изкушения. Не трябва да има днес конфликти, затова проявявайте разбиране и е хубаво да се помирите с някого, ако сте скарани! Ако някой дойде при вас да се помири, не го отблъсквайте и не започвайте спор!“, съветва астрологът.  „Добре е за даване на прошка, за сключване на дългосрочни контракти. Помагайте на другите в нужда! Сексуални контакти не се препоръчват, нежелателно е дори да се мисли за това. Допустими са само с цел зачатие. Голяма е вероятността в този ден от заразяване с кожни и венерически заболявания“, добавя Ивелина Пенчева.  „Денят благоприятства работата, която е свързана със земята и дърветата. Свързан с женското начало, което пак символизира земята. Не се препоръчва: да се бърза, да се пътува и да се започват сексуални връзки. Денят не е подходящ за покупки“, предупреждава астрологът.  „Да не се тръгва на дълъг път по възможност! В никакъв случай не трябва да се бездейства. Не трябва на никого да се противоречи – нито на хората, нито на обстоятелствата. Не завиждайте на другите! Не осъждайте хората и не предавайте доверието им!“, добавя Ивелина Пенчева.  „Нежелателно е да се започва цикъл на гладуване. Препоръчват се каши, зърнени продукти, кореноплодни. Да се пият по-малко течности, алкохол също!“, предупреждава тя.  „В облеклото се придържайте към успокояващи, пастелни цветове, нежно розово, наситено жълто! Не се препоръчват ярки цветове. Да не се съчетава червено със зелено! Да не се слагат едновременно топли и студени цветове! Добре е да се носят медни изделия. Може още да е жълт ахат, розов родонит. Да не се носят камъни, съдържащи желязо! Марсианските камъни притеглят към вас лоши събития или ще се натъкнете на трудности в този ден“, добавя астрологът.  „На ярките сънища не обръщайте внимание! Да се видите, че работите със земята или сте на полето – знак за щастие и късмет. Да приемате храна, особено, ако ядете хляб, е знак за богатство. Светкавица, огън пък са знак за неприятности“, уточнява Ивелина Пенчева. ", "date": "2018.03.20", "title": "Астрологът Ивелина Пенчева съветва: Днес давайте прошка, защото..."}
{"url": "https://www.blitz.bg/layfstayl/skorost/kitaytsite-razbivat-pazara-na-elektromobili-v-evropa-s-kolichka-za-8500-snimkivideo_news587187.html", "text": "Хонконгската компания X Electrical Vehicle обяви, че започва серийното производство на двуместен градски електромобил, изработван с помощта на триизмерен печат. Продажбите на LSEV започват през април догодина, като базовата цена в Европа няма да надхвърля €8 500, пише Факти бг.Напечатаното на 3D принтер електромобилче е дълго 2.5, широко 1.3 и високо 1.5 метра. Тежи 450 кг и развива максимум 70 км/ч. От X Electrical Vehicle не съобщават какъв е капацитетът на батерията, но твърдят, че зарядът стига за изминаването на 150 км. Всеки LSEV може да бъде напечатан за около три дни. Технологията за триизмерен печат е позволила на конструкторите да сведат броя на детайлите, от които се изработва електромобилът, до 40-60 вместо 2 000 в обикновена лека кола. X Electrical Vehicle планира да произвежда по 20 000 бройки LSEV годишно. Китайците твърдят, че вече са намерили купувачи за 7 000 от тях в Европа. От електромобилчето се интересували най-вече пощенски служби.", "date": "2018.03.20", "title": "Китайците разбиват пазара на електромобили в Европа с количка за €8500 (СНИМКИ/ВИДЕО)"}
{"url": "https://www.blitz.bg/layfstayl/ptuvane/tova-sa-novite-samoletni-destinatsii-tozi-sezon_news587268.html", "text": "До дни стартира лятното разписание на авиокомпаниите. Какви нови възможности за пътуване ни очакват, кои ще бъдат най-популярните дестинации и на какви цени ще летим до тях, обобщава онлайн туристическа агенция eSky.Краят на март ще зарадва най-вече бургазлии със стартирането на цели  10  нови маршрута – директни полети на много атрактивни цени ще има до  Милано ,  Мюнхен ,  Франкфурт ,  Дюселдорф ,  Варшава ,  Краков ,  Жешов ,  Тел Авив ,  Рига ,  Братислава  и по-нестандартната литовска дестинация –  Каунас , с първи полет на 29-ти март. Полетите до Мюнхен и Милано ще се обслужват целогодишно, 2 пъти седмично, а останалите ще са само през сезона. Цените на еднопосочни самолетни билети започват от едва  9.99 евро .  Варненци ще имат нова възможност за изгодни пътувания до  Виена  с новата нискотарифна линия, стартираща на 28-ми април с полети във вторник и събота. Нов директен маршрут София– Малага  ще стартира на 27-ми март с полети 2 пъти седмично. Други интересни и доста търсени дестинации са  Лисабон  и  Ница , които отдавна са в продажба, а първите полети до тях ще стартират на 27-ми май. За желаещите да открият морския сезон отрано, добра възможност ще са новите директни полети до  Пафос , Кипър, докъдето може да се лети от  26 евро двупосочно. Нова нискотарифна линия ще има и до  Атина  с ежедневни полети от 25 март. От същата дата, 3 пъти седмично ще можем да летим директно и до  Любляна . Експертите съветват да резервирате полетите и хотелското си настаняване сравнително отрано, за да се възползвате от по-добри цени. Следете редовно офертите и промоциите на различните превозвачи и не забравяйте да си направите  застраховка , тъй като летният сезон е изключително натоварен и не са изключени закъснения и промени в полетното разписание.  ", "date": "2018.03.20", "title": "Това са новите самолетни дестинации този сезон"}
{"url": "https://www.blitz.bg/svyat/chetirigodishna-drama-priklyuchi-s-priznanie-za-39-trupa-zhertvi-na-islyamska-drzhava_news587350.html", "text": "Индия най-накрая обяви за мъртви 39 строителни работници, отвлечени от „Ислямска държава“ в Ирак. Министърът на външните работи Сушма Свараж обяви, че ДНК-то на 38 от работниците съвпада с това на трупове, открити в масов гроб, съобщава Би Би Си. Работниците бяха отвлечени през 2014 година в Мосул. Оттогава индийското правителство винаго е твърдяло, че те са живи. Страната неколкократно положи усилия за освобождаване на пленниците, дори поиска помощта на Ирак за намирането им, след като Мосул беше освободен от терористите миналата година.     Свараж донави, че е много вероятно и тялото на 39-тата жертва да е открито, но съвпадението на данните е само 70%. Тя изнесе данните пред горната камара на парламента.     Миналата година, отново пред парламента, тя заяви, че няма доказателства работниците да са били убити от „Ислямска държава“. По-голямата част от отвлечените са от северния щат Пунджаб. Изявлението на министъра веднага предизвика вълна от коментари в социалните мрежи под хаштаг „39 индийци“. Там изявление направи и главният министър на Пунджаб Амариндер Сингх и индийският депутат Шаши Тарур, които питат защо правителството е вдъхвало напразни надежди на близките на работниците.     През 2014 година, след похищението, Индия издаде предупреждение към своите граждани да не пътуват към Ирак, а тези, които са вече там, да се върнат.     Индия има успех в освобождаването на други свои граждани в Близкия Изток. 46 индийски медицински сестри бяха освободени през 2014 година от „Ислямска държала“, която ги държала повече от седмица. Превод и редакция: БЛИЦ     ", "date": "2018.03.20", "title": "Четиригодишна драма приключи с признание за 39 трупа – жертви на „Ислямска държава“"}
{"url": "https://www.blitz.bg/svyat/zrelishche-trupt-na-chudovishche-koeto-porazitelno-prilicha-na-tova-ot-lokh-nes-izpluva-na-brega-na-dzhordzhiya-snimkavideo_news587307.html", "text": "Тялото на мъртво чудовище бе изхвърлено на брега на океана в Джорджия, САЩ, съобщава Daily Mail. Странното създание е заснето от един от туристите на видеоклип по време на круиз.Авторът на видеоклипа е американецът Джеф Уорън. Той твърди, че първоначално помислил трупа за мъртва морска котка. Въпреки това, когато корабът им се приближил, пътниците видели нещо друго - чудовище, което плашещо много прилича това от Лох Нес. То има дълъг врат и малка глава, точно като Неси.   В момента произходът на създанието не е установен. Ръководителят на американската служба \"Риба и дива природа\" Дан Аш обяснява, че понякога разлагащите се тела на акулите могат да приличат на \"плесиосаури\".  ", "date": "2018.03.20", "title": "Зрелище! Трупът на чудовище, което поразително прилича на това от Лох Нес, изплува на брега на Джорджия (СНИМКА/ВИДЕО)"}
{"url": "https://www.blitz.bg/svyat/kralska-svatba-za-chudo-i-prikaz-prints-kristian-i-prelestnata-alesandra-si-kazakha-da-v-peru-snimki_news587334.html", "text": "Синът на принц Ернст-Аугуст от Хановер - 32-годишният Кристиан, се ожени за дългогодишната си приятелка - 25-годишната Алесандра де Осма. Двамата си казаха „да“ на 16 март на пищна церемония в Лима, Перу, откъдето е красивата булка, пише Дарик. Улиците на града бяха затворени заради кралската сватба. Церемонията се състоя в бароковата църква „San Pedro” в присъствието на кралското семейство и много именити гости. Хиляди хора бяха излезли от домовете си, за да поздравят прекрасните младоженци. Алесандра  бе ослепителна в най-важния ден от живота ѝ. Тя бе облечена в класическа сватбена рокля, с високо деколте, покрита с нежна дантела и дълъг шлейф. На главата й блестеше тиара, покрита с диаманти. Красивата булка бе придружавана от гордия си баща влиятелният бизнесмен Филип де Осма.     Принц  Кристиан  пристигна под ръка със своята майка, която бе облечена в цикламена рокля. От своя страна принцът привлече погледите с интересния избор на вратовръзка – тъмносиня на бели точки, която идеално допълваше визията му. Кристиан , който е втори в линията на наследяване на трона, и  Алесандра , която е бивш модел, а сега е адвокат, се запознават през 2005 година, когато той е на екскурзия в Перу, а тя е негов екскурзовод. Но любовта им пламва по-късно. Първото им официално появяване като двойка бе през 2011 година.  Двамата сключиха граждански брак през ноември 2017 година в  Лондон . ", "date": "2018.03.20", "title": "Кралска сватба за чудо и приказ: Принц Кристиан и прелестната Алесандра си казаха „да“ в Перу (СНИМКИ)"}
{"url": "https://www.blitz.bg/svyat/sint-na-tsetsa-se-sgodi-a-tya-mu-dade-seriozen-svet-snimka-na-pryasnata-godenitsa-bogdana_news587345.html", "text": "Велко Ражнятович публикува снимка на приятелката си с годежния й пръстен от него в Instagram. Богдана Родич грее от щастие. Откакто Велко и Богдана са двойка, те са абсолютно неразделни, а младото момиче е най-голямата му кариера в спортната му кариера като боксьор, пише vecer.mk. Велко е представил Богдана на Цеца и тя веднага е намерила общ език с бъдещата си снаха.   \"Велко неотдавна запозна Богдана с майка си. Тя е била смутена от певицата, но Цеца я предразположи и бързо се отпусна. Певицата е доволна от избора на снаха на сина си. Особено много я е впечатлило това, че младото девойче има желание да помага и в семейния бизнес. Цеца оценява това и е заръчала на сина си да внимава как се държи и какво прави, тъй като знае какъв велик съблазнител може да е Велко\", разкрива близък до семейството. Превод и редакция: БЛИЦ", "date": "2018.03.20", "title": "Синът на Цеца се сгоди, а тя му даде сериозен съвет! СНИМКА на прясната годеница Богдана"}
{"url": "https://www.blitz.bg/svyat/vnshno-s-trevozhni-novini-za-petima-ot-postradalite-v-katastrofata-v-egipet_news587232.html", "text": "Петимата български туристи, които пострадаха по-тежко при пътнотранспортно произшествие с автобус в Египет вчера, се намират частната болница АМС в Хургада, съобщи българският консул Евгени Паралингов, който бе изпратен незабавно на място от вицепремиера и министър на външните работи Екатерина Захариева. Това съобщиха от пресцентъра на Министерство на външните работи (МВнР).  Пострадалите имат фрактури и порезни рани. Днес ранените ще бъдат изследвани със скенер, за да бъде им назначено лечение, включително оперативно, ако се налага.  Представител както на българската, така и на египетската туристическа фирма са в болницата с ранените. Всички изследвания и операции ще бъдат платени от застраховките на пътниците.  От общо 20 души ранени в автобуса, 12 са с по-леки рани, ожулвания, охлузвания, синини, леки порезни рани - те са обработени и са изявили желание да продължат туристическата си програма.  Круизът по река Нил на групата свършва в събота, 24 март. В хотела в Хургада, където ще бъде настанен и консулът, са пожелали да останат и да изчакат връщането на групата на 24 март други трима души, по-леко пострадали, с вече обработени рани.  Министър Захариева лично следи случая, като служителите на посолството ни в Кайро ще оказват пълно съдействие на пострадалите наши сънародници в рамките на своите правомощия. ", "date": "2018.03.20", "title": "Външно с тревожни новини за петима от пострадалите в катастрофата в Египет!"}
{"url": "https://www.blitz.bg/svyat/makhmud-abas-obvini-khamas-za-pokushenieto-sreshchu-palestinskiya-premier-i-shefa-na-razuznavaneto_news587233.html", "text": "Палестинският президент Махмуд Абас обвини ислямистката групировка Хамас за покушението срещу премиера Рами Хамдала и шефа на разузнаването Маджид Фарадж, извършено миналата седмица, предаде ДПА. Напрежението между Хамас и фракцията на Абас - Фатах, се повиши, след като заложена край пътя бомба избухна на 13 март при преминаването на автоколоната, с която се движеха Хамдала и Маджид в контролираната от ислямисткото движение ивица Газа. Те бяха ранени при взрива, припомня Ройтерс.     Абас разкритикува американския посланик в Израел Дейвид Фридман заради подкрепата му за израелските заселници на окупирания Западен бряг.     \"Не един американски представител каза, че израелските заселници са законни, включително техният посланик в Тел Авив - Дейвид Фридман. Той заяви, че Израел строи на собствената си земя. Строят на тяхна земя?Той и неговото семейство са заселници. Той е американски посланик в Тел АВив, какво можем да очакваме от него?\"     От Белия дом определиха коментара на палестинския президент като \"изключително неподходящ\" и заявиха, че той трябва да избере омразата или мира.    ", "date": "2018.03.20", "title": "Махмуд Абас обвини Хамас за покушението срещу палестинския премиер и шефа на разузнаването"}
{"url": "https://www.blitz.bg/svyat/predsedatelyat-na-grtskiya-parlament-makedonski-organizatsii-zaplashvat-nashi-deputati-ss-smrt_news587280.html", "text": "Председателят на парламента на Гърция Николаос Вуцис разкритикува някои пан-македонски организации, които са изпратили до всичките депутати електронно по отношение на спора за името с Македония, в което са заплашвали с доживотен затвор или екзекуции, ако гласуват в полза на название на страната, включващо думата „Македония“. „Някои вече са отишли твърде далеч и нямам предвид единствено ръководството на „Златна зора“. Някои са отишли твърде далеч, защото са разпространили сред депутатите от гръцкия парламент послание от  представители на пан-македонските организации, които ни обвиняват в предателство и казват, че ще ни осъдят на смърт или доживотен затвор, ако посмеем да гласуваме в полза на предложението на гръцките правителство и външно министерство, когато въпросът за компромисното име с Македония достигне до парламента“, заяви Вуцис, цитиран от „Прототема“.     Както БЛИЦ съобщи, наскоро гръцкият външен министър Никос Кодзиас получи писмо, съдържащо куршум заради спора за името между Атина и Скопие.      ", "date": "2018.03.20", "title": "Председателят на гръцкия парламент: Македонски организации заплашват наши депутати със смърт"}
{"url": "https://www.blitz.bg/svyat/islyamska-drzhava-vleze-v-damask_news587355.html", "text": "Организацията Сирийски център за наблюдение на човешките права съобщи, че терористите от \"Ислямска държава\" са превзели през нощта полуопразнено предградие на Дамаск след ожесточени сражения с правителствените сили, съобщават световните медии. Според организацията предградието Кадам е било превзето от джихадистите, след като преди седмица било предадено от сирийските бунтовници на правителството.СЦНЧП посочва, че при боевете са загинали 36 проправителствени бойци, а десетки са били ранени или пленени. Организацията допълва, че правителството е изпратило към района подкрепления. Преди това ИД заяви в публикация в Тwitter, че е превзела предградието.  Засега няма коментар от сирийското правителство.  Боевете в Кадам, южно предградие на Дамаск, се водят, докато сирийските сили са съсредоточени върху превземането на контролираните от бунтовниците покрайнини на столицата в анклава Източна Гута.", "date": "2018.03.20", "title": "\"Ислямска държава\" влезе в Дамаск"}
{"url": "https://www.blitz.bg/svyat/zhurnalist-siriytsite-ne-vizhdat-razlika-mezhdu-id-i-kyurdite_news587435.html", "text": "След като територията на провинция Дейр ез-Зор източно от река Ефрат преминала под контрола на кюрдите от SDF (Сирийски демократични сили), в живота на местните жители не настъпили промени. Тяхното положение останало „стабилно тежко”. Това съобщава специален кореспондент на руската информационна агенция riafan, който успял да навлезе в тази територия и да разговаря с жители. Сириецът Ахмад Хамад разказал, че изтеглянето на терористите от ИД и преминаването на територията под контрола на кюрдите от SDF станало практически без сблъсквания, боевете били по-скоро имитация.     Според сириеца, силите на коалицията начело със САЩ нанасяли удари предимно по жилищни райони, като терористите напуснали района практически незасегнати. Хамад е убеден, че на кюрдите се оказва подкрепа, за да могат да разделят Сирия и да създадат своя държава.     Ахмад Хамад твърди, че кюрдските отряди се отнасяли с презрение към мирното население източно от Ефрат. Който се изказвал против тях, бил арестуван. Зад решетките се оказали стотици хора с обвинение за връзки с ИД.    Превод и редакция: БЛИЦ    ", "date": "2018.03.20", "title": "Журналист: Сирийците не виждат разлика между ИД и кюрдите"}
{"url": "https://www.blitz.bg/svyat/strashen-uzhas-v-murmansk-vzriv-na-gaz-srina-5-etazhna-sgrada-video_news587444.html", "text": "Един човек загина, четирима са ранени и още петима са блокирани под развалините на 5-етажна жилищна сграда в северния руски град Мурманск, която рухна след взрив. Петимата са блокирани в жилище на третия етаж и с тях е установена връзка. Спасителни екипи се опитват внимателно да разчистят развалините, за да стигнат до тях. Съобщава се, че е възможно да има още двама затрупани.  Според първоначални данни експлозията е причинена от газ, но още не ясно дали се е взривила газова бутилка или централната газоподаваща инсталация. Напълно сринати са третият, четвъртият и петият етажи. Пожар обаче не е избухнал. Създаден е оперативен щаб за справяне със ситуацията. Всички обитатели на блока са евакуирани. Жилищният блок е построен в началото на 1960-те години и в него живеят над 100 души.        ", "date": "2018.03.20", "title": "Страшен ужас в Мурманск! Взрив на газ срина 5-етажна сграда (ВИДЕО)"}
{"url": "https://www.blitz.bg/svyat/dzhstin-biybr-khvanat-s-goreshcha-blondinka-v-krachka-vednaga-sled-razdyalata-ss-selena-snimki_news587301.html", "text": "МАлко след като Бийбър и Селена се разделиха, папараците щракнаха певеца в компанията на ново момиче - красива блондинка, която не е известна за медиите. Двамата бяха заснети в колата на певеца след щуро парти. Джъстин и непознатата изглежда се забавляват много, защото на всички снимки на ухилени до уши, пише Metro.   Въпреки това, източник на The People е сигурен, че раздялата им не е свързана с мнението на родителите на Селена: \"Те имат свои собствени проблеми, които трябва да изгладят.\" Превод и редакция: БЛИЦ", "date": "2018.03.20", "title": "Джъстин Бийбър хванат с гореща блондинка в крачка веднага след раздялата със Селена! (СНИМКИ)"}
{"url": "https://www.blitz.bg/svyat/shche-nalozhi-li-es-novi-sanktsii-na-moskva-zaradi-skripal-otgovort-e-yasen_news587429.html", "text": "Великобритания не е поискала от Европейския съюз обсъждане на нови санкции срещу Русия заради отравянето на бившия полковник от ГРУ Сергей Скрипал по време на срещата на върха на Съюза в четвъртък, предава Reuters, цитирана от \"Фокус\", като се позовава на информация от неназован високопоставен служител в ЕП.На предстоящата среща, според думите на източника, все пак ще бъде обсъдена Русия и ще се проведе дебат за засилване на отбраната на Съюза срещу хибридни атаки от Москва.        ", "date": "2018.03.20", "title": "Ще наложи ли ЕС нови санкции на Москва заради \"Скрипал\"? Отговорът е ясен"}
{"url": "https://www.blitz.bg/obshtestvo/regioni/kmet-vrti-biznes-vv-frantsiya-ostavya-seloto-si-na-samotek_news587296.html", "text": "Кметът на старозагорското село Памукчии от месеци не идва на работа. Според местните техният избраник по-често пребивавал във Франция, отколкото в България и това е така от години, съобщава bTV. Местните хора казват, че кметът е във Франция, където има бизнес, и се връща в селото само за по няколко дни. Кога ще се върне и какъв отпуск ползва, хората нямат представа.     Проблемите на местните са оставени на самотек.     Кмет на село Памукчии от 2 години и половина е Георги Празов. Предишният мандат е бил кметски наместник. И тогава, както и сега, често отсъствал от работа, казват местните. Обещал да се поправи, затова и го избрали. Заради отсъствието му сега на хората им се налага да пътуват до околните села, за да си извадят важни документи.     Според жителите на селото трудно намират и секретарката на кмета. Недялка Колева обаче отрича и казва, че никой не е бил върнат.     Голяма болка на местните е рушащата се църква „Света Петка”. Ремонтът на храма бил едно от обещанията, с които Празов бил избран за кмет. Той дори сложил скеле, изкарал и разрешения за поправянето на църквата, но след изборите обещанието се оказало скъпо.  Според сина на кмета обвиненията на хората в селото са неоснователни и истината е изопачена. Младежът отказа да застане пред камера.     От общината съобщиха, че кметът на Памукчии е в неплатен отпуск и се очаква да се върне до края на март. Припомниха също, че заради отсъствията му той вече е бил глобяван.     След завръщането му ще бъде изяснено и дали ще живее в чужбина и ще си подаде оставката, за да има частични избори, или ще продължи да бъде кмет и ще ходи на работа.    ", "date": "2018.03.20", "title": "Кмет върти бизнес във Франция – оставя селото си на самотек"}
{"url": "https://www.blitz.bg/obshtestvo/regioni/tozi-mzh-zadigna-portfeyl-s-pari-ot-magazin-poznavate-li-go-snimki_news587308.html", "text": "На 2 март т.г. бил откраднат портфейл с над 1000 лева и лични документи, изпуснат от посетител в магазин за строителни материали на бул. „Шести септември“ в Пловдив.Според събраните до момента данни, мъжът от предоставените кадри е съпричастен към извършеното посегателство.     Хората, които разполагат с информация за самоличността му, могат да сигнализират в Шесто районно управление на тел. 032/932 006 и 032/624 195. Анонимността е гарантирана.   ", "date": "2018.03.20", "title": "Този мъж задигна портфейл с пари от магазин, познавате ли го? (СНИМКИ)"}
{"url": "https://www.blitz.bg/obshtestvo/baba-marta-se-razvikhri-i-podnese-tsyal-kup-iznenadi-na-khorata-v-khaskovsko-snimki_news587424.html", "text": "Денят, в който настъпва астрономическата пролет, предложи доста капризно време на хората в Хасковско. Сутринта на много места в областта валя сняг, като по високите места се образува и тънка снежна покривка. След това валежът премина в дъжд.По обяд и в следобедните часове времето бе предимно слънчево, като деца и младежи се разхождаха по къс ръкав. Някои пък си купуваха сладолед. Минималната температура сутринта бе нула градуса, а след обяд максималната на сянка достигна 13.4 градуса, съобщава haskovo.info.  Малко след 16 часа в хасковското село Конуш удари и градушка.  Времето ще остане нестабилно и през следващите дни, като нови валежи от сняг са възможни в четвъртък и петък.   ", "date": "2018.03.20", "title": "Баба Марта се развихри и поднесе цял куп изненади на хората в Хасковско (СНИМКИ)"}
{"url": "https://www.blitz.bg/obshtestvo/regioni/ako-reshite-da-spasyavate-premrznali-shchrkeli-eto-kakvo-tryabva-da-znaete_news587302.html", "text": "Десетки щъркели попаднаха в капана на лошото време в Шуменско и Силистренско. В село Зарица група мъже спасиха пет птици от измръзване. Къщата, в която са настанени, вече е известна като Импровизирания спасителен център за щъркели. Те са в стая с отопление, осигурена им е храна и вода и са спокойни, съобщава bTV. „Намерихме ги през нощта, когато заваля леденият дъжд. Бяха заледени изцяло, не можеха да се движат“, разказа Азис Сафет – един от спасителите.     Той призна, че за пръв път вижда такова нещо. Свалили килограми лед от птиците.     Те бяха напълно изтощени, хранихме ги на ръце. Но сега вече са добре, почти свикнаха с хората, разказа Недафед Кирим – друг от мъжете, които се грижат за тях.     Двамата обясниха, че прибрали птиците от човещина. Ще ги пуснат, когато се оправи времето, защото сега отново вали сняг.     Междувременно в селото е дошло и друго ято, но птиците са добре.     В последното денонощие се получиха десетки сигнали за хора, помогнали на изтощени и измръзнали щъркели.     Според експертите, когато щъркелите са на крака и само с частично заледени крила, трябва да се оставят в природата. Мерки са нужни, само ако са обездвижени. Храната, която трябва да получат, е риба или сурово месо във вода, не зърнени култури. Спасените птици трябва да бъдат пуснати на свобода, след като се стоплят и започнат да се хранят самостоятелно.     Щъркелите са защитен вид, затова, ако видите птица в беда, най-добре е да се обадите на съответната регионалната инспекция по околната среда и водите, за да получат специализирани грижи.    ", "date": "2018.03.20", "title": "Ако решите да спасявате премръзнали щъркели – ето какво трябва да знаете"}
{"url": "https://www.blitz.bg/obshtestvo/regioni/zhena-ot-dobrich-sdi-kat-zaradi-obedna-pochivka_news587316.html", "text": "Галина Серафимова от Добрич съди сектор „Пътна полиция” към Областната дирекция на МВР заради липсата на непрекъснат режим на работа. Това стана ясно от нейно съобщение във Фейсбук. В социалната мрежа Галина Серафимова написа:     „На 16.01. 2018 година бях публикувала гневен коментар, който бе породен от режима на обслужване в сектор „Пътна полиция” към ОД на МВР-Добрич. И, по-конкретно – за работното време на административната структура, касаещо обедна почивка между 12.00-13.00.ч     На 17.01.2018 година лично внесох в деловодството на ОД на МВР Добрич, писмено питане към Директора относно работното време на поверените му административни структури – сектор „Пътна полиция” и сектор „Паспорти и визи”. Отправих писмено искане, съгласно действащото право – Закон за административното обслужване и Наредба за административното обслужване, за издаване на заповед, за да се покрие изискването всички административни звена,обслужващи граждани да имат непрекъснат режим на работа в рамките на работния ден.     Разбира се, в законно установения срок административният орган не сметна за необходимо да ми отговори, поради което се обърнах за съдействие към съда. Кой крив, кой прав – ще реши съдът, но... По-интересното в случая е какъв „отговор” получих от родната полиция, а той е: „... Поради извършените съкращения на щатове в момента служителите са на критичния минимум и е невъзможно да се обслужват гражданите без прекъсване на работата през целия ден”. Представяте ли си какъв абсурд е това?! Административна структура, на която и е вменено да прилага и спазва закона, отказва да го спазва!?     Няма да се впускам в повече подробности, но си мисля, че след като полицията ни заявява, че е на „критичния минимум” и не може да спазва закона, може ли ние, ако ни бъде наложена имуществена санкция по Закона за движение по пътищата, по Закона за българските документи за самоличност и други, да се позовем на трайната полицейска практика и да откажем плащане,поради това,че в момента сме на „критичен минимум”, т.е. Ами….ок, има закон, нарушил съм го, не го спазвам, ама пари от мен няма да видите, защото... нямам пари,намирам се в „критична точка и на критичен минимум”.     Вие имате липса на човешки потенциал, а пък аз имам липса на финансов такъв... Това е повод за размисъл, нали…?”, казва още Галина Серафимова.       ", "date": "2018.03.20", "title": "Жена от Добрич съди КАТ заради обедна почивка"}
{"url": "https://www.blitz.bg/svyat/sashch-i-yuzhna-koreya-s-novi-svmestni-voenni-ucheniya_news587217.html", "text": "Южна Корея и САЩ заявиха във вторник, че ще възобновят съвместните военни учения, която бяха отложени с цел избягване на сблъсъци със Северна Корея по време на Зимните олимпийски игри в Пьончан, предава AFP, цитирана от \"Фокус\" „Очаква се упражненията да бъдат възобновени на 1 април, в мащаб, подобен на този от предходните години\", поясни говорителят на Министерството на отбраната на Сеул ", "date": "2018.03.20", "title": "САЩ и Южна Корея с нови съвместни военни учения"}
{"url": "https://www.blitz.bg/intsidenti/kola-se-vryaza-v-peshekhodtsi-v-kaliforniya_news587211.html", "text": "Най-малко четирима души бяха ранени след като пикап удари група пешеходци в Калифорния, съобщава телевизионният канал CBS. Отбелязва се, че инцидентът е станал в близост до училището Парамаунт. Според властите, всички пострадали са учащи се, като все още няма информация за състоянието им.  Полицията изяснява обстоятелствата около произшествието. Превод и редакция: БЛИЦ", "date": "2018.03.20", "title": "Кола се вряза в пешеходци в Калифорния"}
{"url": "https://www.blitz.bg/svyat/turistka-zagina-dokato-si-praveshe-selfi-na-plitvichkite-ezera_news587212.html", "text": "Туристка от Южна Корея загина при опит да си направи селфи на Плитвичките езера в Хърватия, предава македонската информационна агенция „Макфакс“, цитирана от \"Фокус\". Съгласно разпространената информация, туристката се е разхождала с група приятели в националния парк, където е паднала в 70-метрова яма.  Жената веднага е прехвърлена в болницата в Карловац, но лекарите не са успели да я спасят.  Инцидентът се е случил в сутрешните часове на понеделник.  При изваждането й от студената вода туристката е била жива, но по-късно е починала в болница ", "date": "2018.03.20", "title": "Туристка загина, докато си правеше селфи на Плитвичките езера"}
{"url": "https://www.blitz.bg/svyat/istoriyata-na-shpeer-arkhitektt-na-tretiya-raykh-ili-kak-nay-dovereniyat-svetnik-na-khitler-izlezha-prisdata-si-i-zabogatya-snimki_news587213.html", "text": "На 30 април 1945 Съветските войски превземат Райхсканцеларията в Берлин, Адолф Хитлер се самоубива. Столицата на Третия райх е сломена и войната на практика приключва. Въпреки това наследникът на Хитлер, Карл Дьониц, бяга в Северна Германия и съставя Фленсбургското правителство. В полезрението на Съюзниците попада един интересен човек – Алберт Шпеер, известен архитект, министър на въоръженията и войната по време на Третия райх и близък приятел на Хитлер. През войната той удвоява производителността на оръжия и успява да въоръжи Германия, така че тя да устои на непрестанните атаки на Съюзниците. Това е възможно благодарение  на  робския труд на милиони души във фабриките му, които гладуват и работят до изнемогване.  Шпеер пристига във Фленсбург наясно, че Съюзниците целят да осъдят нацистките лидери за военни престъпления. И той, както мнозина други, си дава сметка, че ако го заловят, съдбата му е решена. Но за разлика от други свои събратя, не извършва самоубийство.  „Ловът“ за Алберт Шпеер е необичаен за дотогавашната практика. САЩ са решени да го изправят пред съда, но бившият банкер и тогавашен вицепрезидент  на Американската служба по стратегическо бомбардиране, Пол Ниц има друг план. Към края на войната САЩ се надява, че бомбардировките над Япония ще сложат край на войната в Тихия океан. Но за да се осъществят те, е нужно да разбере стратегията на Германия, която поддържа отлично военната си машина през последните години, докато е бомбардирана многократно. Затова им трябва Шпеер. През май 1945 г. основната задача е да бъде заловен най-довереният съветник на Адолф Хитлер.  Веднага след смъртта на Хитлер, Дьониц прави съобщение по радиото, в което обявява, че Германия ще продължи да се бие срещу съюзниците (въпреки, че  за всички е ясна загубата). Шпеер е назначен за министър на индустрията и производството.  На 15 май , когато американците превземат Фленсбург, първо насочват мерника си към Шпеер. Ниц отива в замъка Глюксбург, където архитектът се укрива. Разпитът продължава седем дни, по време на които мъжът говори свободно с американците, разкривайки им „тайните от кухнята“. Всяка сутрин той слага костюма си и с охота отговаря на въпросите – охота, която поразява Ниц и той не посмява да отвори дума за Холокоста, тъй като това може да изостри тона  на разговора. Алберт Шпеер съзнава, че единственият му шанс да оцелее е да си сътрудничи. Стига се дотам, че един от разпитващите признава: „той предизвика в нас симпатия, от която всички тайно се засрамихме.“  Познанията му впечатляват американците. Той разкрива как е намалил влиянието на армията и на партията върху вземането  на решения и как е прилагал принципите на Хенри Форд в производствения процес. Обяснява и  защо определени британски и американски атаки са се провалили, а други са били успешни. Обяснява, как е обикалял Германия, изнасяйки мотивационни речи на работниците си, съзнавайки, че войната е загубена.  През март 1945 г., по негови думи, Хитлер предприема план да разруши целия ресурс на Третия райх – индустриални бази, депа, военни запаси и инфраструктури, които могат да са от полза на врага. Шпеер е бесен и не се подчинява, а застава  на  страната на народа, вместо на фюрера.  От всички въпроси, Ниц държи особено на един: какво се е случило в последните дни на Хитлер долу в бункера? Шпеер е един от последните, които го е срещал. Архитектът показва на американците къде стои ключът от сградата в Мюнхен, където се съхраняват всички негови доклади за Хитлер. Нацистът прави това, но отрича да знае нещо за зверствата на евреите. На 23 май всичките членове на немското правителство са арестувани. „Значи краят е дошъл“ казва Шпеер, когато нахлуват в спалнята му. „Добре. И без това всичко беше една опера.“  През септември е информиран, че ще бъде съден за военни престъпления и е затворен, докато тече процесът в Нюрнберг, по време на който са обвинени още над 20 души. Целта на този процес е да даде публичност на престъпленията срещу човечеството, които германските лидери са извършили безнаказано.  Шпеер отрича да знае за Холокоста, но доказателствата за робския труд във фабриките му са неоспорими. Мъжът се извинява и поема отговорност за това, казвайки, че би трябвало да знае, но това не е така. Поема вината, настоявайки, че е бил в неведение. За да се представи в по-приемлива светлина, казва, че е планирал да убие Хитлер като пусне флакон с отровен газ във вентилационните тръби на бункера. Това само разсмива останалите обвиняеми.  През есента на 1946 г. повечето от участниците в Нюрнбергския процес са осъдени на смърт или доживотен затвор. Шпеер получава присъда от 20 години в берлински затвор, където става „Затворник номер 5″. Чете непрестанно и в противовес на правилата, си води бележки, които след години се превръщат в бестселъри, включително Inside the Third Reich. Няма съмнение, че сътрудничеството му с Ниц е довело до този благоприятен изход.  Шпеер излежава присъдата си и е освободен през 1966 г. Забогатява  и заживява в провинциална къща в Хайделберг. Но опровержения  на имиджа му на „добър нацист“ се появяват скоро след освобождаването му. През 1971 г., е обвинен, че е знаел за Холокоста. За доказателство се използва информация, че е присъствал на конференция през 1943 г., на която Хайнрих Химлер говори открито за  „заличаване на евреите от лицето на земята.“ Шпеер не отрича,  че е присъствал, но казва, че е напуснал залата преди въпросното изявление на Химлер.  Шпеер умира в лондонска болница през 1981 г. Нито една от сградите, които проектира, не е оцеляла днес. Но приносът му към нацисткия режим остава. Повече от четвърт век от смъртта му, колекция от 100 негови писма излизат наяве. Това е кореспонденцията му с Хелен Джейнти – вдовица на белгийски лидер на Съпротивата. В едно от тези писма мъжът пише, че е бил  наясно с планът за изтребление на евреите.  „Няма съмнение – бях там, когато Химлер обяви че всички евреи ще бъдат убити, на 6 октомври 1943 г. Кой би ми повярвал обаче, че съм искал да го възпра или че би било по-лесно да напиша всичко това в мемоарите си?“  Източник: chr.bg ", "date": "2018.03.20", "title": "Историята на Шпеер – архитектът на Третия Райх или как най-довереният съветник на Хитлер излежа присъдата си и забогатя (СНИМКИ)"}
{"url": "https://www.blitz.bg/intsidenti/zhena-zagina-sled-kato-avtomobil-se-razbi-v-kshchata-y-video_news587215.html", "text": "Колата се вряза в жилищен дом в американския град Морено Вали (Калифорния). Жената, която била в сградата, е починала в резултат на инцидента, съобщава KTLA. Според телевизионния канал, по време на злополуката, 47-годишната София Запиен е спяла. Жената попаднала под колата и загинала мигновено.  \"Имаше прозорец, леглото й стоеше точно до прозореца. Ударът беше толкова тежък, че всички вещи се оказаха до входната врата. Надявам се, че тя е спяла и не се събудила от случилото се \", коментира лелята на починалата Роузи Сандовал.  Както се отбелязва, в къщата навлязла по-голямата част от Ford Mustang GT. Превод и редакция: БЛИЦ     ", "date": "2018.03.20", "title": "Жена загина след като автомобил се разби в къщата й (ВИДЕО)"}
{"url": "https://www.blitz.bg/svyat/devoyka-koyato-izkarvala-parite-si-ss-striptiyz-pred-uebkamerite-razkaza-premezhdiyata-si-i-predupredi-drugite-momicheta-snimki-18_news587216.html", "text": "С историята си Дария Зариковская иска да вразуми съвременните момичета, които мечтаят за слава и лесни пари и да помогне на тези, които вече са успели да влязат в тези мрежи. Дария разказва, че е израснала в прилично семейство, където е възпитавана строго. След достигане на пълнолетието девойката решава да започне да живее самостоятелно и първо се преместила при съученичка, след това в общежитие.  Малко по-късно Даша срещнала млад мъж, чиято приятелка й предложила също като нея да се пробва  с уеб камери. Дария била изкушена от отличната заплата.  Момичето изпада постепенно в депресия, плачела, не се чувствала добре да върши тази работа и да се съблича пред камерата. Но в същото време не знаела как да промени работата си, защото не успяла да спести пари и нямала специални знания, за да започне  нормална работа. В резултат на това моделът започна да се чувства безполезен.  \"Ако работите на уеб камера, рано или късно другите ще научат за това. От това правило няма изключения, няма значение дали сте на чужди уеб сайтове или не и просто се надявате, че никой от вашите приятели не посещава такива места в мрежата. Ще бъдете разпознати и ще пишат и ще ви коментират\", казва Дария.  Известността на работата пред уеб камери се оказала не толкова приятна, колкото изглеждало първоначално. Уеб моделката разказва, че потребителите й изпращат няколкостотин съобщения на ден с заплахи и изнудване. Познатите й момиче се не искали да се виждат с нея и въобще на обществени места било напълно невъзможно да се появи.  Така че бързо развива дълбока депресия. Дария напълно се отчаяла и престанала да вижда добро бъдеще за себе си. Тя считала, че този ужас продължи до края на живота й.  Постепенно чувствителността ми към коментарите премина, намерих работа и в моята среда се появиха възрастни, позитивни хора\", заявява  Дария.  Сега Дария е създала собствен бизнес и продава сувенири. Почти 70 хиляди души са нейни последователи в \"Инстаграм\", които не пишат негативни коментари и послания на момичето.  Бившата уеб моделка иска да вразуми младите хора да бъдат отговорни за грешките си и да защитамат личното си пространство и своето психологическо  състояние. Също така момичето иска да напомни, че рано или късно дори негативната критика ще приключи и тези които са направили грешка, трябва да я осъзнаят и да продължат. Превод и редакция: БЛИЦ", "date": "2018.03.20", "title": "Девойка, която изкарвала парите си със стриптийз пред уебкамерите, разказа премеждията си и предупреди другите момичета (СНИМКИ 18+)"}
{"url": "https://www.blitz.bg/svyat/bashchata-na-novichok-ubit-ot-mosad-izpluvakha-lyubopitni-tvrdeniya-za-likvidatsiyata-na-bergman-i-vrzkite-mu-s-izrael_news587188.html", "text": "Нервнопаралитичното вещество \"Новичок\", с което, както твърдят британските следователи, на 4 март в Солсбъри са отровени двойният агент Сергей Скрипал и дъщеря му Юлия, е било разработвано от учен, за чиято смърт обвиняват Израел. Това заяви в интервю за \"Йедиот ахронот\" израелският журналист и автор на книгата за операциите на Мосад \"Въстани и убий първи: тайната история на израелските ликвидации\" Ронен Бергман. По негова информация за \"баща\" на \"Новичок\" е смятан генерал-лейтенант Анатолий Кунцевич, който по съветско време е бил заместник-началник на химическите войски. В по-тесните среди той е бил известен като \"генерала-газ\", пише Mignews.com.  Израелското разузнаване научава за разработването на това вещество още през 70-те години. Кунцевич е контролирал работата по програмата до средата на 90-те години, когато тогавашният президент на Русия Борис Елцин обявява край на съветската химическа военна програма и назначава Кунцевич за координатор със Запада по ликвидирането на химическите оръжия.  Горе-долу по същото време Мосад научава, че и Сирия започва да разработва собствен химически арсенал. Не минава без помощта на самия Кунцевич, който през 1995 г. за немалко пари предава на Дамаск свои разработки и оборудване.  Бившият израелски премиер Ехуд Барак веднага уведомява Москва за това, но не е последвала никаква намеса.  След това под прикритието на учен-химик в Кремъл пристига агент на Мосад, който искал да изясни дали руското ръководство е знаело за действията на своя сътрудник или не.  Скоро след това ФСБ съобщава, че \"група лица, в състава на които и академик Анатолий Кунцевич, са преместили в страна от Близкия изток 800 кг от компонент, който при наличието на определена технология може да бъде използван за изготвянето на отровни вещества\".  След повторен опит ученият е обвинен в контрабанда, но той не само успява да излезе сух от водата, но и да запази контактите си с Дамаск. Очевидно точно това го е погубило.  Починалият при неизяснени обстоятелства Анатолий Кунцевич е открит мъртъв на борда на самолет, изпълняващ полет от Алепо, Сирия за Москва на 29 април 2002 г.  Официалната причина за смъртта му е сърдечен пристъп, но Дамаск и до днес обвинява Мосад за това. В момента Израел запазва мълчание по въпроса. ", "date": "2018.03.20", "title": "\"Бащата\" на \"Новичок\" убит от Мосад? Изплуваха любопитни твърдения за ликвидацията на Бергман и връзките му с Израел"}
{"url": "https://www.blitz.bg/svyat/prezidentt-na-kitay-obyavi-koe-edinstveno-neshcho-mozhe-da-spasi-stranata-po-ptya-na-razvitieto_news587219.html", "text": "Китайският президент Си Дзинпин отново потвърди надмощието на Комунистическата партия в страната, като заяви пред парламента в Пекин, че „само социализмът може да спаси Китай\", докато се стреми към развитие. „Историята вече е доказала и ще продължи да доказва, че само социализмът може да спаси Китай\", подчерта Си Дзинпин, като добави по-късно, че „Комунистическата партия е върховното политическо ръководство на страната и основната гаранция за постигането на голямото обновяване на китайската нация\".  Източник: \"Фокус\" ", "date": "2018.03.20", "title": "Президентът на Китай обяви кое единствено нещо може да спаси страната по пътя на развитието"}
{"url": "https://www.blitz.bg/svyat/skandalno-video-18-pokazva-kak-piloti-i-styuardesi-se-nagrabvat-goli-i-si-ustroyvat-grupov-seks_news587220.html", "text": "В китайската социална мрежа Weibo се появи шокиращо и компрометиращо видео, в което двама мъже и четири жени се занимават с групов секс, съобщава \"Мирър\". Видеото беше придружено от обяснение, че кадрите са запечатали пилоти и стюардеси от авиокомпанията China Eastern Airlines или на нейното подразделение Shanghai Airlines. Твърди се, че видеоклипът е заснет в хотел в Мадрид, където персоналът на авиокомпанията си почивал между полетите.  Представители на China Eastern Airlines публикуваха изявление, в което категорично отричат участието на своите служители в скандалното видео.   Според някои от потребителите в Weibo, казаното от ръководството на авиопревозвача може би е вярно, защото според тях груповите сексуални сцени са заснети в тайландски СПА център с участието на професионални проститутки. Превод и редакция: БЛИЦ     ", "date": "2018.03.20", "title": "Скандално ВИДЕО 18+ показва как пилоти и стюардеси се награбват голи и си устройват групов секс"}
{"url": "https://www.blitz.bg/svyat/blizk-na-skripal-razkaza-podrobnosti-za-deynostta-mu-svrzana-ss-zapadnoto-razuznavane_news587222.html", "text": "Бившият офицер от ГРУ Сергей Скрипал, отровен в Салсбъри, е работил за американско-британска разузнавателна компания. Това съобщи руският бизнесмен Валери Морозов, който получи политическо убежище в Лондон през 2011 г. Той казва, че е срещнал Скрипал в края на декември миналата година в руски магазин във Великобритания. Скрипал разпознал Морозов, след което те си поговорили.  \"Скрипал ми разказа интересни неща, по-специално, че се връща от руското посолство, тоест, той се е срещнал с приятелите си, очевидно представители на специални служби, което той редовно правел веднъж месечно\", каза Морозов.  Според него Скрипал се е занимавал с анализи за разузнавателна компания. Морозов отбелязва, че Скрипал не се е страхувал за живота си. Той можел \"спокойно\" да говори за срещите си с руски представители на специални служби.  По-рано \"Файненшъл таймс\", цитирайки източници в службите за сигурност, писа, че след 2010 г. Скрипал продължавал да работи за разузнавателните служби на Великобритания и други чужди държави. Събеседниците на изданието допускат, че това може да е станала причината за покушението над него.  Един от източниците във вестника заявява, че стойността на Скрипал като оперативен източник на информация \"бързо изчезнала\", но той е могъл да обсъжда с \"приятелски\" спецслужби възможностите на руското разузнаване. Друг член на силите за сигурност отбелязва, че Скрипал вече не е можел да се занимава с шпионски дейности, но би могъл да обясни кои са приоритетите на Русия за изпращане на агенти на Запад, а също така да разкаже за методите за вербовка и  контраразузнаване. Превод и редакция: БЛИЦ", "date": "2018.03.20", "title": "Близък на Скрипал разказа подробности за дейността му, свързана със западното разузнаване"}
{"url": "https://www.blitz.bg/svyat/uzhaseni-ochevidtsi-zapechatakha-na-video-smrtonosnoto-padane-na-turistka-sled-sblsk-s-drug-parashut-snimki_news587218.html", "text": "Туристка с парашут загина след като се сблъска с друг парашутист по време на почивка в Пуерто Ескондидо, Мексико. На снимките можете да видите как и двамата парашутисти се опитват да се приземят, но не успяват да се справят с управлението и се удрят. При произшествието 47-годишната Урсула Ернандес пада от височина 15 метра, съобщава \"Сън\". Жената била незабавно отведена в най-близката болница, но се оказало късно и лекарите само констатирали смъртта й. Журналистът Хуан Перес се оказал сред онези, които станали свидетели на ужасната трагедия. Той публикувал видеото в мрежата, пишейки: \"Сигурен съм, че никой няма да бъде подведен под отговорност. Никой не регламентира тези видове услуги\".  Факт е, че преди да се използва парашута, туристите подписват документ, който освобождава собственика му от всякаква отговорност. Превод и редакция: БЛИЦ     ", "date": "2018.03.20", "title": "Ужасени очевидци запечатаха на ВИДЕО смъртоносното падане на туристка след сблъсък с друг парашут (СНИМКИ)"}
{"url": "https://www.blitz.bg/svyat/kitay-otpravi-priziv-km-sashch_news587223.html", "text": "Министър-председателят на Китай Ли Къцян призова САЩ да не предприемат „емоционални“ действия и да избегнат търговска война, предава AFP, цитирана от \"Фокус\".  Съответното изявление китайският премиер направи на фона на съобщението, че американският президент Доналд Тръмп обмисля въвеждането на нови наказателни мерки срещу Пекин.  „Надяваме се, че и двете страни могат да запазят разума, да не действат емоционално и да избегнат търговска война\", заяви Ли Къцян на пресконференция след годишната сесия на парламента в Пекин.  ", "date": "2018.03.20", "title": "Китай отправи призив към САЩ"}
{"url": "https://www.blitz.bg/obshtestvo/regioni/naglost-romi-izsichat-gorata-vv-vrachansko-i-si-pravyat-selfita-za-da-si-pokazhat-maystorlka-snimki_news587273.html", "text": "Цигани методично изсичат гората край врачанското село Ракево, очевидци пред BulNews.bg. През целия зимен сезон ромите бракониерствали в гората, като явно брутално отсечените дървета не им стигнали и сега отново са тръгнали да си „берат“ дърва. Хората от Ракево се оплакват, че всеки ден определена група цигани секат поголовно дърветата и товарят с тях по няколко каруци.  Въпреки, че горските и полицията периодично правят акции по задържане на бракониерите, изловените не са много, а след като ги глобят не си плащат актовете.     Наглостта на мургавите бракониери стига до там, че докато товарят каруците, си правят селфита. Според някои от жителите на селото, поведението на въпросните бракониери се дължи единствено на протекция от страна на кмета на селото Малин Тончев.     „За тези хора няма полиция, горски и закони. Тези карат коли без да имат завършен и втори клас, но въобще не се страхуват от нищо и никого. Не знаем ще се събудят ли полицията и горските някога или спят зимен сън и си затварят очите. Разочаровани сме вече от властта“, коментират потресени жители от селото.     Кметът на Ракево Малин Тончев не е открит за коментар.    ", "date": "2018.03.20", "title": "Наглост! Роми изсичат гората във Врачанско и си правят селфита, за да си покажат „майсторлъка“ (СНИМКИ)"}
{"url": "https://www.blitz.bg/obshtestvo/kultura/stefan-komandarev-izreva-sreshchu-torentite-i-drzhavata-narichat-ni-tuneyadtsi-no-blgarint-predpochita-kradenite-kopiya_news587282.html", "text": "Режисьорът на някои от най-успешните нови български филми Стефан Командарев изрази остро във Фейсбук възмущението си от бездействието срещу пиратството. Повод за това стана качването на най-новия му филм – „Посоки“ в торент сайта „Замунда“. Ето какво написа Командарев в социалната мрежа:     „Уви, \"Посоки\" е в торентите. Свалихме го един път, имаше 26000 изтегляния, сега е качен пак - 19000 изтегляния. Не ни топли хич, че е най-сваляният филм в момента. Имаме отлични резултати по кината, можеха да бъдат рекордни, ако филмът не беше изтекъл в торентите (от законно издадено ДВД в Португалия).     Иначе всички обичат Бг киното, говорят за пазарни механизми, как да си самофинансираме следващите филми от продадени билети и т.н. Как българските кинаджии сме тунеядци, които чакат от държавата да ги храни... Но реалността е, че ако може, българинът предпочита да гледа крадени копия без пари... И същата тази държава не си мърда пръста да спре този незаконен бизнес за доста пари, наречен торенти. Справка - платените реклами в тези сайтове... Което задушава и законното платено разпространение по интернет за лев, два наем за денонощие.     И за финал - ако цените и уважавате труда и таланта на актьорите и екипа на филма, гледайте „Посоки“ в кината!!!“    ", "date": "2018.03.20", "title": "Стефан Командарев изрева срещу торентите и държавата: Наричат ни тунеядци, но българинът предпочита крадените копия"}
{"url": "https://www.blitz.bg/obshtestvo/stolitsa/glavniyat-arkhitekt-za-noviya-oblik-na-sofiya-gashchite-izchezvat-ot-grafa-smenyat-fasona-na-tsentralna-gara-s-konkurs_news587287.html", "text": "Ремонтът на зоната „Граф Игнатиев” – „Шишман” – „6 септември” започва в средата на годината и се очаква до края на 2018-а да има вече готови етапи. Това посочи арх. Здравко Здравков - главен архитект на Столична община в студиото на „Тази сутрин“ по bTV. Пазарът до църквата „Св. Седмочисленици“, където се продава какво ли не – от чушки до гащи, ще изчезне, а Книжния пазар на пл. „Славейков” ще бъде редуциран до 20 книжари, като бройката им ще се избере с тръжна процедура.     „Категорично палета и кашони няма да останат. Времето за продаване на книги от площада е отдавна изтекло”, заяви той.     Пространството около пл. „Св. Неделя” ще бъде обект на международен конкурс - за проект, който да свърже площада с комплекса „Антична Сердика\".     По повод новата пешеходна зона - 200 м, които свързват „Алабин” със „Стамболийски” той посочи, че пространството е важно, защото ще върже пешеходната „Витоша” в площадното пространство на „Св. Неделя”. „След това връзката ще продължи към Ларгото и за ул. „Съборна” ще намерим начин да я свържем пешеходно с Градската градина”, посочи архитектът.     По думите му започва освобождаване на единия тротоар на „Съборна” от паркирали коли и ще се осигури по-добро минаване на пешеходците. Той добави, че крайната цел е да се затвори изцяло за коли, но автомобили минават оттам за Президентството.     Супените плочки на Ларгото Здравков обясни с израза „да не ви влиза майстор в къщата”. Той коментира, че се премества фокуса от прекрасно експонираната археология на Антична Сердика към няколко счупени плочки.      Пространството около Централна гара също ще претърпи промени. „Имаме огромни търговски площи, които не могат да намерят наемател. Мястото има удобни транспортни връзки – трамвай, тролей, влак, метро, само самолет няма. Тук хубавото е бившата автогара и мислим да направим конкурс за концепция за развитие на пространството”, коментира той.     По думите му най-критичната точка е Ротондата, която става опасна през нощта заради голямото струпване на хора и е нужно да й се потърси правилната функция, тъй като сега мястото се е маргинализирало. Здравков смята, че пространството трябва да работи 24 часа.     За високите сгради основната инициатива е да работим за правила къде може да им високо строителство и премахване на възможността с формално нарязване на имоти  да се създават ъглови имоти, заяви още главният архитект. Общината води редица дела както за небостъргача на НИКМИ, така и за този в Лозенец.     Тежка съдебна процедура тече и за улиците в кварталите „Витоша” и „Манастирски ливади”.     „Тук положението е много тежко. Тези територии се застрояват без да се отчужди уличната мрежа. В ситуация сме, че имаме изградени сгради, искаме да им направим тротоари, зелени площи, но в същото време нямаме собственост”, посочи той.     Ремонтът на булевард „Филип Кутев” стартира от „Черни връх” до корекцията на река Драгалевска тази година, за останалата част започва процедури по отчуждаване, заяви още Здравков.    ", "date": "2018.03.20", "title": "Главният архитект за новия облик на София: Гащите изчезват от Графа, сменят фасона на Централна гара с конкурс"}
{"url": "https://www.blitz.bg/obshtestvo/obyasnyavat-na-zapada-kakvo-predstavlyava-uredeniyat-brak-chrez-nova-nastolna-igra-snimki_news587205.html", "text": "Когато пакистанската дизайнерка Нашра Балагамуала създава настолна игра, посветена на уредените от родителите бракове, повечето решават, че тя е твърдо против тях. Всъщност позицията й е далеч по-сложна. И една от целите й е да обясни на хората по света как се случват уредените брачни съюзи. Според нея хората на Запад често бъркат уредените бракове с насилствените бракове. Те просто вярват на всичко, което четат по медиите - нападенията с киселина, убийствата за чест, пълната липса на избор. Играта не е замислена като отговор.  Настолната игра на Нашра - \"Arranged!\" (Уредено!), е далеч от реклама на уредените бракове.  Главното действащо лице е лелята сватовница. Тя упорито се опитва да настигне три момичета, които всячески избягват сватбите си.  Играчите създават дистанция от лелята и от неизбежния брак като теглят карти с напътствия от сорта на \"Видели са те в мола с три момчета, отдалечи се с три пункта от леля\".  Балагамуала казва, че играта има двойна роля. Първата цел е да се започне диалог в южноазиатските семейства за това какво се очаква от една млада жена. В тази насока играта е една невинна платформа, около която може да възникне разговорът за това как \"доброто момиче\", например, трябва да прави хубав чай или да не говори с момчета преди сватбата.  От друга страна Нашра иска да обясни този тип брак на хората, които живеят в Европа и САЩ, за да разберат те по-лесно нюансите на източната култура.  Идеята й хрумва, докато следва дизайн в Роуд Айлънд. Предстои й да се прибере у дома в Пакистан и разбира, че там вече я чакат няколко предложения за годеж. Затова решава да разгледа Facebook профилите на момчетата, за да намери евентуално черти, които родителите й няма да харесат, и да се измъкне от срещите с кандидатите.  Така стига до създаването на списък със смешните начини, по които се е опитвала да отмени среща с потенциален съпруг. Този списък се превръща в забавна настолна игра.  Нашра я тества първо с приятелите си - южноазиатци и американци. Неин американски приятел се залива от смях, докато играе. Освен това играта му помага да разбере по-добре източните традиции. Окуражена от реакциите на приятелите си, Балагамуала си прави профил в Kickstarter, която да й помогне да спонсорира играта.  За младата жена играенето на настолни игри е вид терапия, а да си измисля нови сюжети я успокоява.  Тя разбира обичаите на южноазиатските семейства. Нейното например е било по-скоро против това тя да продължи да учи, при това в Америка. Дълга редица от хора, включително директорът на гимназията й и безброй братовчеди, се изрежда да я разубеждава от заминаването за САЩ.  Кампанията в Kickstarter сработва и Нашра получава поръчки за 500 броя от играта. Оттам следва и медийното внимание, но мнозина не успяват да схванат правилно намеренията й.  Много от материалите за Балагамуала включват линкове към жестоки истории за атаки с киселина и пребиване с камъни. Сякаш играта й, която е замислена като подтикваща към размисъл, но забавна, е манифест срещу тази жестокост, което не е така.  Нашра държи да е ясно, че не отрича страданията, през които много азиатки са преминали.  Тя допълва, че подобни \"наказания\" са доста разпространени в Пакистан и Индия и заслужават да бъдат по-подробно разглеждани. Но уредените бракове не са под същия знаменател.  Самата тя не е напълно против идеята за предварително запознанство преди брака, имайки предвид, че в държави като родината й на момчетата и момичетата е забранено да са приятели. Хората на Запад трябва да са наясно, че често \"уреден брак\" означава именно това. Да, има и истории на ужасите, но за милиони хора реалността е различна.  Освен това как въпросното запознанство се различава от срещите \"на сляпо\" или тези, уредени през мобилни приложения?  Скоро след като пуска играта си в продажба, Балагамуала и семейството й присъстват на сватба на техни роднини в Карачи. Най-близките й оказват безрезервна подкрепа, но останалите са по-хладно настроени. Някои открито я обвиняват, че върви срещу семейните традиции и всичко, на което те са я научили.  Баща й се шегува, че след като не е искала да се омъжи, е направила така, че никой пакистанец да не я иска за жена.  Най-големият кръг от критици на Arranged са така наречените \"Ришта лели\" - прозвище в хинди и урду за жени на средна възраст, които разучават младите момичета по сватбите, за да ги сватосат с подходящ за тях мъж. \"Лелите\" не го правят за пари, а заради тръпката да уредят добро съвпадение. Те имат списък с критерии, които правят една жена \"желана за съпруга\".  Често обаче младите жени нямат право на глас. Те трябва да са добри домакини и да подкрепят мъжете си, а веднъж след като става известна, Нашра е извън този списък.  Играта обаче дава надежда на много жени, защото дори и тези, които живеят в Европа и САЩ често запазват консервативните си виждания. Момиче от Индия например пише на Балагамуала, че играта я е подтикнала да проведе неудобен разговор с родителите си и да им обясни, че не всяка азиатка иска да се омъжи на 20 години.  Но реакцията на южноазиатските мъже най-много я изненадва. Те посрещат Arranged! изключително позитивно, защото най-накрая някой обяснява и женската гледна точка. Някои я канят на среща. Повече от 50 непознати й предлагат брак.  В началото никое от предложенията не е от пакистанец, защото \"лелите\" не харесват Нашра.  Но шест месеца след излизането на играта, пакистанските мъже отново проявяват интерес към Балагамуала. Тъжното е, че една от основните причина за това е, че Нашра е със светла кожа и светли очи, а свекървите вече си представят зеленооки внучета. Към момента тя отклонява офертите, тъй като въобще не бърза да се жени. ", "date": "2018.03.20", "title": "Обясняват на Запада какво представлява \"уреденият брак\" чрез нова настолна игра (СНИМКИ)"}
{"url": "https://www.blitz.bg/svyat/ruska-modelka-skochi-ot-6-iya-etazh-v-dubay-za-da-se-spasi-ot-ukhazhor-eto-kakvo-se-sluchi-snimki_news587207.html", "text": "Руският модел от Иркутск Екатерина Стецюк скочи от прозореца на шестия етаж в Дубай, опитвайки се да избяга от агресивен ухажор. Според местните медии, момичето по чудо оцелява, но е счупила гръбнака си и не може да ходи самостоятелно и дори да се обърне. Както стана известно, 22-годишният модел работела в ОАЕ по договор, но се сблъскала с настойчивото внимание на един от чужденците, които, след като получил отказа й да имат близки отношения, се опитал да я убие в собствената й стая. Заподозреният е бил задържан на летището в Дубай.  \"Това, което се е случило там, знам само от разговорите с дъщеря ми - разказа майката на Катрин. - Там има други закони, затова се притесняваме за по-нататъшното развитие на събитията.  Стецюк вече е имала две операции. Лекарите дават шанс за възстановяване, тъй като гръбначният мозък на пострадалата не е засегнат. Приятелите на момичето започнаха да събират пари, за да платят за скъпа операция и рехабилитация. Част от сумата вече е събрана.  Руското генерално консулство в Дубай внимателно следи ситуацията и осигурява цялостна подкрепа за модела. Според генералния консул на Русия  Гоша Буахидзе, инцидентът се разследва. Превод и редакция: БЛИЦ    ", "date": "2018.03.20", "title": "Руска моделка скочи от 6-ия етаж в Дубай, за да се спаси от ухажор, ето какво се случи (СНИМКИ)"}
{"url": "https://www.blitz.bg/svyat/britanets-pokaza-na-video-kak-politsiyata-unishchozhila-luksoznoto-mu-ferari-za-260-khilyadi-dolara_news587208.html", "text": "Британският бизнесмен Захид Хан публикува на страницата си във Facebook видео на това как полицаите унищожават автомобила му Ferrari 458 Spider, струващ повече от 260 хиляди долара. През май миналата година полицията спряла спортната кола , управлявана от 30-годишния британски предприемач. Служителите на реда поискали документите на колата, но мъжът отказал, след което колата била поставена на паркинга на сградата на съда в Бирмингам, а нейния собственик бил заведен в полицейския участък. Инцидентът се случи в окръг Уест Мидландс в западната част на Англия.  Един месец по-късно Захид Хан се яви в съда с всички документи, за да вземе колата, но не успял да я открие. Британецът заявил, че ще подаде молба до Върховния съд на Великобритания, за да получи обезщетение. Превод и редакция: БЛИЦ     ", "date": "2018.03.20", "title": "Британец показа на ВИДЕО как полицията унищожила луксозното му Ферари за 260 хиляди долара"}
{"url": "https://www.blitz.bg/svyat/avstraliyski-ekspert-senzatsionno-otkrikh-v-google-maps-izcheznaliya-zagadchno-predi-4-godini-malayziyski-boing-snimki_news587209.html", "text": "Питър Макмеън, инженер-механик от Австралия, който от 25 години участва в разследването на самолетни катастрофи, твърди, че е успял да открие на картите на Google изчезналия \"Боинг\" от полет MH370 на Malaysia Airlines. Напомняме, че през 2014 г. полет 370 на Malaysia Airlines изчезна в небето над Южнокитайско море 40 минути след излитане. На борда на самолета се намираха 239 души, които са смятани официално за мъртви. Мястото на катастрофата и телата на пътниците така и не бяха открити през тези години. Но експертът-любител Питър Макмеън твърди, че е успял да открие самолета в Google-карти.  Според Питър Макмеън, очертанията на Боинга ясно могат да бъдат съзрени във водите край остров Мавриций. Мъжът е убеден, че експертите, изпратени от американското правителство, знаят за местонахождението на падналия самолет, но го скриват от обществеността, тъй като самолетът е бил свален, съобщава \"Мирър\".  \"Те се убедиха, че цялата получена информация е скрита от обществеността, дори от нашето правителство, но защо? Изглежда, че просто не искат самолетът да бъде намерен\", казва Макмеън Превод и редакция: БЛИЦ    ", "date": "2018.03.20", "title": "Австралийски експерт сензационно: Открих в Google Maps изчезналия загадъчно преди 4 години малайзийски \"Боинг\" (СНИМКИ)"}
{"url": "https://www.blitz.bg/svyat/pochina-kotarakt-pianist-koyto-stana-zvezda-v-internet-video_news587204.html", "text": "Умря котакът Бенто, която се превърна в герой на видеото Cat (Котарак-пианист). На канала му в YouTube и на страницата във Facebook, той има почти един милион последователи, а видеоклипът с участието му стана много известен. За смъртта на котарака съобщи собственикът й, Чарли Шмид. Бенто почина на 9 години.  Котката стана звезда преди няколко години., когато собственикът го облече в риза и го постави до синтезатор, управлявайки лапите му по време на музикално произведение. Превод и редакция: БЛИЦ     ", "date": "2018.03.20", "title": "Почина котаракът-пианист, който стана звезда в интернет (ВИДЕО)"}
{"url": "https://www.blitz.bg/kriminalni/prestplenie/ekshn-na-stochna-gara-mele-mezhdu-sotadzhii-i-mzhagi-ot-bmv_news587274.html", "text": "Сотаджии са си спретнали як бой с притежатели на БМВ на Сточна гара в София, твърди читател на БЛИЦ, станал свидетел на инцидента. Юмруци, заплахи и обиди са летели при саморазправа между сотаджии и други водачи в столицата на бул. \"Сливница\". Не е ясно каква е причината за разпрата, довела до физическа саморазправа.  На мястото е била повикана полиция, която в момента разследва причините за неприятната случка. На   очаква новини, снимки и видео от своите читатели в цяла България и по света.    ", "date": "2018.03.20", "title": "Екшън на Сточна гара, меле между сотаджии и мъжаги от БМВ!"}
{"url": "https://www.blitz.bg/razvlechenie/oshche-malko-chakane-petiyat-indiana-dzhouns-tryabva-da-e-gotov-prez_news587335.html", "text": "Стивън Спилбърг обяви, че ще започне снимките на петата част от поредицата за Индиана Джоунс през април 2019 година, съобщава Vulture. Работата трябва да бъде основно във Великобритания. Планирано е филмът, който все още няма заглавие, да излезе на екран на 10 юли 2020 година.     Първият филм от поредицата е завършен от Спилбърг през 1981 и веднага става хит. Продуцент на лентата, както и на останалите три е Джордж Лукас.     Според по-раншни съобщения Лукас няма да участва в създаването на петата част от поредицата.     Както и в предишните филми, е планирано в главната роля да бъде Харисън Форд, който в момента е на 75 години.    ", "date": "2018.03.20", "title": "Още малко чакане! Петият „Индиана Джоунс“ трябва да е готов през..."}
{"url": "https://www.blitz.bg/lyubopitno/nachint-po-koyto-se-dvizhite-razkriva-lichnostnite-vi-cherti_news587344.html", "text": "Начинът, по който хората се движат предоставя уникален поглед върху тяхната личност, устонови ново изследване. В бъдеще това може да позволи на здравните специалисти да диагностицират и лекуват психични заболявания, пише obekti.bg, позовавайки се на PsyBlog.Изследването показва, че всеки има „индивидуален моторен подпис“, който определя как се движи. Това включва неща като скорост и тежест на движенията.  Участниците в експериментите е трябвало да взаимно да копират движенията си. Учените са установили, че хората, които се движат по сходни начини, показват и по-добро колективно поведение. Според тях, хората, които си приличат по движенията, ще могат също и да взаимодействат по-ефективно. „ Изследването е публикувано в Journal of The Royal Society Interface.", "date": "2018.03.20", "title": "Начинът, по който се движите, разкрива личностните ви черти"}
{"url": "https://www.blitz.bg/kriminalni/prestplenie/moshchen-udar-politsai-pognakha-izmamnitsite-po-kazinata-na-chetirima-im-se-stzhni_news587265.html", "text": "При спецоперация на служители на отдел „Киберпрестъпност“ при ГДБОП е неутрализирана организираната престъпна група, действала на територията на цялата страната. Това съобщиха от пресцентъра на МВР.  В хода на разследването било установено, че групата е изградила иновативен механизъм за дистанционен достъп до игрални автомати, посредством който изменяли компютърно- информационните данни в софтуера на хазартните съоръжения и реализирали неправомерни печалби в особено големи размери.  Групата действала изключително конспиративно и професионално, всеки от участниците е имал точно определена роля в престъпната дейност –един симулирал участие в хазартните игри, друг- контролирал дистанционно хазартното съоръжение до този, който е изработвал електронните устройства за изменяне на компютърно – информационните данни в софтуера на хазартните автомати.  В хода на операцията са задържани четирима, непосредствено след получаване на печалба от манипулиране на хазартни съоръжения. При последвалите процесуално – следствени действия от задържаните и автомобилите им са иззети електронни съоръжения за дистанционно манипулиране на игралните автомати, технически средства за контролиране на софтуера на хазартните съоръжения и парична сума в особено големи размери. Предстои привличане на задържаните в качеството им на обвиняеми за престъпление по чл.212 от НК. ", "date": "2018.03.20", "title": "Мощен удар! Полицаи погнаха измамниците по казината, на четирима им се стъжни!"}
{"url": "https://www.blitz.bg/svyat/sashch-velikobritaniya-i-es-podpukakha-feysbuk-zaradi-skandala-s-lichnite-danni_news587386.html", "text": "Членове на британския парламент поискаха от шефа на \"Фейсбук\" Марк Зукърбърг да свидетелства публично във връзка с разразилия се скандал около аналитичната компания Cambridge Analytica. Те поискаха доказателства, свързани с връзките на социалната мрежа с базираната в Лондон компания, информират световни агенции.През уикенда стана ясно, че компанията Cambridge Analytica, работила с предизборния екип на президента на САЩ Доналд Тръмп, се сдобила с милиони профили на американски гласоподаватели във \"Фейсбук\" и ги използвала за създаването на софтуерна програма за предвиждане и оказване на влияние при избора на кандидат на изборите в САЩ. Компанията незаконно използвала 50 млн. профила във \"Фейсбук\".  Британският депутат Деймиън Колинс е изпратил писмо на Зукърбърг с призив да даде показания пред Комисията по цифрови технологии, култура, медии и спорт. Той трябва да отговори до 26 март. До момента Зукърбърг мълчи по казуса. Британският комисар по защита на информацията Елизабет Денъм заяви в понеделник, че изисква заповед за достъп до сървърите на компанията Cambridge Analytica. Великобритания започна разследване дали \"Фейсбук\" прави достатъчно за защита на личните данни, след като Крис Уайли разкри, че базираната в Лондон компания, наета от Доналд Тръмп, незаконно се е сдобила с достъп до информацията на 50 милиона потребители в социалната мрежа за промяна на общественото мнение. Американски и европейски политици също настояват за обяснение как консултантската фирма е получила достъп до личните данни. Политици в САЩ, Великобритания и Европа призовават за разследване на информацията. Федералната комисия по търговия на САЩ също ще разследва \"Фейсбук\". В САЩ настояват Зукърбърг да даде показания пред Комисията по правосъдие в Сената. В понеделник председателят на Европейския парламент Антонио Таяни съобщи, че ще проведат разследване дали има злоупотреба с лична информация. \"Фейсбук\" загуби близо 7% или 40 милиарда долара от пазарната си стойност,тъй като инвеститорите се опасяват, че ново законодателство може да навреди на бизнеса на компанията. Проверките представляват нова заплаха за репутацията на платформата, която вече е подложена на атака, тъй като е използвана от руснаците като инструмент за оказване на влияние на президентския вот през 2016 г.", "date": "2018.03.20", "title": "САЩ, Великобритания и ЕС подпукаха „Фейсбук” заради скандала с личните данни"}
{"url": "https://www.blitz.bg/obshtestvo/vegetariani-vnimavayte-kosata-vi-mozhe-da-okape-zaradi_news587397.html", "text": "Отказът от животински продукти се превърна в хранителна мода. Но дали изборът да се храним само с растителна храна е наистина добър за здравето?Думата имат фризьорите.„Имах клиентка, която не бях виждал от два месеца. Какво беше учудването ми, когато от блестящата ѝ, гъста коса не беше останало и помен.  Тя дойде за съвет как да се пребори с чупливостта и липсата на блясък. Разпитах я за промени в начина на живот и тя с гордост каза, че се е отказала от храните с животински произход.  За съжаление, трябваше да се откаже и от красивата си коса“, разказва Едуард Джеймс, лондонски фризьор пред известен моден сайт. Разбира се, Едуард преувеличава. Вегетарианството не значи да се примирите с лоша коса, но значи да сте двойно по-бдителни за всички хранителни вещества, с които зареждате тялото си. Липсата на жизнено важни нутриенти може да увреди не само косата, но и здравето ви. И така, как да се храните, за да остане косата ви красива и ноктите – здрави, след като откажете месото и млечните продукти. Комбинирайте различни видове растителен протеин  Протеините са тухличките на косата. Когато са с животински произход, се усвояват много лесно от тялото и отиват на мястото си – не само в косата, но и в мускулите, костите и ноктите. Когато се храните само с растения, трябва да разнообразявате източниците на протеини, за да позволите на тялото си да усвои възможно най-голямо количество. Добри източници на растителен протеин са боб, леща, грах, соя, фъстъчен масло, кашу и тиквени семки. Добавете към този списък и киноа, кокос и прахообразните протеинови шейкове с растителен произход. Взимайте допълнително желязо Ако сте постоянно уморени, не можете да си поемете въздух, косата ви капе, а ноктите ви са чупливи, много вероятно е да страдате от недостиг на желязо. Желятото играе важна роля в етапа на растеж на косата. най-добрите източници на този минерал са червените меса, но в случай, че сте вегетарианци, трябва да заложите на друг вид храна. Препоръчително е редовно да се изследвате за нивото на желязо, за да не стигнете до състояние на желязодефицитна анемия. Повече калций Калцият е другият важен минерал за здравето и красотата на косата. той е отговорен и за усвояването на желязото в организма. Добър източник на неживотински калций са тъмнозелените листни зеленчуци, тофу и броколи.   Особено ако оформяте косата си с преса или маша, задължително трябва да използвате предпазващ серум. Подхранвайте често косата си, за да не страда тя и вашето самочувствие от избора ви на хранителен режим.", "date": "2018.03.20", "title": "Вегетариани, внимавайте! Косата ви може да окапе, заради..."}
{"url": "https://www.blitz.bg/stsena/filmt-za-khari-i-megan-veche-ima-treylr-v-lentata-shche-ima-goreshcha-stsena-na-leglo-video_news587389.html", "text": "Пълнометражният игрален филм на Lifetime \"Harry & Meghan: A Royal Romance\", който ще разказва любовната история на Меган Маркъл и принц Хари, вече има трейлър. В него е включена и сцена в леглото, пише Лайфстайл бг. Филмът ще разказва за запознанството на двамата и пламването на любовта им, за да стигне до брака им, който предстои на 19 май.  Лентата ще бъде подходяща за любителите на романтичните филми, тъй като, ако съдим по трейлъра, всичко е представено доста захаросано.  За ролята на Хари е избран Мъри Фрейзър, а Меган Маркъл ще се играе от Париса Фиц-Хенли. Филмът ще бъде показан през май, . Подобен проект беше осъществен и преди сватбата на Кейт Мидълтън и принц Уилям. Въпреки не особено високото ниво на художествена стойност, продукцията стана хит във Великобритания.   ", "date": "2018.03.20", "title": "Филмът за Хари и Меган вече има трейлър, в лентата ще има гореща сцена на легло (ВИДЕО)"}
{"url": "https://www.blitz.bg/layfstayl/skorost/pogled-v-srtseto-na-vankeloviya-dvigatel-video_news587393.html", "text": "Издигани в култ от едни и омаловажавани до подигравка от други, роторните двигатели отказват да умрат въпреки отдавнашните прогнози за неизбежния им край. Очарованието на Ванкеловия мотор се корени не само в конструктивната екзотика, а и в гениалната простота на действието му, пише Факти бг.Ако някога сте се чудили какво точно се случва с триъгълното бутало в елипсовидната камера на роторния агрегат, YouTube-саналът Warped Perception дава добра възможност да надникнете вътре в буквалния смисъл на думата. Клипът демонстрира целия работен процес от невиждана до този момент перспектива.  ", "date": "2018.03.20", "title": "Поглед в сърцето на Ванкеловия двигател (ВИДЕО)"}
{"url": "https://www.blitz.bg/obshtestvo/smrtta-nadvisna-nad-blgariya-d-r-veselin-gerev-otpravi-mnogo-trevozhno-preduprezhdenie_news587299.html", "text": "Поредната смяна на времето, която ни предстои в нощта срещу неделя, води до увеличаване на опитите за самоубийства в страната. Всеки ден 7-8 души посягат на живота си, а годишно броят им е около 3000, Според психиатри през март и април случаите нарастват, пише \"Телеграф\". \"Причината е в пика на тревожните състояния, които са много характерни за пролетта. Смяната на сезона, рязкото затопляне, последвано от рязко застудяване и обратното, водят до колебания в настроението. Започват проблеми със съня и покачване на напрежението, а това са предпоставки за суицидни мисли и действия\", казва специалистът д-р Веселин Герев.  По думите му третият и четвъртият месец от годината са характерни с честите си климатични промени, които непременно оказват влияние върху психиката на по-лабилни хора с придружаващи проблеми.  \"Стресови ситуации като катастрофа, загуба на близък човек, тежък конфликт в семейството са най-честите причини човек да реши да сложи край на живота си\", казва психологът. По думите му хората, които събират натрупаното напрежение и го задържат в себе си, са по-склонни към самоубийство. ", "date": "2018.03.20", "title": "Смъртта надвисна над България! Д-р Веселин Герев отправи много тревожно предупреждение"}
{"url": "https://www.blitz.bg/lyubopitno/nauka-i-tekhnologii/unikalni-izobreteniya-koito-se-boryat-s-globalnoto-zamrsyavane-video_news587376.html", "text": "Постоянно слушаме и виждаме с очи как човешката дейност унищожава флората, фауната и планетата. Често се чувстваме неспособни да спрем този процес, въпреки че е започнал именно от нас и продължава с всяко едно боклуче, хвърлено не на място. А междувременно редица умове търсят противоотрова на тази повсеместна зараза, пише Лайф стайл бг.Seabin   Щом имаме кофи за боклук на земята, защо да нямаме и във водата. Това плаващо в морето или океана кошче  филтрира отпадъците от водата. Звучи хитро и е напълно реалистично. Изобретението е предназначено за пристанища, кейове и заливи, за да може след това да бъде почиствано и пускано наново на лов за боклуци. Всяко морско кошче може да улови до килограм и половина отпадъци на ден, най-малките от които са с размери само два милиметра.     Водата около кошчето бива всмукана и пречистена. Устройството работи с ток и е с цена около 6 хиляди евро. Вероятно затова и още не е толкова разпространено.  Export Beer Bottle Sand Тази иновативна машина не просто може да ни отърве от стъкления отпадък, но и го превръща директно в песъчинки. След това те могат успешно да се използват за обогатяване на плажове, засегнати от бури, цунамита и други природни бедствия.  От всяка бутилка от 500 мл се произвежда 200 грама пясък.  Той се складира в прозрачен контейнер в самото устройство и след като се напълни, се транспортира до плажни ивици в нужда.    AIR-INK В последните три години проектът за произвеждане на мастило от замърсения въздух около нас добива все по-голяма популярност. Проблемът е повсеместен, а тази технология е една малка стъпка напред към решаването му.  Изобретението събира въглеродните сажди, които се отделят от ауспусите на автомобилите, за да ги превърне в течност, с която се пълнят маркери.  Най-тънкият съдържа в себе си преработеното замърсяване от един дизелов автомобил при 40 минути работа, а най-дебелият спестява повече от два часа вреди емисии.     Мастилото е черно и качествено, а ефектът върху околната среда - изцяло положителен. Създателите на AIR-INK следват максимата, че  замърсяването е нищо друго освен ресурсите, които не успяваме да оползотворим . Затова те намират начин да го правят.  Alpha-SPK Това изобретение е създадено с цел  рециклиране на гуми  и други подобни ненужни отпадъци. Както знаем, тяхното неправомерно горене се превръща в един от основните фактори за замърсяване на въздуха.     А благодарение на тази машина  гумите се превръщат в стърготини , които след това се използват за направата на различни настилки. HomeBiogas Това е не просто контейнер за компост, а  устройство, което преобразува хранителните отпадъци в газ за дома.  Благодарение на специална система, устройството се свързва с газовата печка или котлон и ги захранва с продукта от гниенето от плодовете, зеленчуците и други храни, които не сме изконсумирали. Системата вече е намерила място в дворовете и домовете на хиляди семейства по целия свят. Благодарение на нея не просто превръщаме отпадъците в тор, а в енергия, която намалява разходите за електричество.     Изобретателите са изчислили, че всяко семейство изхвърля по около два килограма хранителни отпадъци на ден. С тяхна помощ те  гарантират до три часа работа на газови котлон , която е повече от достатъчна за ежедневни нужди. Като бонус, HomeBiogas отделя и течна тор, която да използваме за насажденията си, пише Tech Insider.", "date": "2018.03.20", "title": "Уникални изобретения, които се борят с глобалното замърсяване (ВИДЕО)"}
{"url": "https://www.blitz.bg/svyat/poyavikha-se-novi-podrobnosti-okolo-svatbata-na-prints-khari-i-megan-markl-tortata-za-mladoto-semeystvo-shche-e-delo-na_news587392.html", "text": "Известната сладкарка и собственичка на кафе Violet в Западен Лондон Клеър Птак ще се заеме със сватбената торта на принц Хари и Меган Маркъл. „Принц Хари и мис Маркъл са помолили Клеър да им направи лимонена торта, която ще включва ярки пролетни вкусове. Тя ще бъде покрита с крем и украсена със свежи цветя”, съобщиха от двореца Кенсигтън.   От двореца добавят, че Клеър Птак, която е израснала в Калифорния, се фокусира върху използването на сезонни и органични съставки в тортите си.   Самата слакдарка съобщи в социалната мрежа, че е \"развълнувана\" от поръчката да направи сватбената торта на двойката.  Явно Птак ще бъде сред 2 600 гости, поканени на сватбеното тържество на принца и актрисата в замъка Уиндзор, което ще се състои на 19 май тази година.", "date": "2018.03.20", "title": "Появиха се нови подробности около сватбата на принц Хари и Меган Маркъл! Тортата за младото семейство ще е дело на..."}
{"url": "https://www.blitz.bg/obshtestvo/aleksandr-balkanski-raznishchi-prichinite-za-smrtta-na-akrobata-ot-tsirk-dyu-soley_news587250.html", "text": "След като един артист достигне върха, той започва да се отнася пренебрежително и към най-опасния си номер. Това заяви в \"Здравей, България\" създателят на цирк \"Балкански\" Александър Балкански. \"Преди години, когато се качих на трапеца, за да направя последния си трик, изгубих баланса и  полетях от 11 метра височина и благодарение на това, че се ударих в балкон-ложата и тя ми отби удара, съм жив.  Паднах на музайката долу. Това беше едно щастливо падане. Един такъв номер, както и \"Колелото на смъртта\", това са номера, които не могат да бъдат с предпазно въже. Те така се правят\", заяви Балкански.  \" Според мен има две причини за инцидента - не добре направен хват и второто нещо - това, което и аз направих - пренебрегнах работата \", призна той.  \"Нищо не може да се направи, за да се предотврати това нещо.  Имах 8 счупени ребра отпред и отзад и два счупени прешлена при моя инцидент . Всички близки ме гледаха\", спомни си Балкански.  \"\"Дю Солей\" правят само най-доброто. Случайни хора там не попадат, а само най-добрите. Това е меката на цирковото изкусвство.  Щом там нещо такова се е случило, то вината е на съдбата \", заяви синът на Балкански - Александър, който също бе в студиото.   \"Цирковият артист благородно рискува живота си, за да създаде естетическа наслада.  Отново моля всички, преди да кажат \"Какъв цирк, циркаджия\", да си спомнят за този инцидент\", каза Балкански.  ", "date": "2018.03.20", "title": "Александър Балкански разнищи причините за смъртта на акробата от \"Цирк Дю Солей\""}
{"url": "https://www.blitz.bg/layfstayl/ptuvane/avtomobilen-ekspert-pokhvali-borisov-zaradi-dupkite-po-ptishchata_news587253.html", "text": "Полицай до всяка дупка, докато се запълни. След репортажи премиерът Бойко Борисов разпореди незабавен ремонт и сигнализация на опасните участъци.„Премиерът за сетен път показа, че е част от българския народ и е съпричастен към случващото се. Ако се върна няколко месеца назад обаче, когато той постави задача да се подменят мантинели, сме свидетели на поредния случай на „Симеоновско шосе” от вчера. Сложи се безсмислена мантинела, която служи като шиш и на нея се наниза една кола. Това е втори подобен случай в рамките на няколко месеца”, коментира в „Здравей, България” Йонко Иванов, председател на Съюза по авто-мото подготовка.  „Би трябвало да има един щаб, да се съберат кметовете на районите и да се действа, а не да се чака да мине снега и да дойде пролетта”, коментира той. „Вярвам, че министрите на регионалното развитие, на вътрешните работи, на транспорта и образованието ще излязат с ясни предложения към новия Закон за движение по пътищата. Там работят хора, които не са тясно обвързани с темата пътна безопасност”, на мнение е Йонко Иванов.", "date": "2018.03.20", "title": "Автомобилен експерт похвали Борисов заради дупките по пътищата"}
{"url": "https://www.blitz.bg/analizi-i-komentari/s-rusiya-tryabva-da-sme-vezhlivi-no-vorzheni-do-zbi-zayavi-solomon-pasi-i-obyasni-kelepira-na-putin-ot-otravyaneto-na-skripal_news587247.html", "text": "Смятам, че човечеството върви към своето щастие. Това заяви в ефира на \"Здравей, България\" Соломон Паси, председател на Атлантическия клуб в България. \"За да разберем какво става в Кремъл, е добре да се върнем назад на една телеграма от 1946 година на един американски дипломат Джордж Кенан в Москва. Той обяснява как Западът е коренно различен от Русия и въобще няма да я разбере.  Докато на международния терен Западът играе на футбол, то Русия играе и на баскет и на хокей. Тоест, освен с крака, може да действа едновременно и с ръце.  Ако разберем това нещо, то ние ще разберем защо има и такава поляризация между Запада и Русия, смята той.  \"Вижте какъв беше лозунгът на  Путин  - \"Силен президент за силна държава\" - той е летец, владее бойни изкуства, демонстрира, че ще може да лови, да е близък до народа, но и силен на политическата сцена.  Той е един Чък Норис на политическата сцена и се справя изключително добре. Той избира 18 март за изборите, защото е годишнина от анексията на Крим . Той казва на руснаците:\"Аз ви върнах Крим, ще ви върна и всичко останало\"\", каза Паси.   \"Европа е силна на думи, Русия е силна на дела. Сега нека стигнем и до убийството на Скрипал. Нека се върнем назад и видим цялата история и традицията на руската революция. Нека го гледаме само в контекста на кампанията. Няма да говоря за убийствата на Юшченко и Литвиненко. Създателят на \"Червената армия\" е убит. Неговият убиец, след 20 години затвор в Мексико, бе поканен в Русия и получава званието герой на Съветския съюз. Кой френски президент си е отровил противниците, испанския крал да го е правил? Включително и в България?  Георги Димитров да е отровен в ЕС с живак.  Дали политическите приятели на Георги Димитров поискаха извинение от Москва за убийството му. Докато не поискаме извинение за убийството му, руският патриарх ще се държи така, както се държа\", смята Паси.  \"Не мога да кажа, че Путин е наредил да бъде убит Скрипал, но е факт, че той има интерес от това нещо. Ако сега питате Путин, той би казал \"Искам моите противници да смятат, че аз съм го наредил\", но това не значи, че наистина го е сторил, а просто иска да пази страх. Защо никой не се сети да убие Хилари Клинтън, за да накисне Тръмп,  защо на някой не му хрумне да убие Корнелия Нинова, за да накисне Бойко Борисов\", запита Паси.  Виктор Николаев явно бурно се беше засмял на тази тирада, защото Паси помоли камерите да го покажат, за да се види лицето му, но уви. Операторите не сториха това.  \"Да нападаш Русия е лудост, да не се отбраняваш срещу Русия е още по-голяма лудост. С Русия трябва да говориш изключително вежливо, но въоръжен до зъби\", завърши той. ", "date": "2018.03.20", "title": "С Русия трябва да сме вежливи, но въоръжени до зъби, заяви Соломон Паси и обясни келепира на Путин от отравянето на Скрипал"}
{"url": "https://www.blitz.bg/obshtestvo/kultura/ivan-portnikh-privetstva-nov-shedovr-vv-varna-snimki_news587249.html", "text": "Кметът на Варна Иван Портних изрази радостта си от новата скултурна композиция на вълнолома, пише Петел.Ето какво написа градночалникът на личната си страница във фейсбук:  \"Очакване\" на варненския вълнолом! Скулптурната композиция събира в себе си таланта и вдъхновението на арх.Владимир Попов, на скулптура с европейска слава Андрей Лекарски и на големия поет Валери Петров.”", "date": "2018.03.20", "title": "Иван Портних приветства нов шедьовър във Варна. (СНИМКИ)"}
{"url": "https://www.blitz.bg/obshtestvo/regioni/koshmarno-bedstvie-v-satovchanski-sela-zapochna-evakuatsiya_news587248.html", "text": "След дъждовете през последните дни селата Плетена и Осина в Сатовчанско отново са заплашени от активизирало се свлачище. Ситуацията там става все по-сложна с всеки изминал час. Вече е издадена и заповед за затваряне на опасна улица и за евакуация на хората, живеещи в непосредствена близост до свлачището, съобщава bTV. Свлачището е силно активно и вече е разрушило инфраструктурата в село Плетена. Къщи, намиращи се в близост, са заплашени от срутване, а пътят, по който минават децата за училище, е изключително опасен.     Под него са се образували огромни хралупи и той може всеки момент да пропадне. По думите на кмета на селото Радослав Кълков ямите са с дълбочина около 2 метра.     „Всички жители са обезпокоени.  Притеснява ни това, че всеки ден по пътя минават около 200 деца за детската градина и училището”, каза кметът.     „Притеснява ни също, че единственият път на селото може да бъде откъснат”, допълни той.     Около 1,3 млн. лв. струва укрепването на целия терен и с общинския бюджет не може да се справим, отбеляза Арбен Мименов, кмет на Сатовча.     „Регионалният министър Николай Нанков прецени, че има риск за здравето и живота на хората.  Получихме споразумителен протокол за финансиране, подписахме го, изпратен е при министъра. Надяваме се за отговор и в най-кратки срокове да започнем укрепване”, допълни той.     В село Осина действащото свлачище също може да откъсне селото от главния път за Сатовча.     Проектът за укрепване на района е одобрен за финансиране, но все още няма постъпления, за да започне ремонтът.    ", "date": "2018.03.20", "title": "Кошмарно бедствие в сатовчански села, започна евакуация"}
{"url": "https://www.blitz.bg/obshtestvo/eu2018bg/bdeshchite-otnosheniya-na-es-velikobritaniya-obszhda-svet-s-predsedatel-ekaterina-zakharieva_news587252.html", "text": "В Брюксел съветът \"Общи въпроси\" ще разисква бъдещите отношения на ЕС с Великобритания и въпроси, свързани с развитието на конкурентоспособността и разкриването на работни места. Заседанието ще се председателства от министъра на външните работи Екатерина Захариева. В София еврокомисарят по транспорта Виолета Булц ще представи пред журналисти резултатите от посещението си у нас и от проведената среща на европейските министри на транспорта – част от програмата на Българското председателство на Съвета на Европейския съюз.    ", "date": "2018.03.20", "title": "Бъдещите отношения на ЕС – Великобритания обсъжда съвет с председател Екатерина Захариева"}
{"url": "https://www.blitz.bg/obshtestvo/shche-se-razpadne-li-brakt-vi-5-nachina-s-koito-naukata-predskazva-razvoda_news587430.html", "text": "Учените, които се занимават със социология, обаче имат някои категорични виждания по темата. Те твърдят, че съпружеските двойки, които стигат до развод, имат някои сходни характеристики, с които може да се опише връзката им. Ето и повече за това кои са факторите, които предсказват бъдещ развод.1. Брак в тийнейджърска възраст или след 32-годишна възраст   По принцип е добре да сключите брак, когато се чувствате готови за това или когато сте убедени, че сте открили правилния човек, с когото мислите, че можете да прекарате целия си живот. Но според доста проучвания, двойките, които се женят в тийнейджърските си години и тези, които встъпват в брак в средата на 30-те си години, са изложени на по-голям риск от развод, отколкото двойките, които се вричат във вечна вярност в края на 20-те и началото на 30-те си години. Според изследване, ръководено от Николас Волфънг, професор от университета в Юта, при сключване на брак след 32-годишна възраст, шансовете да се стигне до развод се увеличават с около 5% всяка следваща година (на 33, 34, 35 и т. н.). Вероятна причина за това е, че в тази зряла възраст всеки един от съпрузите е вече оформена личност и не е много склонен към компромиси. В изследване на Харвард от 2016 г., се твърди, че финансовите средства на двойката не засягат шансовете за развод толкова много, колкото справедливото разделение на труда. Ако в една двойка мъжът не работи на пълен работен ден (или изобщо не работи), докато жената се труди по осем часа на ден, то това натяга отношенията в семейството и шансът за развод е с 3,3% по-голям, отколкото при двойките, в които съпругът си има постоянна работа. Изследователите стигат до заключението, че стереотипът за мъжете, издържани от жена си, все още е много крехък и може да засегне брачната стабилност. 3. Съпрузи, които не са завършили гимназия Според учените двойките, които са прекарали повече време в училище, са по-малко застрашени от развод. Изследователите са категорични, че по-образованите съпрузи по-рядко стигат до бракоразводно дело. Това може да е свързано с факта, че по-ниското образователно равнище предвижда по-ниски доходи, което на свой ред води до по-стресиращ живот. 4. Показване на презрение към партньора Джон Готман, психолог във Вашингтонския университет и основател на Института „Готман“, казва, че отношенията в двойката могат да бъдат засегнати от „четиримата конници на апокалипсиса“ и да предвидят развода със страшно висока точност. Тези „четирима конници“ са четири типа поведение, които са като „целувката на смъртта“ за връзката. Това са снизходително отношение към партньора (сякаш той е по-долна класа човек), безкрайна критика към неговото поведение и характер, отбранителна позиция във всеки един момент (винаги ти да си жертвата в трудни ситуации) и липса на желание за комуникация (блокиране на всеки по-важен разговор). 5. Твърде любвеобилните младоженци Нормално е влюбените младоженци да са склонни да се прегръщат, целуват и да се държат за ръце през голяма част от времето си заедно, но ако прекаляват, това може да се окаже проблем. Психологът Тед Хюстън следи 168 двойки в продължение на 13 години – от сватбения им ден нататък. Неговият екип провеждат многобройни интервюта с двойките по време на цялото проучване. Според техния заключителен доклад двойките-младоженци, които са се развели след 7 или повече години, са били тези които са демонстрирали повече страст, романтика и любовно блаженство. Според учените твърде интензивните любовни връзки много трудно издържат на времето, тъй като искрата, така или иначе винаги избледнява с времето.", "date": "2018.03.20", "title": "Ще се разпадне ли бракът ви? 5 начина, с които науката предсказва развода"}
{"url": "https://www.blitz.bg/lyubopitno/polovinata-ot-khorata-na-zemyata-zhiveyat-s-nedostig-na-voda_news587259.html", "text": "За по-бързи действия за опазване на водата призоваха участниците в Световния форум за водата, който започна в Бразилия.Световната организация представи изключително тревожен доклад, според който близо половината от населението на планетата  живее в райони, където може да няма вода най-малко един месец в годината,  предава Нова тв.  Форумът, който се провежда до петък под мотото \"Да си поделим водата\", е събрал 40 000 участници, сред които около 15 държавни ръководители, 300 кметове от целия свят, както и десетки учени и еколози.", "date": "2018.03.20", "title": "Половината от хората на Земята живеят с недостиг на вода"}
{"url": "https://www.blitz.bg/lyubopitno/nauka-i-tekhnologii/kray-s-falshivite-novini-google-im-vdigna-mernika-video_news587417.html", "text": "Технологичният гигант Google стартира голяма инициатива за борба с фалшивите новини и подпомагане на медиите да печелят пари, информира CNBC. Google News Initiative e програма за журналисти, която ще помога на медиите да печелят пари и да се борят с разпространението на фалшиви новини.Инициативата ще предложи публикуване на друг надежден модел за монетизация, наречен\"Абонирай се за Google\", както и работа с утвърдени университети и групи в борбата с дезинформация. Също така се въвежда инструмент открит източник Outline, който ще улеснява медиите да осигурят безопасен достъп до интернет на журналистите си.   Компанията се ангажира да отпусне 300 милиона долара през следващите три години за развитие на проекта, макар че не уточнява ресурсите как ще бъдат похарчени. От Google допълват, че са платили 12,6 милиарда на медии и са направили безплатно 10 милиарда кликвания на сайтовете им за месец през миналата година. \"Абонирай се за Google\" ще улесни читателите при плащането на съдържание от медии, които са се съгласили да партнират с компанията. FT.com, The Washington Post, McClatchy Company, Miami Herald са сред 17 партньори, които дават начало на проекта. Компанията също изпитва инструмент, използвайки изкуствен интелект, който ще позволи на компании да разберат кои потребители са склонни да платят за техните продукти. Google ще създаде лаборатория за борба с дезинформацията в Кенеди Скул в Харвард с цел изясняване на информация по време на избори и извънредни новини.", "date": "2018.03.20", "title": "Край с фалшивите новини! Google им вдигна мерника (ВИДЕО)"}
{"url": "https://www.blitz.bg/layfstayl/ptuvane/namerikha-im-tsakata-bezposhchadnite-kameri-na-kat-za-khilyadi-levove-stavat-bezpolezni-zaradi_news587425.html", "text": "Facebook групи неутрализират камерите на КАТ. В социалната мрежа са създадени групи за повечето градове в България, в които шофьорите споделят къде има полицаи, патрулни коли и радари, пише Дарик. Плюсовете на новите камери са, че не могат да се засичат от т.нар. „антирадари”, тъй като работят с лазер. Освен това се очаква да са много по-прецизни. Досега около 1/5 от засечените нарушения не се санкционираха, защото на снимките има други коли. Въпреки това групите в социалната мрежа имат над 200 публикации дневно, в които членовете споделят за местоположението на новите устройства.     28 нови камери за контрол на скоростта работят от началото на миналата седмица по пътищата на страната. Устройствата разполагат със собствени батерии и могат да работят в рамките на 5 часа.     Старите камери на КАТ бяха слепи за превишена скорост, ако минава повече от един автомобил. Досега около 1/5 от засечените нарушения не се санкционираха, защото на снимките има други коли.     Новите камери обаче ще могат прецизно да установяват скоростта на всеки от автомобилите на снимката. Един от основните плюсове на новите устройства е, че не могат да се засичат от т.нар. „антирадари”, тъй като работят с лазер.     За суперкамерите бяха отделени около милион и половина лева. Въпреки многото функции на новите устройства, шофьорите в повечето градове са намерили начин да се борят със засадите на „Пътна полиция”.      Групите се казват „I see you КАТ”, като съответно всяка от тях е за различен град.     Очаквано най-много членове има тази за София, като достигат близо 25 хиляди души. В групите има над 200 публикации на ден. Сред тях са \"Скрит парти бус и две бейбита на кръговоро на арена Армеец посока Студентски\" и \"На изтока две принцеси с бял кон\".      Хората изпращат снимки или споделят местата, на които са засекли камера.     Неофициално от „Пътна полиция” обясниха, че тези групи не пречат на работата им и има достатъчно глобени шофьори.     Органите на реда смятат, че подобни страници са ненужни, защото така водачите на автомобили ще намаляват скоростта само покрай контролното устройство. Във Facebook страниците има информация и за пътната обстановка в страната.     Шофьорите публикуват къде има задръстване, както и подробности при евентуални пътно-транспортни произшествия. ", "date": "2018.03.20", "title": "Намериха им цаката! \"Безпощадните\" камери на КАТ за хиляди левове стават безполезни заради..."}
{"url": "https://www.blitz.bg/obshtestvo/obshchinite-ot-es-ot-dnes-kandidatstvat-za-finansirane-na-bezzhichen-internet_news587230.html", "text": "Общините от Европейския съюз от днес ще кандидатстват за европейско финансиране на безжичен интернет. Целта на проекта за насърчаване на свързаността на гражданите чрез интернет е до 2025 година местата, на които се предоставят публични услуги - общинските администрации, библиотеките и болниците, да имат свободен интернет достъп, съобщава БНТ. Общият бюджет на инициативата, която се ръководи от екипа на комисаря по въпросите на цифровата икономика и общество Мария Габриел, е 120 милиона евро.Одобрените общини ще получат по 15 хиляди евро. Кои ще са първите хиляда ще стане ясно на 15 май.     Проектът ще позволи и на малките общини в България да бъдат забелязани в цяла Европа. През следващите 3 години инициативата ще осигури достъп до интернет на жителите на над 8 хиляди местни общности в целия съюз.    ", "date": "2018.03.20", "title": "Общините от ЕС от днес кандидатстват за финансиране на безжичен интернет"}
{"url": "https://www.blitz.bg/politika/milen-velchev-prochel-cheshkite-vestnitsi-i-se-proiznese-za-sdelkata-s-chez_news587245.html", "text": "България би се поставила в странна ситуация, ако настоява на всяка цена да купи ЧЕЗ. Това би било грешка. Това заяви бившият финансов министър Милен Велчев в сутрешния блок на bTV. „Държавата по принцип е лош стопанин и това не е практика само в България“, посочи той.     „Един поглед върху чешката преса ще ви покаже защо е по-добре държвата да стои извън тези сектори“, каза Велчев. Според него чешката държава не управлява достатъчно добре този сектор, по-добре би било това да ства от една мултинационална компания.     „За да се съгласи ЧЕЗ да продаде дяловете на българската държава, трябва или да е постигнато взаимно изгодно решение по арбитража, което ще струва стотици милиони, иначе няма как ЧЕЗ да се съгласи и да остави управлението в ръцете на държавата“, посочи Велчев.     Той смята, че и министър-председателят и финансовият министър разбират аргументите му.     „Политическият инстинкт на министър-председателя винаги е бил много силен и според мен той в момента се опитва да предотврати популистките напъни на част от опозицията да извлекат ползи от дълбоко крайните настроения в част от избирателите за държаваната собственост“, посочи Велчев.     „ЕРП-тата бяха продадени през 2004 година в една много прозрачна пазарна сделка с много добър изход и като приходи за държавата и като резултат. Спомнете си какъв беше бизнесът с ЕРП-тата, когато те бяха в държавни ръце и обслужването на населението сега е много по-добро“, подчерта той.     Велчев отрече информациите, че той и Николай Василев са се срещали с банкери и са преговаряли за приватизацията на ЕРП-тата много преди Симеон Сакскобургготски да бъде избран за министър-председател и те да бъдат назначени за министри. Той няма спомен за такива срещи и се съмнява, че и Николай Василев е участвал в такива. „Все пак това не беше в нашия ресор“, припомни той.      Бившият финансов министър не познава Гинка Върбакова – за пръв път чува името ѝ в медиите. „Не мога да коментирам. Възможно е да има успешен бизнес в областта на енергетиката. От числата, които чух, ми се струва, че сделката има нужда от други финансови инвеститори“, каза той.       ", "date": "2018.03.20", "title": "Милен Велчев прочел чешките вестници и се произнесе за сделката с ЧЕЗ"}
{"url": "https://www.blitz.bg/obshtestvo/3-godishnite-bliznatsi-stefan-i-gabriela-skoro-shche-bdat-zaedno_news587465.html", "text": "3-годишният Стефан, който бе приет в болница със спукан череп и хематом, претърпя сложна животоспасяваща операция и излезе от кома, скоро ще бъде настанен при сестра си Габриела. Момиченцето от двойката близнаци, които са живели като затворници в дома на майка си Иванка Стефанова, бе настанена в Център за настаняване от семеен тип с постоянна медицинска грижа. Децата бяха недохранени - тежаха едва 9 килограма, растежът им е забавен, мускулите атрофирали, а комуникативните им способности изобщо липсват. Оказва се, че никой от блока в Пловдив, където е апартамента, в който са израснали, не ги е виждал или чувал.   Стефан пострада сериозно при инцидент с паднал орнамент от стената и именно така участта им излезе на бял свят. Към момента момиченцето се развива прекрасно, съобщи шефът на дирекция \"Социално подпомагане\" Пловдив Надя Танева. Габриела е наддала значително, ходи, говори, храни се нормално, смее се. Момиченцето остава под постоянно лекарско наблюдение, но в Центъра, където се социализира.  Нейният брат Стефан скоро ще бъде изписан от болницата и ще бъде настанен при сестра си в ЦНСТ.  \"Децата трябва да бъдат под медицински надзор, докато изцяло не се възстановят физически. Работи се усилено за тяхното здраве и развитие\", поясни Танева и посочи, че към този момент на дневен ред не стои опцията \"приемно семейство\", тъй като трябва да се полагат специализирани грижи за децата.   Когато и двамата стигнат до етап пълно възстановяване и компенсиране на всички дефицити ще се предприеме стъпка към процедура за търсене на подходящо приемно семейство.   Припомняме, че 3-годишните близнаци – момче и момиче, бяха приети в болница в Пловдив на 19 февруари. Момченцето е било със счупен череп и хематом, беше му направена животоспасяваща операция.  Лекарите били шокирани от вида на децата и извикали полицията. Майката – 38-годишната Иванка Стефанова беше арестувана по подозрение за домашно насилие, но е пусната от ареста. На този етап не ѝ е повдигнато обвинение. Тя отрича да е упражнявала насилие над децата. Източник: ", "date": "2018.03.20", "title": "3-годишните близнаци Стефан и Габриела скоро ще бъдат заедно"}
{"url": "https://www.blitz.bg/layfstayl/ptuvane/api-alarmira-za-golemi-opasnosti-po-ptishchata_news587234.html", "text": "Пътните настилки са мокри, заледени и обработени. Намалена е видимостта поради мъгла до 50 м. на проход „Шипка“, „Троянски“ проход. Това сочат данните за състоянието на републиканските пътища към 05:30 ч, съобщени от агенция „Пътна инфраструктура“.  Температурите са в интервала от – 8° до + 5°. Времето над страната е облачно.  Слаб до умерен вятър духа в областите Варна, Разград, Русе, Силистра, Смолян, Търговище и Шумен.  Дъжд вали в областите Бургас, Варна, Добрич, Кюстендил, Кърджали, Пазарджик, Пловдив, Русе, Силистра, Сливен, Смолян, Стара Загора и Ямбол.  Сняг вали в областите Велико Търново, Видин, Враца, Ловеч, Монтана, Перник, Плевен, Разград, София, Търговище и Шумен, както и в района на проход „Шипка“, проход „Предел“, Черна Места, Попови ливади /обл. Благоевград/, Долна Диканя /обл. Кюстендил/, Каратепе, Картела, Юндола, Костандово /обл. Пазарджик/, Котел /обл. Сливен/.  Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.  Временно се ограничава движението на МПС над 12 т по АМ „Хемус“ посока София на територията на област София, поради силен снеговалеж и снегопочистване.  Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник.  Опасност от падащи камъни има в районите: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. ", "date": "2018.03.20", "title": "АПИ алармира за големи опасности по пътищата"}
{"url": "https://www.blitz.bg/analizi-i-komentari/svetlana-sharenkova-razkri-kak-otravyaneto-na-skripal-se-otrazi-na-izborite-v-rusiya_news587236.html", "text": "Председателя на форум „България-Русия“ Светлана Шаренкова е била наблюдател на изборите в Русия в родния град на Владимир Путин – Санкт Петернург. Заедно с група от 7 френски набкюдатели тя обиколила 12 избирателни секции в централнаа част. Това разказа самата тя в сутрешния блок на bTV. „Изборите протекоха изключително спокойно. Вибдахме как се покачва избирателната активност“, каза тя.     По думите ѝ, имало мобилизация за повишаване на избирателната активност, но това били „самомобилизация“ – на семейства, на компании и др. „За първи път хората отиваха с желание, чакаха на опашки. Според мен обществото беше ангажирано с тези избори“, каза Шаренкова.     „Организацията беше добра, за разлика от предишните избори, когато имаше хаос. Взели са си поука“, добави тя.     „Във всеки избирателен участък имаше минимум 3 камери, които предаваха лайф. Ние го виждахме на телефоните си“, разказа Шаренкова.     Според нея, скандалът с отравянето на Сергей Скрипал е оказал мобилизиращ ефект върху избирателите. „Неразбираемо е за тях обвинението“, посочи тя.     Шаренкова смята, че най-малко Русия и Путин биха имали интерес от отравянето на бвишия шпионин. Що се отнася до мобилизиращия ефект, той бил налице от години, когато бяха наложени санкции върху Русия.     „Аз не видях по улиците полиция, не видях армия, за разлика от 7 години, когато имаше дмеонстрации“, коментира Шаренкова обстановката по време на изборите за президент в Русия.    ", "date": "2018.03.20", "title": "Светлана Шаренкова разкри как отравянето на Скрипал се отрази на изборите в Русия"}
{"url": "https://www.blitz.bg/obshtestvo/regioni/v-api-umuvat-kak-da-razchistyat-chudovishchnoto-svlachishche-po-ptya-smolyan-madan_news587239.html", "text": "В Агенция \"Пътна инфраструктура\" ще бъдат представени резултатите от експертизите и препоръките на специалистите за свлачището, затворило преди повече от седмица главния път Смолян – Мадан, съобщава БНР. След затваряне на пътя за движение беше сформирана работна група, която да извеърши подробен оглед и картировка на свлачището, да изготви становище за механизма и динамиката на свлачищния процес и да даде препоръки за изпълнение на неотложни аварийни действия за стабилизиране на този участък.     От агенция \"Пътна инфраструктура\" информират още, че пътят в района на село Тикале остава затворен заради опасността от свличане на още скална маса. Алтернативният маршрут за тежкотоварните камиони е през Рудозем - Смилян, а за леките автомнобили - Смолян - Фатово - Рудозем.    ", "date": "2018.03.20", "title": "В АПИ умуват как да разчистят чудовищното свлачище по пътя Смолян – Мадан"}
{"url": "https://www.blitz.bg/obshtestvo/stolitsa/signal-do-blits-neraven-sblsk-na-kamion-i-kola-na-okolovrstnoto-v-sofiya_news587276.html", "text": "Катастрофа е станала на Околовръстния път в столицата, близо до Казичане. При нея има един пострадал човек. За това съобщава читател на БЛИЦ, станал свидетел на неприятния пътен инцидент. Сблъсъкът е станал в посока към магистрала \"Хемус\", твърди той.  Ударили са се камион и лек автомобил, като при инцидента е пострадал водачът на колата. Той е бил откаран в болница за лечение.  Полицията разследва причините за инцидента. На   БЛИЦ очаква новини, снимки и видео от своите читатели в цяла България и по света.", "date": "2018.03.20", "title": "Сигнал до БЛИЦ! Неравен сблъсък на камион и кола на Околовръстното в София"}
{"url": "https://www.blitz.bg/svyat/bi-bi-si-razprostrani-ekskluzivna-novina-za-pogrebenieto-na-khoking_news587443.html", "text": "Прахът на британския физик Стивън Хокинг ще бъдат положен в Уестминстърското абатство близо до гробовете на учените Исак Нютон и Чарлз Дарвин, съобщи Би Би Си. Хокинг почина на 14 март на 77-годишна възраст в дома си в Кеймбридж.  Главни области на научната му дейност бяха космологията и квантовата гравитация. Ученият посвети много време на изучаването на черните дупки.  Хокинг е автор на много научно-популярни книги, сред които „Кратка история на времето”, Черни дупки, бебета вселени и други есета“, „Вселената в орехова черупка“ . Превод: БЛИЦ", "date": "2018.03.20", "title": "Би Би Си разпространи ексклузивна новина за погребението на Хокинг"}
{"url": "https://www.blitz.bg/lyubopitno/misteriozni-diskove-bukvalno-zatrupakha-bregovete-na-italiya_news587452.html", "text": "Стотици хиляди пластмасови дискчета на дупки с диаметър 4,5 см и дебелина 2 мм зариват през тези дни крабрежната ивица на централната част на Тиренско море. Като се започне от плажовете южно от Неапол, премине се през тези покрай столицата Рим и се стигне до онези до Ливорно и Виареджо – големия пристанищен град на областта Тоскана и нейния прочут морски курорт.Не са пожалени също така красивите острови в Неаполитанския залив Капри и Иския, където на миналия 20 февруари рибар открива първите белезникави търкалета, превърнали се в истинска напаст. Милано. Румен Михайлов, Кореспондент на “Монитор”, Италия.   ", "date": "2018.03.20", "title": "Мистериозни дискове буквално затрупаха бреговете на Италия"}
{"url": "https://www.blitz.bg/svyat/roden-toksikolog-ot-vma-senzatsionno-ima-antidot-za-novichok-vsichki-do-skripal-sshcho-e-tryabvalo-da-se-otrovyat_news587454.html", "text": "Голяма част от нещата, които се казват за отравянето на Сергей Скрипал са истина, другата половина са общи приказки и политика. Това каза токсикологът проф. Никола Александров в предаването \"Още от деня\" по БНТ. Дългогодишният началник в токсикологията на ВМА разкри, че \"Новичок\" е създаден около 1970 година. От тогава до сега са минали близо 50 години. \"Той представлява бинарен зарин - две слабо токсични вещества, които стават високо токсични, когато се смесят\", разкри експертът. \"Всички държави, които не бяха победени във Втората световна война, произвеждаха химическо оръжие. Никой не може да каже кой е създал този Новичок\", категоричен е професорът.    По думите му хората, които са били около Скрипал и дъщеря му, също трябва да бъдат засегнати. \"Заринът е изключително силно отровно вещество. Тези вещества могат да бъдат приети по всички възможни пътища - през кожата, през дихателните пътища, през носа и устата\", обясни токсикологът. \"Има антидот за Новичок. Най-обикновеният атропин има антидотен ефект. Има и много по-ефектни антидоти\", добави Никола Александров.    \"Ако отровното вещество е постъпило през кожата, то има по-бавно действие и може около половин месец засегнатите да нямат собствено дишане, затова трябва да бъдат поставени на апарат. След 15-20 дни може да има пълно излекуване на дишането\", каза още той. Професорът припомни и случай от 90-те години, когато е излекувал отровения тогава Бриго Аспарухов. \"На Бриго Аспарухов му бяха сложили в кафето тетрахлорметан. Блокираха бъбреците и черния му дроб. Тук важно е да бъде поставено правилното лечение\", заключи експертът.  ", "date": "2018.03.20", "title": "Роден токсиколог от ВМА сензационно: Има антидот за \"Новичок\", всички до Скрипал също е трябвало да се отровят"}
{"url": "https://www.blitz.bg/svyat/ruski-ekspert-v-siriya-e-svalen-mig-29-a-ne-su-24_news587453.html", "text": "Миналата неделя сирийските ВВС загубиха над Източен Каламун боен самолет. Инцидентът става по време на отразяване на атаки на терористите в планински район североизточно от Дамаск. Веднага в Мрежата излязоха съобщения, че свалената машина е Су-24. Военни експерти, които внимателно изучиха публикуваните видеа, считат, че става дума за изтребител МиГ-29. Това мнение споделя и известният експерт по сирийската война Юрий Лямин.     Според Лямин, показаната на видеозаписите машина не прилича на източения профил на фронтовия бомбардировач, а по-скоро на силуета на Миг-29, които при това са базирани недалеч в авиобазата Ес-Син.     МиГ-29 вече са привличани за изпълнение на задачи в района. Те са забелязвани да атакуват позиции на противника с неуправляеми ракети и бордни оръдия.     Според различни данни сирийските ВВС разполагат с около 30 такива машини.    Превод и редакция: БЛИЦ    ", "date": "2018.03.20", "title": "Руски експерт: В Сирия е свален МиГ-29, а не Су-24"}
{"url": "https://www.blitz.bg/svyat/kompaniyata-na-obvineniya-v-seksualen-tormoz-kharvi-uaynstiyn-obyavi-bankrut_news587416.html", "text": "Компанията \"Уайнстийн\", чийто съосновател е обвиняваният в сексуален тормоз и насилие продуцент Харви Уайнстийн, обяви банкрут, съобщиха световните информационни агенции. Компанията вече е получила оферта от потенциален купувач - \"Лентърн кепитал\", предлагащ от 300 милиона до 320 милиона долара. Надзор по сделката ще осъществи съдът. Компанията \"Уайнстийн\" обяви също, че освобождава от отговорност по клаузите за конфиденциалност всички пострадали или станали свидетели на сексуален тормоз.   Заради нарастващия натиск Харви Уайнстийн да бъде осъден за сексуалните посегателства, губернаторът на Ню Йорк Андрю Куомо нареди на щатския прокурор да преразгледа решението на районната прокуратура в Манхатън да не бъдат повдигнати обвинения срещу продуцента по дело от 2015 г., заведено от италианска манеканка, която твърди, че Уайнстийн я е опипал.  Щатският прокурор заяви, че ще провери защо прокурорът Сайръс Ванс досега не е повдигнал обвинения срещу Харви Уайнстийн. Прокуратурата и полицията увериха, че работят заедно, за да подведат под отговорност извършилите сексуални престъпления. ", "date": "2018.03.20", "title": "Компанията на обвинения в сексуален тормоз Харви Уайнстийн обяви банкрут"}
{"url": "https://www.blitz.bg/intsidenti/stikhii/silno-zemetresenie-udari-meksiko_news587463.html", "text": "Силно земетресение е ударило тихоокеанското крайбрежие на Мексико, съобщава Националната сеизмологична служба. „Епицентърът на труса с магнитуд 5,3 е бил на 88 км. югозападно от град Пинотепа насионал, на дълбочина 13 км.”, се казва в съобщение, публикувано в Туитър.  Сведения за разрушения и пострадали няма.       ", "date": "2018.03.20", "title": "Силно земетресение удари Мексико!"}
{"url": "https://www.blitz.bg/svyat/senzatsionni-razkritiya-stana-yasno-s-kakvo-sa-zakovali-nikola-sarkozi-spomenavat-se-i-nashite-meditsi_news587462.html", "text": "Френският разследващ сайт Медиапарт се добра до информация от тефтерчето на покойния вече министър-председател на Либия Шукри Ганем. Те хвърлят светлина върху подозренията за корупция при сделки на Никола Саркози с Муамар Кадафи, още през 2006-2007 г., преди Саркози да стане президент, съобщава БНТ. Преди година, при подготовката на филма \"Сделката за свободата\" за задкулисието при освобождаването на българските медици, репортерът на \"По света и у нас\" Цвета Младенова се срещна с разследващия журналист от Медиапарт Фабрис Арфи. Тефтерчето на Шукри Ганем - бивш министър-председател на Либия, който оглавява и най-влиятелното министерство на петрола. Автентичността на тези записки е потвърдена от 2 прокуратури - френската и тази на Норвегия, където дневникът на Ганем е открит, след смъртта му във водите на Дунава. Тоест - ясно е, че почеркът е на Ганем. Но все пак остава под съмнение дали това, което е написал е достоверно.    \"Срещам се с журналиста Фабрис Арфи в редакцията на Медиапарт в Париж. Той ми разказва как в тефтерчето си Шукри Ганем, още през 2007 г. подробно описва парични преводи с имена на посредници и дати. Те били осъществени от режима на Кадафи към Никола Саркози, не кога да е, а още по време на президентската му кампания. В последствие, след освобождаването на българските медици, както твърди журналистът, тези сделки ще бъдат частично осветлени с обяснението, че са сключени по необходимост, в името на това българските медици да бъдат спасени\", спомня си Младенова .  \"Тази идея, според която Франция търгува с Либия от благодарност, че е освободила медиците, това не е вярно, фалшиво е, това е лъжа. Тези бележки са в съдебното разследване на Франция, което обаче не е за тази история, а за тежките подозрения за корупция по отношение на Никола Саркози под диктаторския режим на Кадафи\", казва Фабрис Арфи - разследващ журналист в Медиапарт. Освен бележките на либийския министър на петрола, Медиапарт публикува и два телефонни разговора на Кадафи със Саркози, непосредствено след избирането му за държавен глава.  \"Кадафи му се обажда, за да му каже Браво, както се прави, но в този разговор откриваме, че освобождаването на българските медици съвсем не е никакво условие, поставено от Никола Саркози, за да прави бизнес с Кадафи. В този разговор Саркози никъде не казва, аз ще направя това, само ако освободите медиците\", казва Арфи. Никола Саркози се среща с Муамар Кадафи още когато е министър на вътрешните работи на Франция. Защо е направена тази необичайна визита и какво са си казали двамата лидери на 4 очи също е предмет на разследване на френското правосъдие, твърдят от Медиапарт.", "date": "2018.03.20", "title": "Сензационни разкрития! Стана ясно с какво са заковали Никола Саркози, споменават се и нашите медици"}
{"url": "https://www.blitz.bg/svyat/kasapnitsa-v-damask-raketen-udar-na-teroristite-vzrivi-29-mirni-grazhdani-na-parcheta_news587467.html", "text": "Най-малко 29 цивилни са убити днес от ракетен обстрел на бунтовници срещу пазар в предградие на Дамаск, предаде Франс прес, като цитира сирийски държавни медии. Това е едно от бунтовническите нападения с най-много жертви срещу сирийската столица, извършено в отговор на бомбардировките на режима срещу Източна Гута. Сирийската телевизия обвини \"терористични групи\", че са изстреляли ракетата срещу район в предградието Джарамана, източно от Дамаск.  ", "date": "2018.03.20", "title": "Касапница в Дамаск! Ракетен удар на терористите взриви 29 мирни граждани на парчета"}
{"url": "https://www.blitz.bg/svyat/razdor-v-es-razpnakha-na-krst-zhan-klod-yunker-zaradi-pozdrava-mu-km-putin-s-izbornata-pobeda_news587459.html", "text": "Председателят на Европейската комисия Жан-Клод Юнкер бе подложен на критики, след като поздрави руския президент Владимир Путин за преизбирането му, без да спомене напрежението в отношенията, предизвикано от отравянето на бивш руски шпионин в Англия, предаде Франс пресНаша обща цел би трябвало да бъде възстановяването на европейския ред в сигурността. Надявам се да използвате Вашия четвърти мандат в преследването на тази цел\", пише в поздравителното послание на Юнкер до Путин.    \"Това писмо на Жан-Клод Юнкер е срамно\", протестира британският евродепутат Ашли Фокс, който ръководи групата на британските консерватори в Европейския парламент. \"Да поздравяваш Владимир Путин за изборната му победа, без да споменеш явното подправяне на бюлетини, вече е достатъчно лошо. Обаче фактът, че той не е споменал отговорността на Русия в атаката в бойно отровно вещество срещу невинни хора в моя избирателен район е нещо отвратително\", заяви Фокс.  Той е европейски депутат от избирателния район Югозападна Англия, където се намира градчето Солсбъри. Там на 4 март бяха отровени бившият руски агент Сергей Скрипал и дъщеря му Юлия, които оттогава са в болница в тежко състояние. \"Председателят на Европейската комисия се държи помирително с човек (Владимир Путин), който представлява явна заплаха за сигурността на Запада\", заяви британският евродепутат.  Бившият белгийски премиер Ги Верхофстат, който е председател на Алианса на либералите и демократите за Европа в Европейския парламент, също реагира неодобрително. \"Сега не е моментът за поздравления. Винаги ще имаме нужда от диалог с Русия, но едни по-тесни връзки трябва да са обусловени от уважаването на опиращия се на фундаментални права и ценности международен ред\", написа той в Туитър.  Председателят на Европейския съвет, полякът Доналд Туск изглежда също се разграничава. \"Доналд Туск не е изпратил поздравително писмо на Владимир Путин и няма да се изненадам, ако не го направи изобщо\", заяви пожелал анонимност високопоставен представител на ЕС. В Европа и други лидери поздравиха Владимир Путин. Германската канцлерка Ангела Меркел му изпрати \"горещи поздравления\" за изборната победа, а френският президент Еманюел Макрон му изпрати \"пожелания за успех\" след преизбирането му, като същевременно го призова \"да хвърли пълна светлина върху отговорностите\" в аферата Скрипал, отбелязва АФП.    ", "date": "2018.03.20", "title": "Раздор в ЕС: Разпънаха на кръст Жан-Клод Юнкер заради поздрава му към Путин с изборната победа"}
{"url": "https://www.blitz.bg/kriminalni/prestplenie/kreten-20-godishen-katastrofira-i-se-vrna-ot-bolnitsata-za-da-mlati-s-yumrutsi-drugiya-shofor_news587331.html", "text": "На ул. „Македония“ в Кюстендил 20-годишен водач на лек автомобил „Пежо“ е причинил ПТП с лек автомобил „Тойота“, управляван от 35-годишен мъж. След произшествието водачът на пежото е прегледан в кюстендилската болница и освободен, върнал се на местопроизшествието с брат си и влязъл в саморазправа с другия водач и пътниците от тойотата и нанесъл юмручен удар в лицето на един от тях.     Двамата братя са задържани, съставени са им актове по УБДХ.    ", "date": "2018.03.20", "title": "Кретен: 20-годишен катастрофира и се върна от болницата, за да млати с юмруци другия шофьор"}
{"url": "https://www.blitz.bg/obshtestvo/regioni/sled-krvavata-drama-mezhdu-iliyana-i-radi-enevi-v-plovdiv-veche-e-yasno-v-chii-rtse-ostava-bebeto-im_news587340.html", "text": "Дъщерята на 32-годишния Илиян от Кючука, който уби съпругата си Илияна и после сложи край на живота си, ще бъде отгледана от родителите на майка си. Бабата и дядото взеха момиченцето на година и 1 месец още на следващия ден след трагедията, съобщи шефката на „Социално подпомагане” в Пловдив Надя Танева, пише marica.bg.Веднага, след като се декларирали желание да се грижат за бебето, е направено спешно проучване дали в дома им има подходящи условия за това.  След това роднините са отвели внучето в населеното място, където живеят.  То е извън Пловдив и областта, оттук нататък нямаме правомощия да оказваме подкрепа на семейството и то ще бъде поето от тамошните служби, но сме запознали бабата и дядото с всички възможни услуги, които могат да ползват, включително помощ от психолог, обясни Надя Танева. Тукашните социални работници са влезли в контакт с колегите си в района, където ще отрасне сирачето. Родителите на Илияна са от кюстендилския край. ", "date": "2018.03.20", "title": "След кървавата драма между Илияна и Ради Еневи в Пловдив, вече е ясно в чии ръце остава бебето им"}
{"url": "https://www.blitz.bg/kriminalni/otkradnato-predi-2-godini-v-ispaniya-mazerati-se-poyavi-v-istanbul-s-blgarski-nomera-do-10-godini-zatvor-grozi-dvama-nashentsi_news587352.html", "text": "Изчезнал преди две години в Испания луксозен автомобил „Мазерати“ се появи в Истанбул с българска регистрационна табела. Арестувани са двама български граждани, съобщава 24rodopi.com., позовавайки се на турски медии. Номерът на шасито на скъпото возило, откраднато в Испания преди две години, бил подменен в Германия с друга цифрова комбинация, след което колата била докарана в България. У нас поставили български регистрационни табели на италианския спортен автомобил с характерния тризъбец.  Българските граждани Н. В. Т. и И. Д. Д. влезли в Турция с колата през ГКПП „Хамзабейли“, но още същия ден се опитали да се върнат обратно с друг автомобил. Митничарите се усъмнили и предали двамата на граничните полицаи. По време на разпитите те признали, че оставили червеното „Мазерати“ в Истанбул, където също били направени промени по автомобила.  Турските власти се свързали с истинския собственик на скъпия автомобил. Той пристигнал в Турция и си тръгнал с колата през граничните пунктове „Капъ куле“ и „Капитан Андреево“.  От полицията съобщават, че случаят с МПС-то с фалшивите регистрационни номера и номера на шасито, е започнало разследване срещу българския гражданин Н.В.Т., който е докарал колата в Турция и И.Д.Д., който е дал пълномощно на същия за управление на МПС и който по документи излиза, че е притежател на колата. В резултат на разследването, на двамата заподозрени е повдигнато обвинение.  В обвинителният акт, подготвен от прокурора Халил Абдулкерим Кардаш в Одрин, става ясно, че за заподозрените Н.В.Т. и И.Д.Д. се предявява искане за лишаване от свобода до 10 години и глоба в размер на 10 000 турски лири за „фалшифициране на документи” и „внасяне на стока с измамно действие и поведение”. ", "date": "2018.03.20", "title": "Откраднато преди 2 години в Испания „Мазерати“ се появи в Истанбул с български номера, до 10 години затвор грози двама нашенци"}
{"url": "https://www.blitz.bg/svyat/ot-politsiyata-sobshchikha-goreshchi-podrobnosti-za-uzhasa-v-merilend-streletst-e-video_news587413.html", "text": "Най-малко трима души са пострадали при стрелба в училище в град Сейнт Мери в американския щат Мериленд, съобщава FOX5. Ранените са откарани в болница. По данни на полицията, заподозрян за стрелбата е ученик от същото училище. Момчето пристигнало в школото и открило огън. Ранени са две деца. При последвалата престрелка с полицията е ранен и самият стрелец.     По думите на шерифа на окръг Сейнт Мери Тим Камерън, той е откаран в болница. Състоянието му се оценява като критично. Състоянието на другите пострадали също е критично.       Превод: БЛИЦ", "date": "2018.03.20", "title": "От полицията съобщиха горещи подробности за ужаса в Мериленд, стрелецът е... (ВИДЕО)"}
{"url": "https://www.blitz.bg/obshtestvo/400-leva-dalavera-samo-vv-varna-kradesh-telefon-za-1400-a-sdt-te-globyava-samo-s-1000_news587364.html", "text": "28-годишният Г.И. от Варна беше признат за виновен затова, че на 31 март миналата година противозаконно присвоил от свои познати два телефона със сим-карти и карти-памет към тях. Районният съд в града му наложи 1000 лега глоба като наказание. Деянието е извършено в рамките на един и същи ден, пише Петел бг.Подсъдимият изпитвал необходимост от средства за алкохол и хазартни игри, поради което на посочената дата последователно посетил двама свои познати на работните им места в различни търговски обекти.  Под предлог да му услужат с телефоните си за провеждане на разговор и възползвайки се същевременно от тяхната ангажираност с работа, подсъдимият успял да се отдалечи необезпокояван и да изчезне с чуждите мобилни апарати. Един от телефоните подсъдимият оставил в заложна къща, а втория продал на неустановено по делото лице, като получената парична сума от сделките проиграл още същата вечер в игрална зала.  Инкриминираните чуждите вещи са оценени на обща на стойност за над 1400 лева.  28-годишният мъж е с чисто съдебно минало. Щетите на пострадалите от деянието са били възстановени още до приключване на досъдебното производство. Районният съд го освободи от наказателна отговорност и му наложи административната санкция. Присъдата подлежи на обжалване в 15-дневен срок.", "date": "2018.03.20", "title": "400 лева далавера: Само във Варна крадеш телефон за 1400, а съдът те глобява само с 1000"}
{"url": "https://www.blitz.bg/kriminalni/bivsh-politseyski-shef-i-zam-kmet-prie-pocherpka-i-sega-se-izpravya-na-podsdimata-skameyka-v-plovdiv_news587361.html", "text": "Окръжната прокуратура в Пловдив внесе обвинителен акт спрямо бившия началник на полицията в Асеновград Димчо Темелков. Заедно с него са обвинени служител в Районното управление, както и шофьор в частно дружество, съобщава Дарик нюз бг. На 14 август 2015 г. в Асеновград, като шеф на полицията, Димчо Темелков е помогнал на пет лица, извършили кражба, да избегнат наказателно преследване. 15 дни по-късно той е приел предложение за подкуп, за да упражни влияние върху разследващ полицай от Районното управление в града да освободи задържано лице.     Освен това, Темелков е обвинен, че в периода от 13 март 2014 г. до 13 юли 2015 г. не е съобщил за 16 извършени престъпления, не е провел оперативно-издирвателна дейност, не е извършил проверка и не е докладвал материалите в Районната прокуратура в Асеновград.     Според обвинителния акт, въпреки че са налице достатъчно данни за извършено престъпление, Темелков е прекратил преписката, а в други 11 случая получените сигнали за извършени престъпления не са били регистрирани и по тях не е извършвана проверка, като горните деяния е извършил с цел кариерно израстване и получаване на поощрения и награди.     Темелков е съставил и официален документ, в които е удостоверил неверни обстоятелства,  че периода от 24 януари 2015 г. до 3 юли 2015 г. са били получени по-малко от действителния брой сигнали за извършени престъпления от общ характер.   Заедно с бившия шеф на полицията на Асеновград, обвиняеми са и шофьор на товарен камион в „КМД“ ЕООД-Пловдив за това, че е откраднал от дружеството 21 литра гориво, както и 49-годишен полицейски служител в сектор „Криминална полиция“ към РУ на МВР Асеновград.     По делото са разпитани 128 свидетели, назначени са експертизи, иззети са и веществени доказателства.     Най тежкото, предвидено от закона, наказание за престъпленията, в които Димчо Темелков е обвинен е лишаване от свобода от две до осем години, както и лишаване от права. ", "date": "2018.03.20", "title": "Бивш полицейски шеф и зам-кмет прие \"почерпка\" и сега се изправя на подсъдимата скамейка в Пловдив"}
{"url": "https://www.blitz.bg/kriminalni/maykata-na-ruskata-krasavitsa-poletyala-ot-6-iya-etazh-za-da-se-spasi-ot-zamozhen-maniak-razkri-shokirashchi-podrobnosti-okolo-intsidenta_news587404.html", "text": "Майката на моделката от Иркутск Екатерина Стецюк, която бе арестувана в Дубай, след като успя да се спаси от състоятелен нападател, разкри нови подробности около инцидента. По думите й, мъжът е повдигнал обвинения срещу 22-годишната й дъщеря, за да може да се отърве от наказателна отговорност. Катерина отлетяла за Дубай на 15 февруари тази година. „Тя искаше да види Дубай, очите й блестяха след тази покана”, разказва родителката.  След като пристигнала в ОАЕ, младата жена всеки ден се обаждала на близките си, но на 2 март потънала вдън земя. Майката й се притеснила и започнала да разпитва нейни колежки, а след няколко дни подала заявление за издирване в Интерпол.  Оказало се, че Екатерина е в болница. Няколко дни младата жена била в кома. След като се събудила, се свързала с близките си и им съобщила, че си е счупила гръбнака след скок от 6-ия етаж.   Катерина разказала на майка си, че нападателят й я ухажвал в продължение на 2 седмици. „Не се е отлепял от нея, канел я в скъпи ресторанти и т.н. А тя си има приятел в Иркутск, двамата мислеха да се женят. Опитвал се е да я предразположи към себе си, предложил й да започне бизнес и я поканил в дома си. Тя е доверчиво дете, тя никога не би влязла в чужд дом.  Разходили се из Дубай и отишли в дома му. Той купил бутилка водка. Катерина не пие, дори шампанско на Нова година не искаше да пие. В стаята той си сипал водка”, разказва още майката на красавицата.     След това обаче ухажорът се превърнал в истински звяр. Допил водката, взел ножа от масата и започнал да я заплашва, притискайки я към стената. „Започнал да я заплашва с нож, опрян в гърлото и я накарал да се съблече. От страх тя се съблякла. Когато той отишъл до банята, тя опитала да избяга, но той я настигнал и я съборил на земята. Тя се опитала да се отбранява”, добавя родителката.  Екатерина успяла да избие ножа от ръцете на нападателя си, но се порязала. След това единственият път за спасение се оказал бягството и тя се хвърлила от прозореца на стаята, която се намирала на 6-ия етаж.  Закарана е в болница, където са й направени две операции.  Майката подозира, че мениджърът на дъщеря й също има пръст в инцидента, тъй като когато тя изчезнала, той излъгал, че Катерина е заминала за друг град. „През това време този мръсник – палестинец или американец, са го хванали в района на летището. Той е искал да се скрие, но местната полиция го е отвела в ареста. Буквално след няколко дни, той е подал жалба срещу нея. Твърди, че „поканих Катерина на гости, тя започна да се държи неадекватно: нахвърли ми се с нож. И затова, отбранявайки се, я хвърлих от 6-ия етаж”, добавя майката на момичето.  Родителката смята, че адвокатът на ухажора също е замесен в схемата. По думите й, защитникът я уговарял да не разпространява историята в медиите.  Към момента Екатерина е в ареста в тежко състояние, а майка й няма никакъв контакт с нея. „Не си чувства гърба, ребрата, краката. Страхува се да не стане инвалид”, казва още притеснената жена.  Какво точно се е случило в Дубай с модела, все още не е ясно.  В Иркутск момичето е известно с участието си в конкурс за красота.  В големите професионални модни агенции обаче името й не фигурира, не е участвала и в ревюта. Изявявала се като козметичка.  В социалните мрежи се е присъединила към множество групи, които се занимават с кастинг на модели за различни мероприятия, включително и работа зад граница. По-рано е работила в Южна Корея.     В Дубай пристигнала благодарение на мениджър на агенция в Москва, специализирана в подбор на симпатични момичета за ескорт. От агенцията обаче отказват да съобщят с какво точно се е занимавала Екатерина в Емирствата.     „Ескорт? Изключено!”, категоричен е фотограф от Иркутск, работил с Екатерина. „Катя е порядъчно момиче, която винаги е искала кариера на професионален модел. Зная за случай, когато си е тръгнала от конкурс за красота заради непристойно предложение”, казва още фотографът.     „В Дубай няма професионални модели от Иркутск. Нашите момичета работят в Пекин, Милано, Токио, Сеул и други градове. Модният бизнес не е развит в ОАЕ и има много случаи на нападнати момичета”, казва Елена Агафонова от голяма модна агенция в Русия. Превод: БЛИЦ    ", "date": "2018.03.20", "title": "Майката на руската красавица, полетяла от 6-ия етаж, за да се спаси от заможен маниак, разкри шокиращи подробности около инцидента"}
{"url": "https://www.blitz.bg/intsidenti/stikhii/opashka-ot-tir-ove-se-obrazuva-na-khainboaz-dokato-chakat-snegorinite-da-izchistyat_news587311.html", "text": "Заради усложнената зимна обстановка в област Велико Търново, Проходът на Републиката остана затворен за движение на тежкотоварни автомобили над 12 тона няколко часа, съобщава БНТ. ТИР-овете изчакваха на специализираните площадки и паркинги, докато снегопочистващите машини обработваха пътя. На места в областта снежната покривка достига до 10 сантиметра, като в момента всички пътища са проходими при зимни условия.     От Пътната агенция съветват шофьорите да се движат с повишено внимание и да не тръгват на път неподготвени. Метеоролозите прогнозират снеговалежите да продължат до петък и обстановката да се усложни.    ", "date": "2018.03.20", "title": "Опашка от ТИР-ове се образува на хаинбоаз докато чакат снегорините да изчистят"}
{"url": "https://www.blitz.bg/intsidenti/katastrofi/kola-se-metna-v-kanavkata-na-e-79-shofort-ya-zaryaza-snimki_news587310.html", "text": "Кола се катурнала в крайпътна канавка на Е-79 между Враца и Мездра, съобщава BulNews.bg. Най-вероятно произшествието е станало посред нощ, но автомобилът все още не е изтеглен. Предполагаемата причина за инцидента е снощният предпролетен сняг, който започна да вали към 18 часа във Враца. Шофьорът на лек автомобил „Опел Вектра“ с видинска регистрация не е успял да овладее колата си на хлъзгавия асфалт. При нефункциониращата бензиностанция край село Руска Бела в посока Мездра возилото се поднесло и изхвърчало от пътя.     Колата се спряла в храсталаци в канавка край шосето. По нея няма сериозни материални щети. Изглежда обаче водачът решил да я остави на местопроизшествието и си заминал.     Най-вероятно днес на мястото ще бъде докарана специализирана техника, която да изтегли катастрофиралия автомобил.    ", "date": "2018.03.20", "title": "Кола се метна в канавката на Е-79, шофьорът я заряза (СНИМКИ)"}
{"url": "https://www.blitz.bg/intsidenti/katastrofi/strakhotiya-na-vkhoda-na-vratsa-turski-tir-vlachi-dzhip-ima-raneno-dete-snimki_news587351.html", "text": "Тежка катастрофа е станала след 13 часа днес край Враца, съобщава BulNews.bg. Инцидентът се е случил до бензиностанция, на влизане в града откъм Оряхово. Турският ТИР „Форд“ е идвал към града, когато внезапно осъзнал, че е сбъркал пътя и решил да направи забранен обратен завой. В този момент обаче е бил изпреварван от джип „Тойота“ с врачанска регистрация. Колата се удря в камиона и тежкото возило я повлича няколко метра.  Автомобилът се е врязал в резервоара на тира, който като по чудо не е избухнал.  Ранен е шофьорът на джипа и дете, което е пътувало в колата. Хлапето е с рани по главата от удара в предното стъкло.  Пострадалите са закарани в болница и към момента не е ясно колко тежко е състоянието им.  На място има две пожарни и две линейки.  Екип спасители източват резервоара на тира, за да не се взриви.", "date": "2018.03.20", "title": "Страхотия на входа на Враца! Турски ТИР влачи джип, има ранено дете (СНИМКИ)"}
{"url": "https://www.blitz.bg/intsidenti/katastrofi/dve-koli-se-pomlyakha-v-tsentra-na-vidin-ima-postradal-snimka_news587367.html", "text": "Две коли са се ударили в центъра на Видин. Инцидентът е станал малко след 13 часа днес на кръстовището между улиците „Цар Александър II“ и „Вит“, съобщава bulnews.bg. Ударили са се автомобил с видинска регистрация и бус с благоевградска регистрация.  При катастрофата е пострадал единият от шофьорите. Той е транспортиран във видинската болница за преглед, без опасност за живота.  Полицията продължава работата по случая. ", "date": "2018.03.20", "title": "Две коли се помляха в центъра на Видин, има пострадал (СНИМКА)"}
{"url": "https://www.blitz.bg/intsidenti/katastrofi/nova-strashna-katastrofa-na-otsechkata-na-smrtta-v-ruse-dzhigit-se-metna-v-kanavka-snimki_news587357.html", "text": "Тир и лек автомобил се сблъскаха на пътя Русе – Бяла, предаде bTV. Инцидентът е станал на трилентовия път между двата разклона за селата Иваново и Тръстеник. По чудо няма сериозно пострадали, но движението в участъка беше затруднено.В лекия автомобил е пътувало румънско семейство, което се е прибирало към Букурещ.    Снимка: btvnovinite.bg  По думите им ремаркето на турския тир, който се е движил в насрещното платно, е поднесло и те са се озовали под него. При силния удар предницата на колата е била смачкана, но въздушните възглавници са спасили румънците.    Снимка: btvnovinite.bg  Те са отказали медицинска помощ, тъй като нямат сериозни травми. Под ремаркето на тира е попаднал още един автомобил, но без сериозни щети. Причините за инцидента се изясняват.  Междувременно стана известно, че кола е излетяла от пътя и се обърнала при входа на Русе. Шофьорът не е пострадал, но заради спасителната операция временно движението беше затруднено и се осъществяваше само в едната лента, съобщава Нова телевизия.      Заснежени са пътищата и от Русе към Разград и Шумен.     Заради обилен снеговалеж и в тази посока се пропускат само леки автомобили.     Движението на автомобили над 12 тона е ограничено от Русе в посока Силистра. В района на граничния пункт „Дунав мост” се образуваха километрични опашки от чакащи камиони.   ", "date": "2018.03.20", "title": "Нова страшна катастрофа на \"отсечката на смъртта\", в Русе джигит се метна в канавка (СНИМКИ)"}
{"url": "https://www.blitz.bg/intsidenti/katastrofi/ot-politsiyata-sobshchikha-podrobnosti-za-strakhovitiya-intsident-s-turski-tir-i-dzhip-kray-vratsa_news587428.html", "text": "4-годишно дете е настанено в болница след тежка катастрофа близо до Враца, съобщиха от полицията. Инцидентът е станал около 13 часа край бензиностанция откъм Оряхово. Ударили са се джип и турски ТИР.  Тежкотоварният автомобил е предприел непозволен обратен завой в момент, в който шофьорът на джипа (баща на детето) е предприемал изправарване.  Детето е пострадало от удар в предното стъкло. Няма данни за други ранени.  Ударът е бил точно в резервоара на камиона и по чудо не се е стигнало до пожар.     ", "date": "2018.03.20", "title": "От полицията съобщиха подробности за страховития инцидент с турски ТИР и джип край Враца"}
{"url": "https://www.blitz.bg/intsidenti/ogromna-tragediya-v-montansko-bezraboten-legna-na-relsite-mashinistt-na-idvashchiya-vlak-napravi-vsichko-po-silite-si-no_news587450.html", "text": "Мъж е легнал днес следобед на релсите в района на монтанското село Боровци. Около 14 часа машинистът на влака по жп линията Монтана-Берковица видял, че на релсите е легнал неподвижно човек. Мъжът опитал да спре трена, но въпреки това минал през самоубиеца.  Проверка на полицията установила, че прегазеният е 43-годишен мъж от близкото село Боровци. Загиналият бил безработен и по данни на лекари имал психични проблеми, съобщава BulNews.bg.  Тепърва аутопсия ще покаже дали е употребил алкохол, дрога, дали е заспал на релсите или му е прилошало. ", "date": "2018.03.20", "title": "Огромна трагедия в Монтанско! Безработен легна на релсите, машинистът на идващия влак направи всичко по силите си, но..."}
{"url": "https://www.blitz.bg/intsidenti/stikhii/trevoga-v-severozapada-pozharnata-se-gotvi-za-tsunami-po-dunav_news587414.html", "text": "За сериозно повишение на нивото на Дунав се готвят пожарната и аварийните служби в Северна България, съобщиха от МВР. По данни на агенцията за проучване и поддържане на река Дунав, речният отток ще достигне 11 000 куб.метра в секунда, което налага обявяване на първа степен на готовност.През следващите дни се очакват валежи и водни количества над средните за годината. Възможно е и повишаване на нивата на големите притоци над „Железни врата”.  Главна дирекция „Пожарна безопасност и защита на населението” е в контакт с изпълнителната и местна власт, диспечерите на ВиК и електро дружествата. Съвместно с органите на местната власт ще се организира наблюдение на речното корито на р. Дунав, както и на критичните участъци. В готовност ще се приведат техниката и помощните средства за използване при наводнения. Местните медии ще се използват за осведомяване на населението.", "date": "2018.03.20", "title": "Тревога в Северозапада! Пожарната се готви за цунами по Дунав"}
{"url": "https://www.blitz.bg/layfstayl/svetski/ivayla-bakalova-se-fuka-s-goreshcho-tyalo-na-plazha-vsyaka-zhena-na-neynata-vzrast-bi-y-zavidila-za-formite-snimki-18_news587293.html", "text": "\"Мис България” 2001 Ивайла Бакалова отново зарадва феновете си със сексапилни снимки от плажа. Красивата българка, която от години живее в Дубай, демонстрира уникална физическа форма. 36-годишната бивша манекенка винаги е имала много фина структура на тялото и релефни мускули на краката и корема.Ивайла постоянно споделя в Instagram снимки от любими нейни екзотични места. Не е многословна, но винаги изразява с няколко думи любовта си към природата и щастието, което тя й носи.  Наскоро обаче тя реши да се защити от жълтите медии, тъй като името на дъщеря й бе намесено във фалшиви публикации.  \"Детето ми расте щастливо и обгрижвано както от мен, така и от баща си и няма нужда да търсите новина там, където я няма…\", заяви Ивайла по повод твърденията, че дъщеря й е отглеждана изцяло от баща си.", "date": "2018.03.20", "title": "Ивайла Бакалова се фука с горещо тяло на плажа! Всяка жена на нейната възраст би й завидила за формите (СНИМКИ 18+)"}
{"url": "https://www.blitz.bg/politika/upravitelyat-na-sofiyska-oblast-ilian-todorov-dokarva-16-mln-evro-italianski-investitsii-v-oblastta_news587314.html", "text": "Областният управител на Софийска област Илиан Тодоров от \"АТАКА\"се срещна с италиански инвеститори, които заявиха конкретен инвеститорски интерес в Софийска област. Италианските бизнесмени ще инвестират 16 милиона евро в областта, което ще отвори повече от 100 работни места.  Компанията е утвърдена на международния пазар в търговията с горива и с преработката на метан по технология, която е екологично чиста и съобразена със съвременните изисквания за опазване на околната среда.  Представителите на италианската фирма благодариха на Тодоров за съдействието инвестицията да се реализира в максимално кратък срок и изразиха задоволство от експедитивния начин на работа.     Инвеститорите потвърдиха намерението си и занапред да работят в областта на инвестициите и развиване на икономическите отношения с областния управител.  И двете страни окачествиха инвестицията като част от нещо много по-мащабно, което ще се прави в Софийска област.  Поредната инвестиция на голяма чуждестранна компания е част от последователната политика за развитие на Софийска област и привличане на сериозни и утвърдени инвеститори на областния управител Илиан Тодоров. ", "date": "2018.03.20", "title": "Управителят на Софийска област Илиан Тодоров докарва 16 млн. евро италиански инвестиции в областта"}
{"url": "https://www.blitz.bg/politika/liderite-na-sashch-i-rusiya-sa-proveli-vazhen-razgovor_news587407.html", "text": "Президентът на САЩ Доналд Тръмп е провел телефонен разговор с руския си колега Владимир Путин, съобщава NBC, позовавайки се на източник от Белия дом. Лидерите са се чули тази сутрин. Прессекретарят на Путин Димитрий Песков потвърди за проведения разговор.  \"Двамата са разговаряли за практическото взаимодействие между двете държави в различни направления, включително по въпросите за осигуряване на стратегическа стабилност и борбата с международния тероризъм. Обсъден е бил и въпросът относно ограничаване на въоръжаването”, съобщиха от пресцентъра на Кремъл.  Това е първият разговор между Тръмп и Путин след провелите се на 18 март в Русия президентски избори, на които Путин, по предварителни данни на ЦИК, печели с над 76%. Превод: БЛИЦ", "date": "2018.03.20", "title": "Лидерите на САЩ и Русия са провели важен разговор"}
{"url": "https://www.blitz.bg/politika/prezidentt-radev-podcherta-prinosa-na-blgarskite-evrei-za-uspekhite-na-izrael-snimki_news587379.html", "text": "Като председател на Съвета на ЕС България ще продължи да полага усилия за намиране на трайни и ефективни решения, водещи до мир и стабилност в региона, заяви в Израел президентът Румен Радев, пише Дарик бг. Снимка: БГНЕС   По думите на българския президент, днес държавата Израел има ефективни институции, демокрация и развито гражданско общество. „Принос за тези успехи имат и българските евреи, които избраха Израел за своята нова родина, но запазиха завинаги връзката между нашите два народа“, каза Румен Радев.    Снимка: БГНЕС  Той посочи, че днес Израел представя прогресивен модел за обществено развитие, чийто успех се крие в обществената ангажираност на гражданите, качественото образование, достойното заплащане, инвестиции в икономиката и в сектори, където науката е гарант за висока добавена стойност.  Държавният глава изрази увереност, че двете страни ще продължат доброто си сътрудничество. „Израел, като водеща държава на високите технологии, би имала интерес да инвестира в потенциала, който има България в тази посока“, каза президентът Радев.  “Искам да Ви уверя, че като председател на Съвета на ЕС България ще продължава да полага усилия за възстановяване на преговорите и намиране на трайни и ефективни решения, водещи до мир и стабилност в региона. Вярвам, че ще продължим заедно да стоим твърдо срещу тероризма и ще работим за повишаване на сигурността в региона и света“, каза в заключение българският държавен глава. ", "date": "2018.03.20", "title": "Президентът Радев подчерта приноса на българските евреи за успехите на Израел (СНИМКИ)"}
{"url": "https://www.blitz.bg/obshtestvo/lsnakha-skandalnite-skhemi-v-privatizatsiyata-na-sofarma-video_news587270.html", "text": "Документалният филм на журналиста от Канал 3 Снежана Хитова \"Хапче за милиони\" дава отговор на въпроса как Огнян Донев стана мултимилионер. \"Хапче за милиони\" разказва историята на \"Софарма\" и Огнян Донев, който от съветник на вицепремиера в правителството на БКП - Огнян Дойнов, се превръща в бизнесмен, претендиращ, че успехът му е плод на неговия предприемачески нюх и търговски талант. На 27-28-та минута от видеото стават ясни скандалните схеми в приватизацията на Софарма.     Две години след приватизацията на „Унифарм“ следва и тази на „Софарма“. Дружеството има отлични финансови ррезултати и солидна позиция на пазара. За 1998 година нетната печалба на „Софарма“ е над 23 млн. лв., а за следващата 1999, когато за първи път е приватизирано – над 7 млн. лв. По сметките на предприятието са налични около 10 млн. долара. Дружеството има да получава 26 млн. долара от клиенти, като няма дългосрочни задължения.   През 1998 година д-р Христо Димов е назначен за председател на Борда на директорите на „Софарма“. „И малко след това усетих, че изпълнителният директор, който беше, някакви истории ми докладва. Прокарах решение, питах тогава депутати – мисля, че този беше Кольо Николов – агнешка главичка ли, не знам как му викаха на него, дано не се обиди, така съм чувал, Мишо Михайлов – лекар беше той, депутат, и ми казват: „Виж какво, има решение, съгласувано е с икономическата комисия, този трябва да бъде сменен. Трябва да прокараш през борда смяната му“. Аз прокарах решението, гласуваха всичките. На другия ден още Божков (Александър Божков – тогава министър на промишлеността) каза: „Изпълнителният директор и председател на борда в кабинета ми в 1 ч.“. Първите му думи бяха: „Докторе, ти пита ли ме мен, бе, като го сменяш?“.  Казвам: „Аз мислех, че всичко е съгласувано“. „Нищо подобно. Няма такова нещо. Освобождавам ви и двамата. Това е“. Казвам: „Това е твое право“. Така че аз стоях три месеца като председсател на борда на „Софарма“, разказа той.     „Питах веднъж парламентарната секретарка, с която познавахме, защо се получи така, защо ме хващат мен да прокарвам решения. Казва: „Тука дойде един, става въпрос за Любомир Павлов, и, казва, тука се развика: „Не може така“. Този борд беше назначен, защото аз предложих да се смени борда, който е старият, беше назначен по времето на правителството на Софиянски. От това – „Вие искате да смените този борд“. „Ставаше въпрос, вика, за борда и за изпълнителния директор, който си сменил“.     В средата на 1999 година Агенцията за приватизация сключва договор за продажба на 67% от капитала срещу 32 млн. долара, платими в брой, с ирландската компания „Нова технолоджи“. Купувачът, обаче, не успява да влезе във владение, тъй като отказва да преведе дължимата сума. Причината е, че със заповед на министъра на промишлеността Александър Божков от баланса на дружеството са извадени сгради и машини. Това чувствително намалява реалната цена на „Софарма“.     За порочните схеми разказват д-р Христо Димов, бивш изпълнителен директор на \"Експомед\" и бивш председател на борда на директорите на \"Софарма\", Ангелина Бонева от Центъра за защита на правата в здравеопазването, депутатът Емил Димитров в ролята му на ревизор, народните избраници Данаил Кирилов и Веселин Марешки, бизнес-партньори на Донев, представители на държавното обвинение.      Целия филм вижте тук:     ", "date": "2018.03.20", "title": "Лъснаха скандалните схеми в приватизацията на „Софарма“ (ВИДЕО)"}
{"url": "https://www.blitz.bg/politika/ekaterina-zakharieva-s-mnogo-vazhna-novina-za-istoricheskata-sreshcha-es-turtsiya-vv-varna_news587419.html", "text": "До момента няма индикации за отлагане на срещата ЕС-Турция, която трябва да се проведе във Варна в понеделник. Това съобщи министърът на външните работи Екатерина Захариева след заседанието на Съвета \"Общи въпроси\". \"Колегите от Гърция и от Кипър, предполагам ще запознаят лидерите с напрежението, което се създаде в Кипър с проучването в континенталния шелф, а също така между Гърция и Турция по отношение на двамата арестувани турски войници, което обаче се надявам няма да доведе до отлагането на срещата. Напротив, днес в дебатите беше дадена обща оценка, че тази среща е възможност да се обсъдят отношенията ЕС-Турция и е позитивен факт, че тя се случва. Подготовката върви усилено. В момента няма отлагане на срещата\", заяви Захариева, цитирана от БНР.    ", "date": "2018.03.20", "title": "Екатерина Захариева с много важна новина за историческата среща ЕС-Турция във Варна"}
{"url": "https://www.blitz.bg/politika/simeonov-progovori-za-naprezhenieto-pri-patriotite-i-razkri-iskal-li-e-nyakoy-ostavkata-mu-kato-vitsepremier_news587418.html", "text": "В коалицията имаме различни виждания по някои въпроси, дори по отношение на това доколко е значимо участието на религията в духовния мир на човек. При нас всичко е открито, ние сме открито управление - нещата не се замазват, не се крият. Това заяви вицепремиерът и лидер на НФСБ Валери Симеонов. Бойко Борисов е притеснен от нашите вътрешни отношения, но кой какво мислел и чувствал, не е важно, важното е да върви управлението”, добави Симеонов пред bTV.    „Имали сме проблеми, оправят се, продължаваме напред, такъв е животът”, отсече той.  Симеонов бе категоричен, че оставката му като вицепремиер не стои на дневен ред, но, ако му я поискат партньорите, ще я подаде.  Той не изключи на следващите парламентарни избори коалицията, в която ще участва партията му, да е в друг формат.  ", "date": "2018.03.20", "title": "Симеонов проговори за напрежението при Патриотите и разкри искал ли е някой оставката му като вицепремиер"}
