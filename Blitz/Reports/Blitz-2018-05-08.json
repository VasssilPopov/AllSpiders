{"url": "https://www.blitz.bg/obshtestvo/intervyu/voynata-radev-gerb-kevorkyan-kaza-pred-blits-tezhkata-si-duma-prezidentt-zdravo-shche-se-okharchi_news598695.html", "text": "Пресилени ли са твърденията, че управляващата партия ГЕРБ е във война с президента Румен Радев. С този въпрос се обърнах към Кеворк Кеворкян. Легендарният журналист каза пред БЛИЦ и тежката си дума за Парада на 6 май и горещите теми от политиката. Ето как г-н Кеворкян отговори на въпросите на управителя на БЛИЦ Ивайло Крачунов.- Г-н Кеворкян, гледахте ли военния парад на Гергьовден?   - Хвърлих едно око - и пак ми стана тягостно. Писал съм и друг път за тия пъчения - на гол тумбак чифте пищови. Военните са длъжни някак да се отчетат, да покажат, че още ги има, макар че сигурно изпитват неудобство. Но Народът – знае ли някой, какво изобщо си мисли той, докато гледа как демонстрираме военната си „мощ“ с техника отпреди десетилетия. Този парад е  подвижен музей на остаряло оръжие  – съвсем подходящ за една „армия“, която скоро ще я има повече на книга, отколкото в действителност. Наскоро Началникът на отбраната съобщи, че незаетите места в армията са над пет хиляди, или около 20% от личния състав.       Е, вдигнаха три МиГ-29 във въздуха, колкото да се сетим, че бивш военен министър, поради желанието си да мине за най-големия натовец в Космоса, е подсъдим за техните ремонти. Този парад трябва да се промени радикално, защото само подсеща Народа докъде сме я докарали, откакто членуваме в най-могъщия военен алианс НАТО.   Хората сигурно си спомнят, поне по-честните от тях, за парадите и въоръженията, докато членувахме във Варшавския договор. И със сигурност се питат, защо сега изглеждаме като прошляци - лъжат ни с храни-боклуци, обаче „европейски“, а пък ние правим паради с въоръжение от времето на соца. Красива симетрия, вън от съмнение. Глухарчетата на демокрацията най-много се плашат от спомена за Миналото – а не се сещат да отменят този парад. Той трябва радикално да се промени…      - Как?  - Например, може да се превърне в  Парад на бойните ни знамена . Знаменосците дефилират, а диктор съобщава на публиката, доколкото я има, историята на всяко знаме. При всяко положение ще бъде по-честно, а и по-безопасно, отколкото над главите ни да се щурат самолети с демотивирани пилоти, които преди няколко месеца бяха достатъчно доблестни и си позволиха дори да стачкуват. А пък и водачът на тройката МиГ29 изрази опасенията си, че авиацията ни е на път да остане без пилоти.       Може да направят и друго.  6 май е Ден на Храбростта. И кой е синоним на храбростта днес – Народът, разбира се. Голяма част от него трудно оцелява, едва крета и, все пак, засега някак печели Войната за Живота си.      Тия хора нека да дефилират, а не пушкала от Варшавския договор,  които неизбежно днес изглеждат като черешовото топче на Боримечката, съседите ни сигурно са примрели от страх.       Известно е, че сме майстори на „правилното“ говорене, заради това и ни търпят. Иначе е ясно, че сме фиктивен партньор на НАТО. От години не се превъоръжаваме, около всяка сделка се развихрят войни на комисионерите.  Самите сделки пък са не друго, а проверка за нашата политическа надеждност - ако не купим американски изтребител, значи сме несигурен партньор. Станали сме за смях с тия неща.  Купете най-после един Ф16, сложете Соломон Паси за негов пилот - и готово.  Спечелили сте Третата световна война. И след всички тия смехории, пак ни търпят…      - Защо?  - Защото нямаме никакво значение за общата сигурност. Ние се имаме за питбулите на южната ни граница, макар че, ако ни напънат, може да се окажем и кресливи булонки. Никой не разчита сериозно на нас. Ако руснаците хвърлят само един десантен военновъздушен полк насам, веднага ще запеем „Интернационала“. Тъй че, по-добре да заровят „оръжията“, преди съвсем да се разкапят - и  да направят Парад на Храбростта на Народа.        Верчето Деянова от Би Ти Ви беше намерила един любопитен събеседник, който ходеше накичен с всевъзможни стари военни аксесоари, включително и един противогаз-антика. Да дадат на управниците ни по един такъв противогаз - и да дефилират на 6 май, така съвсем ще ни убедят, че сме най-славните войни… При целият този разпад, не ни остава друго, освен да се залъгваме със спомени от миналото, за ужас на новите дървеници. Тъжна работа.       Добре, че има други паради, които ни вдъхват някаква надежда…      - Какво имате предвид?  - Срещнах една знаменита снимка - ако я имате, сложете я като илюстрация към този разговор.      - Коя снимка визирате?  - Тази, която показва Цветан Цветанов като  Абсолютният Повелител на Чевермето.  Той има неприкрита слабост към народностното, в смисъл че упорито употребява носии, калпаци и прочее атрибути, също и чевермета. Човек дори може да предположи, че в него дреме жаждата да бъде схващан като Човек от Народа - като онзи, другият - Живков. Обаче късно узрелият му антикомунизъм изключва това сравнение. Добре, хайде нека да не е Човек от Народа, но ролята на Манекен на Народностното той я играе с видимо удоволствие.    - Защо казвате, че снимката с чевермето е знаменита?  - Ами, вижте само, каква тържественост се излъчва от нея, колко важно пристъпва самият Цветанов, с пълно съзнание за приноса му към себеопознаването на Народа. Това е една процесия, която влачи някакво месище, и то с очевиден респект - сякаш носят нечий ковчег. Размерите на клетото очевермено животно са впечатляващи. Те говорят за завиден апетит, което си е малко неприлично. Цветанов вероятно си дава сметка, че у нас тук-там има и полугладни хора, някъде към 2 милиона - и поради това той вероятно вижда процесията с говедото по друг начин, като повик към Народа, че нещата вървят към добро. Говедо след говедо, Народът ще бъде нахранен някой ден. Така,  сред пушеците на чеверметата узрява Българското Бъдеще.      - Какво мислите за войната между ГЕРБ и президента Радев?  -  Мисля, че Радев здраво ще се охарчи.  Той не трябва да се сърди на ония, които го пощипват, особено на Цветанов, а щедро да ги възнагради заради безплатния пи ар, който му правят. Зорлем му увеличават акциите. Но когато си зает с чевермета, не ти остава време да проумееш някои прости неща.       Сещам се още нещо за военния парад – в него участва и една рота от Македония. Какво означава това? След като онзи неблагодарник Зоран Заев, каза, че у нас имало македонци, да не би да ни окупират вече?  Защо се подлагаме толкова на тия крадци-рецидивисти на Българска История?  А пък военен министър е уж войводата Каракачанов – не се ли сеща той, че Истинските Български Войводи от Миналото биха му се изплюли в лицето? Интервю на Ивайло КРАЧУНОВ       ", "date": "2018.05.08", "title": "Войната Радев - ГЕРБ! Кеворкян каза пред БЛИЦ тежката си дума - Президентът здраво ще се охарчи..."}
{"url": "https://www.blitz.bg/svyat/the-new-york-times-sobshchi-reshenieto-na-trmp-koeto-tseliyat-svyat-ochakvashe_news598819.html", "text": "САЩ излизат от ядрената сделка с Иран. Това е съобщил президентът на Америка Доналд Тръмп по време на разговор с френския си колега Еманюел Макрон, пише The New York Times, позовавайки се на свой източник. По информация на изданието, американската страна се готви да възстанови всички санкции, чието действие бе преустановено заради ядреното споразумение, както и да въведе допълнителни ограничения спрямо Техеран.     По-рано Тръмп заяви, че след кратък разговор с него, Макрон е започнал да гледа по друг начин на ситуацията около иранската ядрена сделка.  Междувременно от Иран съобщиха, че са готови на всякакъв сценарий в случай, че САЩ решат да излязат от ядрената сделка. Превод: БЛИЦ    ", "date": "2018.05.08", "title": "The New York Times съобщи решението на Тръмп, което целият свят очакваше"}
{"url": "https://www.blitz.bg/kriminalni/prestplenie/prokuraturata-razprostrani-smrazyavashchi-krvta-podrobnosti-za-kasapina-krasimir-koyto-zakla-tshcha-si_news598765.html", "text": "Окръжна прокуратура – Стара Загора внесе в съда обвинителен акт спрямо Красимир И., на 47 г., за това, че на 20.05.2017 г., в Стара Загора, умъртвил 68-годишната М. Ж. и направил опит да умъртви бременна жена - съпругата си - 30-годишната Г. И., като деянието е било довършено, но не са настъпили предвидените в закона и искани от дееца обществено-опасни последици за това престъпление - престъпление по чл. 116, ал.1, т.4 предложение първо и последно във вр. с чл.115 във вр с чл.18, ал.1 от Наказателния кодекс. На 20 май двете жени очаквали в жилището им да дойде обвиняемият Красимир И., който трябвало да вземе багажа си и да се изнесе заради предходни семейни конфликти. Към 10 часа, сутринта, пострадалата М. Ж. излязла и отишла до  магазина. Тогава по телефона  обвиняемият Красимир И. се обадил на съпругата си, която била бременна, и я уведомил ,че е спал в хотел и ще дойде да  вземе багажа си. Обвиняемият и М. Ж. се засекли пред входната врата на апартамента, а Г. И. казала да влезнат, за да му даде багажа, като в това време  тя се заключила в хола.  Там било и по-голямото дете на обвиняемия и пострадалата Г.И. - 11 – годишно момче.  През остъклената врата на хола Г. И. видяла как майка й влиза с обвиняемия, който още в коридора  я нападнал, като започнал да я удря. М. Ж. се развикала вика за помощ с думите: “Убиват ме!“ и започнала да се придвижва бавно по коридора към хола, за да се скрие в нейната стая. Обвиняемият Красимир И. я следвал, като й нанасял  удари с нож . В уплахата си Г. И. първоначално не забелязала, че обвиняемият държи нож в ръката, с която удря тъща си, но незабавно се обадила за помощ на тел.112, като заявила, че бият и убиват майка й.  Обвиняемият  Красимир И. счупил стъклото на холната врата и пъхнал ръката си,  за да я отвори. Съпругата му видяла  ножа и разбрала, че майка й била  наранена с него. Обадила се за втори път на тел.112 и извикала на детето си да отиде в спалнята. Самата тя стояла до вратата за терасата. Детето било до врата на спалнята и  видяло случващото се. Обвиняемият Красимир И. се насочил към съпругата си  и без да каже нищо я пробол с ножа  в горната част на корема. След това й нанесъл втори удар в същата област.  Малко след това Г. И. видяла как съпруга й сам се мушнал с ножа в областта на корема, обърнал се и напуснал апартамента.  Обвиняемият избягал, без да оказва помощ на пострадалите.  На място пристигнали екипи на полицията и Спешна помощ. Според извършените по делото съдебно-медицински експертизи е установено, че 68-годишната М.Ж. е починала от наранявания в гръдния кош, при които е последвала остра кръвозагуба, а на Г.И. й били причинени  две прободно-порезни наранявания в корема, довели до разстройство на здравето, поради което тя е била настанена в болнично заведение.  Впоследствие обвиняемият Красимир И. е бил задържан в с. Пчеларово, обл. Кърджали, като до там се придвижил с такси и потърсил медицинска помощ. Той е с взета от съда мярка за неотклонение „задържане под стража“.   За това престъпление се предвижда наказание „лишаване от свобода” от 15 до 20 години, доживотен затвор или доживотен затвор без замяна.       ", "date": "2018.05.08", "title": "Прокуратурата разпространи смразяващи кръвта подробности за касапина Красимир, който закла тъща си"}
{"url": "https://www.blitz.bg/obshtestvo/samo-v-blits-pozhart-za-4-mln-leva-v-avanti-zloveshcho-preduprezhdenie-km-biznesdamata-popova_news598757.html", "text": "Апокалиптичният пожар, който на 3 май изпепели стока на веригата \"Аванти\" за 4 милиона лева, е имал за цел да изпрати мафиотско послание към собственичката Таня Попова. Това разкриха пред БЛИЦ разследващи. За първи път БЛИЦ изважда на показ и друго обстоятелство. Пожарът е бил запален от три различни части на складовете и е трябвало да превърне всички налични продукти, съхраняващи се там, в пепел.  Своеобразният жълт картон към Попова, е вдигнат най-вероятно от нейни конкуренти, които са приели с неохота обстоятелството, че фирмата й просперира и заема все по-солиден пазарен дял.  Самата Попова не може да се примири с факта, че застраховката може да покрие едва половината от щетите.   Освен стотици каси с алкохол, кашони с шоколади и кафе, пламъците са погълнали и копие на Панагюрското съкровище и множество златни монети, които са се съхранявали в една от стаите, в близост до складовете.  Бизнесдамата, обаче съвсем не е сломена от случилото се, разкриха пред БЛИЦ нейни приятели.   \"Таня Попова е много напориста жена и вече се съвзема от първоначалния шок. Със сигурност нейната енергия ще й помогне да излезе от неприятната ситуация и материалните загуби\", категорични са приятелите й пред БЛИЦ.  Разследващите продължават да сглобяват пъзела, довел до огнената вендета, която паникьоса цяла София при невиждания пожар. Ивайло КРАЧУНОВ    ", "date": "2018.05.08", "title": "Само в БЛИЦ! Пожарът за 4 млн. лева в \"Аванти\" - зловещо предупреждение към бизнесдамата Попова!"}
{"url": "https://www.blitz.bg/layfstayl/maya-i-krum-savov-se-razdelyat-blondinkata-styaga-kufarite-i-otiva-v_news598744.html", "text": "Спортният журналист Крум Савов и съпругата му Мая се разделят. Чаровната блондинка обаче ще стегне куфарите си и ще се изнесе от семейното им гнездо само за седмица, тъй като те са новите герои в социалния експеримент „Смени жената“, съобщава \"Монитор\".Ответното семейство, което ще се включи в риалити формата, е на Мая и Васил Кючукови, добили популярност от предаването „Бригада Нов дом“, в което Мария Силвестър вдигна нов покрив за тях и трите им деца.  Предаването показа Кючукови на прага на бедността, но начинът им на живот ще провокира Крум Савов да стигне до заключението: „Имате пари за цигари, но нямате пари за закуска”. Той ще демонстрира още спартанска дисциплина по отношение на възпитанието на децата относно ученето, спорта и изкарването на пари.  Какво ще се случи, когато Мая и Мая сменят местата си, ще стане ясно в епизодите по bTV на 9 и 16 май.", "date": "2018.05.08", "title": "Мая и Крум Савов се разделят! Блондинката стяга куфарите и отива в..."}
{"url": "https://www.blitz.bg/layfstayl/veneta-raykova-propishchya-ot-zheneni-svalyachi-presledva-ya-mzh-s-traktor_news598822.html", "text": "Венета Райкова се оплака, че женени мъже не я оставят на мира във Фейсбук. Водещата непрекъснато получавала съобщения от тях. Тя призна, че вече й е писнало много и следващият път ще разкрие кои са. \"Защото не спирам да получам съобщения -“какво правиш”, ето какво правя- седя си вкъщи и пиша!! И хайде уважаеми непознати да спрете да ми пишете, защото блокирам наред!! Какво е това “обичам те”?! Кого обичате?! Как ме обичате като не ме познавате?! Аз не съм телевизионния образ! Стига вече, не е забавно, а е досадно! И ще започна да копирам съобщенията ви и да ги качвам на стената си, за да ви видят и жените ви\", написа Венета Райкова във Фейсбук.  Тя разкрива, че често получавала и снимки, а на една от тях имало дори мъж, който гордо позирал пред... трактор!  \"Но от този момент всяка мъжка снимка, която ми изпратят ще качвам на стената си! Като искат да излизат с публична личност, значи нямат нищо против да ги показват навсякъде! Нали така?! Изкушавам се да кача снимката на мъжа с трактора, но тя е отпреди да напиша коментара. Беше ми странно защо позира пред трактор, но ми обясниха, че той бил по-скъп и от S класа!\" ", "date": "2018.05.08", "title": "Венета Райкова пропищя от женени свалячи, преследва я мъж с трактор!"}
{"url": "https://www.blitz.bg/layfstayl/nora-nedkova-razkri-podrobnosti-za-aferata-s-kapitana-ot-monako_news598720.html", "text": "\"Хот Арена\" твърди, че е получила писмо от плеймейтката Нора Недкова по повод разкритията за аферата й с морския капитан Иван Георгиев, който има яхти в Монако. Новината бързо стана абсолютен хит. “Иван е мой близък познат. Видяхме се в Монако случайно. Не съм била с него. М  категорична е Недкова.  След като Нора направи това свое изявление мнозина отново се зачудиха  с кой ли мъж е била на Френската Ривиера  тя, което за момента все още е загадка.  Самата Недкова  явно се е притеснила, че мъжът до нея ще ревнува  и именно затова отрича поредните слухове по неин адрес. ", "date": "2018.05.08", "title": "Нора Недкова разкри подробности за аферата с капитана от Монако!"}
{"url": "https://www.blitz.bg/layfstayl/aleks-bogdanska-progovori-za-prv-pt-za-naedryaloto-koremche-chakat-li-naslednik-s-daniel-petkanov_news598742.html", "text": "„Най-срамното нещо е, когато всички те мислят за бременна, а ти просто си преяла”. Така Александра Богданска коментира слуховете, че ще става майка, пише \"Хот Арена\". Чаровната моделка твърдо отрече мълвата, че е бременна, както се твърди от няколко седмици. И колкото и на мъжа й да му се иска да стане баща, Алекс го е убедила, че още им е рано за деца. В момента красавицата е фокусирана изцяло върху кариерата си и е на гребена на вълната. Тя пътува постоянно до екзотични дестинации–Сингапур, Тайланд, и почти няма време да се спре у дома.  Въпреки че отсъства често от семейното ложе, Алекс и Дани не спират да се забавляват заедно във всеки удобен момент. Двамата признават, че са по-влюбени от всякога и се чувстват направо като преродени.  Откакто се задоми, Петканов вече не се прави на шут, какъвто бе при Милен Цветков. Дани показва, че може да бъде сериозен и грижовен съпруг, а често изненадва хубавата Алекс с подаръци, без да има повод.  Разбира се, той си прави и шеги със съпругата си. Наскоро Александра изтърпя да й размаже цяла торта в лицето.  И то без дори да се скара на мъжа си. А с усмивка на лице. ", "date": "2018.05.08", "title": "Алекс Богданска проговори за пръв път за наедрялото коремче: Чакат ли наследник с Даниел Петканов?"}
{"url": "https://www.blitz.bg/kriminalni/meditsinska-sestra-se-opita-da-ubie-chetiri-novorodeni-detsa-snimkivideo_news598652.html", "text": "41-годишната Симона Анжус дос Сантос от Рио де Жанейро бе арестувана за опита си да убие четири новородени деца. Жената, която работи като медицинска сестра в частна клиника, извадила катетрите на децата, които се намирали в интензивното отделение, съобщава \"Дейли Мейл\". На кадрите, направени от камерата за видеонаблюдение, се вижда, че жената стига до кувьоз с новородено и маха нещо от апарата. По-късно колега на Симона открил, че на недоносеното бебе е отстранен катетърът.  В рамките на две седмици медицинската сестра по аналогичен начин изключила от поддържащата система още три новородени. За щастие всички бебета успели да оцелеят.  След като полицията проучила записите от камерата, инсталирана в реанимацията, Симона Анжус дос Сантос била арестуван по обвинения в опит за убийство. Отбелязва се, че жената е работила като медицинска сестра повече от десет години. Мотивите, които са я потикнали към престъплението все още са неизвестни. Превод и редакция: БЛИЦ     ", "date": "2018.05.08", "title": "Медицинска сестра се опита да убие четири новородени деца (СНИМКИ/ВИДЕО)"}
{"url": "https://www.blitz.bg/kriminalni/arestuvakha-georgi-i-asen-s-kokain-za-200-miliona-dolara-video_news598643.html", "text": "Двама българи са арестувани за превоз на голямо количество наркотици в Перу. Според местни медии 39-годишният Георги Николов и 41-годишния Асен Чехларов били в едно от двете превозни средства - хладилен камион и лека кола, които превозвали над 380 килограма кокаин с висока чистота. Цената на дрогата на дребно била 200 милиона долара. Двамата са задържани в провинция Писко, заедно с двама перуанци, съобщават световните агенции, цитирайки Popular.pe.   Случаят е предаден на специализираната прокуратура за разследване на производство и търговия с наркотици.     ", "date": "2018.05.08", "title": "Арестуваха Георги и Асен с кокаин за 200 милиона долара! (ВИДЕО)"}
{"url": "https://www.blitz.bg/kriminalni/satanisti-izvrshikha-koshmaren-ritual-i-prinesokha-v-zhertva-mayka-na-shest-detsa-snimki_news598645.html", "text": "Тялото на Глория Торес е открито в изоставена къща в малко селце в южната част на Хондурас. Трупът бил облечен в черна туника, около него били поставени четири свещи, а на дланите на жертвата били издълбани звезди. Освен това, починалата е била намушкана в стомаха, информира Daily Star. На стената пред тялото на Глория висял обърнат дървен кръст, на който било надраскано \"Договорът от 2018 г.\" Полицията открила още едно съобщение на мястото на престъплението: \"Заради силата, която ми даде тъмнината, днес дойдох да отдам душата си\". Местните жители разказали как петима души излезли от изоставената сграда, облечени в черни дрехи.  Глория изчезнала от дома си рано сутринта, когато излязла да пазарува. Тялото й било открито по-късно в същия ден. 42-годишната жена е майка на шест деца, най-възрастното от които е на 22 години, а най-младото е на четири години. Превод и редакция: БЛИЦ    ", "date": "2018.05.08", "title": "Сатанисти извършиха кошмарен ритуал и принесоха в жертва майка на шест деца (СНИМКИ)"}
{"url": "https://www.blitz.bg/stsena/volochkova-vzrivi-instagram-s-mrsni-tantsi-v-prozrachno-bodi-video_news598823.html", "text": "Руската балерина Анастасия Волочкова изплаши почитателите си с нова порция \"мръсни танци\". Клипчето, на което Волочкова танцува по полупрозрачно черно боди, се появи на страницата й в Инстаграм.Феновете й реагираха много бурно на кадрите, като някои от тях дори се усъмниха в разсъдъка й.   На кадрите, които са заснети в дома на Волочкова, балерината прави странни движения, върти се и не спира да маха с ръце.   \"В психиатрията плачат за нея\", шегува се един.   \"Откога мъжкият тип фигура се смята за елегантен? Открай време красивата фигура - това е \"пясъчният часовник\", а тук имаме квадрат с бюст на клечки\", пише друг потребител.   \"Това е много енергичен танц! Търкалям се от смях. Настенка, пускайте подобни клипчета по-често, защото без глупаци ни е скучно\", отбелязва duhaelena.     ", "date": "2018.05.08", "title": "Волочкова взриви Инстаграм с \"мръсни танци\" в прозрачно боди (ВИДЕО)"}
{"url": "https://www.blitz.bg/svyat/kim-chen-un-posochi-uslovieto-pri-koeto-kndr-shche-zarezhe-yadrenite-orzhiya_news598780.html", "text": "Северна Корея ще се откаже от ядреното оръжие, когато заинтересованите страни престанат да провеждат враждебна политика по отношение на Пхенян. Това е заявил лидерът на КНДР Ким Чен Ун по време на срещата си с председателя на Китайската народна република Си Дзинпин. „Заинтересованите страни трябва да се откажат от враждебната си политика и заплахи по отношение на КНДР, тогава и севернокорейската страна няма да има нужда да притежава ядрени оръжия, а денуклеаризацията ще бъде постижима”, казва лидерът Ким Чен Ун.  Той също така изразил надеждата за изграждане на доверени отношения със САЩ посредством диалог. Превод: БЛИЦ    ", "date": "2018.05.08", "title": "Ким Чен Ун посочи условието, при което КНДР ще зареже ядрените оръжия"}
{"url": "https://www.blitz.bg/svyat/dzhidzhi-khadid-predizvika-zhestok-skandal-zaradi-koritsa-snimka_news598731.html", "text": "От Vogue Италия определено имат усет за провокативни корици и са го доказвали многократно през годините. Този път обаче изданието привлече вниманието на всички... но по неприятен начин.Макар да няма такова нещо като лоша реклама, новата корица с Джиджи Хадид на нея, с видимо потъмнена кожа, бързо се превърна в повод за обвинение в расизъм.  Интернет буквално се заля с многобройни коментари от хора, които защитават своята любимка, определяйки я като изглеждаща просто „себе си“ и опитвайки се да пренесат обвиненията върху мъжа, с когото тя позира на корица. По-малко от 24 часа бяха необходими на Джиджи Хадид и екипа на италианското издание на модната библия да се активират и да вземат мерки. Изненада бе обаче Стивън Клейн, фотограф на корицата, който не коментира случая изобщо. , споделиха от списанието в официално изявление. Интересна е позицията на Джиджи Хадид обаче, която обяви пред феновете си, че ако тя е имала повече власт, вероятно нямаше да изглеждат така нещата с корицата. написа Джиджи Хадид.", "date": "2018.05.08", "title": "Джиджи Хадид предизвика жесток скандал заради корица (СНИМКА)"}
{"url": "https://www.blitz.bg/stsena/charovna-pukhkavelka-s-lunichki-i-buyni-kdritsi-predizvika-furor-v-mrezhata-snimki-18_news598375.html", "text": "Известната plus size моделка от Швеция Сабина Карлсън се радва на все по-голяма популярност в мрежата. Младата жена може да се похвали с нетрадиционна външност. Сабина се отличава не само с нестандартната си фигура, но и с къдравите си рижави коси и луничките, които покриват цялото й лице. Сабрина нагазва в дълбоките води на модния бизнес още на 4-годишна възраст. Когато пораснала и отишла да работи в Милано, се наложило да отслабне с няколко килограма.  Тя била уверена, че това се отразява на емоционалното й състояние и решила да направи пауза в кариерата си. Когато отново се върнала на подиума, тя била категорична, че повече няма да се подлага на лишения и станала plus size модел.  „Ако сте модел и притежавате идеалните форми, това не означава, че сте доволни от себе си.  Дори когато бях съвсем слаба, не обувах къси панталонки, защото мислех, че бедрата ми са прекалено широки”, казва Сабина.  Тя добавя, че едва когато преминала към страната на по-пищните модели, започнала да обича тялото си. ", "date": "2018.05.08", "title": "Чаровна пухкавелка с лунички и буйни къдрици предизвика фурор в мрежата (СНИМКИ 18+)"}
{"url": "https://www.blitz.bg/layfstayl/khoroskop-za-8-may-tezi-3-zodii-gi-chaka-koshmaren-den-tryabva-da-se-pazyat-mnogo_news598669.html", "text": "Днешният ден носи много положителни, но и отрицателни емоции. Лъвовете ще бъдат заблудени от собствените си мисли, а везните ще бъдат привлечени от много безпреспективни неща. Вижте какво ви вещаят звездите:Овен   Днес Овните не само може, но и трябва да следват своите желания. Интуицията ще подсказва на представителите на знака с какво трябва да се заемат, за да прекарат времето си увлекателно, интересно и полезно. Всъщност ще има разнообразни развлечения вкъщи, а смяната на обстановката ще окаже вдъхновяващо въздействие на представителите на знака. Не са изключени малки разногласия и разправии с близки хора. Не е желателно да решавате сериозни битови въпроси, защото има вероятност точно те да се окажат препъни-камък.  Телец  През този ден звездите препоръчват, да направите неголям подарък на своя любим човек. Просто така, без повод. Той трябва да бъде малък , изящен и с нищо не задължаващ. На практика за Вашата половинка ще бъде най-важно Вашето внимание. Близнаци  Когато се возите на влакче в някакъв увеселителен парк, впивате ли се в парапета с всичка сила и и седите ли със затворени очи, докато всичко свърши? Или смело гледате напред, наслаждавайки се на всяко изкачване или завой? Какъвто и да е Вашият стил , сменете го днес с противоположния. Когато сте обхванати от пътна треска, действайте, ръководейки се от своите инстинкти. Ако Ви е трудно да отворите очи, това само показва важността на онова, което трябва да видите. А ако сте привикнали да знаете, какво Ви предстои, възможно е, да е дошло време за някакви тайни. Рак  Днес може да се възхищавате на вниманието и грижите на хората, които Ви заобикалят. Всичко, което се иска от Вас днес е, да запазите в границите на нормалното добро настроение, и да не пречите на желаещите да решават своите проблеми. Вероятни са неочаквани успешни съвпадения. Не е изключено почти чудесно стечение на обстоятелствата, което ще Ви даде възможност да реализирате цели, които сте си поставили отдавна. Денят е много подходящ и за регулиране на семейните разногласия и решаване на всякакви въпроси, в това число и имуществени. Радвате се на много голям авторитет и даже представители на по-възрастното поколение охотно ще се вслушват във Вашето мнение. Лъв  Чак до вечерта ще се запази риска да се забъркате в обкръжаващата Ви обстановка и да приемете фикс-идеите за действителност. Това не е най-подходящото време за търсене на надеждни съюзници, партньори и съмишленици. Ако сте родени през средата на август, вероятността за заблуда и самозаблуда за Вас е много голяма. Играта на въображението си е по-добре да използвате в работа с творчески характер. При изпълнение на всякаква задача е за предпочитане, да търсите нетривиално решение, а и способност да спазвате индивидуален график. Всички официални дейности е добре да отложите за следващия ден. Дева  Днес Вашият личен живот ще сияе във всички цветове на дъгата и ще Ви радва със своето разнообразие. Постарайте се, да не нарушавате екологическото равновесие на своята лична ниша - нека да се запази за дълго време.  Везни  Има вероятност да се наложи доста голяма част от деня да употребите за неща, които са абсолютно безинтересни и крайно неперспективни. Наистина, ще получите някакъв полезен опит и това е единственото, което може да определите като позитивно явление. Може да се развалят отношенията Ви с колегите и ръководството, а хора, към които сте се отнасяли с уважение и симпатии, ще се покажат от лошата си страна. Вечерта ще бъде несравнимо по-приятно и успешно време. Това може да Ви донесе неподправена радост и срещи, които да Ви повдигат настроението. Скорпион  Днес има вероятност за удачни срещи и общуване с авторитетен човек. Информацията, която ще получите, ще разшири Вашия кръгозор и ще добави известна доза оптимизъм. Не е изключена среща с предишна любов. Здравият смисъл чак до вечерта ще Ви предпазва от необмислени постъпки. Някъде след обяд ще нарастне нуждата Ви от оригинална обстановка и интересни контакти. Вероятно ще Ви се прииска, да смените вида на дейността си в момента. В същото време ще придобият важност домашните работи. Пригответе се, че родителите или домочадието ще започнат да Ви диктуват правилата на поведение. Стрелец  Днес може да решавате стари проблеми (и да ги разрешите), да правите изводи и да завършите отдавна започнати работи. Определено може да се каже, че блестящо отделяте главното от второстепенното, поставяте точни и ясни задачи на подчинените, а и не хабите напразно своето време и сили. Много ползотворен ще бъде за Вас денят, ако се занимавате с международна търговия, или друга външно-икономическа дейност. В личният Ви живот не всичко върви гладко, но всъщност всички проблеми са разрешими. Ще можете не само да намерите верния тон за общуване с близките, но и умело и тактично да дадете напътствия на тези, които са решили да кривнат от „правия” път. Козирог  Денят е свързан с изненади. Вероятно е непланувано посрещане на гости. Имайте предвид, че неканените посетители ще остант дълго време, така че бъдете готови да се постесните и да се примирите с някои неудобства. Доста поводи за радост ще имат Козирозите, ценящи семейните връзки. Ще ги зарадват новини, отнасящи се до родителите и до по-възрастното поколение. Романтична среща ще остави у Вас изключително благоприятно впечатление. Водолей  Изглежда звездите на небето са се подредили така че ще се окажете в центъра на събитията. Днес просто всички ще Ви обичат, и никой нищо няма да поиска в замяна. Само че недейте да капризничите прекалено много , желаейки да използвате ситуацията изцяло... Риби  Продължавате своето придвижване по пътя на самопознанието. Проблемът е в това, че предметът на Вашите търсения все още не е ясен и за самите Вас. Създа се впечатление, че всички около Вас, освен Вие самите, имат цел в живота , която следват. Ако Ви се струва, че някак сте се „загубили”, или че сте объркани поради голямото количество варианти, усамотете се за някое време, за да обмислите всичко на спокойствие. Не е задължително за целта да използвате цял ден - стигат и няколко часа, които може да прекарате в дълго пътуване или просто за разходка в парка. Това ще Ви помогне да се предпазите от допълнителен стрес. ", "date": "2018.05.08", "title": "Хороскоп за 8 май: Тези 3 зодии ги чака кошмарен ден, трябва да се пазят много!"}
{"url": "https://www.blitz.bg/layfstayl/zodiite-koito-trudno-upravlyavat-parite-si_news598681.html", "text": "Какво означава да имате проблем с парите? Може да изкарвате достатъчно, но в харченето да сте още по-добри. Дори и да се опитвате да се придържате към определен бюджет, в края на месеца балансът отново ви убягва. Има ли начин астрологията да ви помогне да управлявате парите си по-добре?Ако не можете да управлявате финансите си добре, това не означава, че не сте добър човек, а по-скоро, че не ги приемате достатъчно сериозно.  Представителите на кои зодии не се справят добре с финансите и имат нужда от някой и друг съвет в това отношение? Стрелец  Стрелците са много трудолюбиви, затова изкарването на пари не е толкова трудно за тях. Проблемът е да останат с пари. Ако искат да направят нещо забавно и приключенско, те ще го направят. Така че винаги са шокирани, когато видят баланса на сметката им. Винаги се появяват изненади, такси и други неочаквани дългове. Стрелците предпочитат да имат преживявания, отколкото огромна банкова сметка. Риби  Рибите са хора, които с готовност биха дали последните си пари на някой бездомник, дори ако това означава, че те трябва да се ограничават няколко дни. Рибите са безкористни и винаги слагат други преди себе си, дори и във финансов аспект да не е добре. Нещото, което обичат в парите, е, че те могат да помогнат на хората. Водолей  Родените под този знак не могат да устоят на новите технологии. Те са онези, които чакат в нощта преди пускането на нов телефон в продажба. Водолеите непрестанно правят проучвания и когато има нещо ново, те просто трябва да го имат. Биха предпочели да имат нов компютър, а не дебела сметка и въпреки че понякога се опитват да бъдат по-отговорни и по-пестеливи, те са крайно непоследователни, когато става въпрос за финансите им и начина, по който управляват парите си.", "date": "2018.05.08", "title": "Зодиите, които трудно управляват парите си"}
{"url": "https://www.blitz.bg/layfstayl/kristian-kostov-prizna-za-uzhasyavashchi-psikhicheski-problemi_news598690.html", "text": "Кристиан Костов, който донесе на България рекордното второ място на \"Евровизия\" миналата година, призна, че се бори с паник атаки. „Имам някои психологически проблеми и се боря с пристъпи на тревожност от 4 до над 10 пъти дневно. Единственото нещо, което ме държи, сте вие“, написа в благодарствено обръщение към феновете си изпълнителят на Beautiful Mess в социалните мрежи, цитиран от \"Монитор\".Каква е причината за атаките, той така и не издава. Въпреки това призова последователите си да протегнат ръка към важни за тях хора, с които вече не поддържат връзка.  „Толкова е странно, че всеки път, когато погледнете в нечий профил в Инстаграм, вие си мислите, че той/тя живее перфектно.Нека не забравяме, че това е просто социална медия и не всичко, което тези хора са постнали, е реално. Напишете съобщение или се обадете на някой, който е бил наистина важен за вас преди, но сега не си говорите или сте се скарали и вече не сте приятели. Ние всички заслужаваме втори шанс. Хайде да го превърнем в Ден за свързване! Може би това ще направи вашия ден по-добър, кой знае? “, казва още той. След като подкрепи на сцената в Амстердам групата Equinox, която ще брани честта на България в рамките на \"Евровизия\" след броени дни, Костов вече се подготвя за следващия си проект, а именно – албум. Певецът вече засне фотосесия към обложката на диска, като екип издигал сета, на който позира той, в продължение на повече от две седмици.", "date": "2018.05.08", "title": "Кристиан Костов призна за ужасяващи психически проблеми!"}
{"url": "https://www.blitz.bg/layfstayl/shoubiznes/skandalnata-bradrka-lindareva-izpoti-mzhete-vee-zrna-i-grdi-v-mrezhata-snimka-18_news598707.html", "text": "Скандалната моделка Зорница Линдарева отново напомни на себе си. Брадърката публикува снимка в социалната мрежа от Дубай, където е на почивка и нагорещи мъжките фантазии.Бившата любовница на Тачо, съпруг на Жени Калканджиева, се разголи в екзотичната страна и демонстрира пищни форми, след като последните няколко месеца не бе особено активна в мрежата.  На снимката Зори развява големите си силиконови гърди на плажа.", "date": "2018.05.08", "title": "Скандалната брадърка Линдарева изпоти мъжете, вее зърна и гърди в мрежата (СНИМКА 18+)"}
{"url": "https://www.blitz.bg/svyat/napadenie-s-khimichesko-veshchestvo-v-avtobus-v-london_news598828.html", "text": "Лондонската полиция разследва инцидент с използването на токсично вещество в Ламбет, в резултат на което е пострадала жена. Нападението е станало в момент, когато жертвата е пътувала с автобус. На място й е оказана медицинска помощ, след което тя е била хоспитализирана.  Животът на пострадалата е извън опасност. Тя е получила незначителни изгаряния, отбелязват от полицията.  Служителите на реда продължават да изследват автобуса, в който е станало нападението. Според тях случилото се е преднамерено нападение с цел нанасяне на тежки телесни повреди. ", "date": "2018.05.08", "title": "Нападение с химическо вещество в автобус в Лондон"}
{"url": "https://www.blitz.bg/svyat/afp-kim-chen-un-pristigna-na-iznenadvashcha-vizita-v-kitay-v-navecherieto-na-sreshchata-na-vrkha-mezhdu-severna-koreya-i-sashch_news598756.html", "text": "В навечерието на историческата среща между Северна Корея и САЩ, която трябва да се проведе до няколко седмици, лидерът на режима в Пхенян пристигна на изненадваща визита в Китай, предава AFP, цитирана от Фокус. Уточнява се, че той е разговарял с президента на страната Си Дзинпин в североизточния град Далян. Китайският държавен телевизионен оператор CCTV излъчи кадри, на които се виждат как двамата лидери разговарят край морския бряг в Далян. Официалната информационна агенция Xinhua съобщи, че двамата лидери са провели две срещи - в понеделник и във вторник. ", "date": "2018.05.08", "title": "AFP: Ким Чен-ун пристигна на изненадваща визита в Китай в навечерието на срещата на върха между Северна Корея и САЩ"}
{"url": "https://www.blitz.bg/obshtestvo/ot-poslednite-minuti-neshcho-mnogo-vazhno-se-sluchi-s-tezhko-bolnata-tedi_news598767.html", "text": "Тежко болната българка Теодора Маджарова отпътува тази сутрин от Сао Пауло с редовен полет до Истанбул, съобщиха от външно министерство. На летище “Ататюрк” в Истанбул тя ще бъде посрещната от специално оборудваната линейка, която ще я превози до София. По указания на вицепремиера и министър на външните работи Екатерина Захариева нашите мисии във Федерална република Бразилия и в Република Турция оказват пълно съдействие за транспортирането на българската гражданка.  Теодора Маджарова бе превозена от болницата в гр. Можи Гуасу до летище Гуарулос – Сау Паулу, със специализирана линейка със съвременно оборудване и две медицински лица, придружавана от български консул. Служители на Министерството на външните работи на Федерална република Бразилия и на авиокомпанията подпомогнаха преминаването през летище \"Гуарулос\".  На летище “Ататюрк” Истанбул тя ще бъде посрещната от специално оборудваната линейка, която ще превози нашата съгражданка до София. Местните институции оказват пълно съдействие.  Двама служители в Генералното консулство в Истанбул ще съдействат за бързото преминаване на болната жена и придружаващите я през контролните органи. В случай че възникне необходимост от хоспитализирането ѝ в гр. Истанбул, тя ще бъде приета в болница, която е разположена в непосредствена близост до летище „Ататюрк“, която е подготвила за целта лекарски екип.  По преценка на фирмата за медицински транспорт трансферът до Република България ще бъде извършен с линейка, а не със самолет. Турските медицински специалисти, придружаващи г-жа Маджарова, в консултация с български лекари, смятат, че инсталирането на медицинската апаратура в самолет от Истанбул до София би отнело значително време, което, допълнено с по-ниската скорост на полета при българския военнотранспортен самолет Спартан, не би спестило време. Риск носи и повторното излагане на българката на промени в налягането.  ГК-Истанбул и ГК-Одрин ще окажат съдействие при преминаването на линейката през държавната граница.", "date": "2018.05.08", "title": "От последните минути! Нещо много важно се случи с тежко болната Теди!"}
{"url": "https://www.blitz.bg/svyat/zadrzhakha-stotitsi-nelegalni-migranti-vv-vodite-kray-libiya_news598662.html", "text": "Повече от петстотин нелегални мигранти са били задържани от бреговата охрана в либийски териториални води и върнати в Либия в рамките на вчерашния ден, съобщава Ройтерс, цитирана от БНР Хората са се намирали на четири претоварени лодки близо до Сабратха и Гарабули.  От миналото лято досега либийската брегова охрана е все по-ефективна с помощта на Европейския съюз и, в частност, на Италия, която прие стотици хиляди мигранти през последните години. От началото на тази до италианските брегове са се добрали 6 600 души - 80 процента по-малко в сравнение със същия период през 2017-та. ", "date": "2018.05.08", "title": "Задържаха стотици нелегални мигранти във водите край Либия"}
{"url": "https://www.blitz.bg/stsena/kim-kardashiyan-napravi-furor-v-mrezhata-ss-svoya-uchenicheska-snimka_news598663.html", "text": "Светлата лъвица Ким Кардашиян, която неуморно попълва своя Инстаграм с откровени снимки по бельо или дори и без него , този път изненада последователите си. Тя публикува своя училищна снимка. На фотографията Ким е ученичка от осми клас на католическо училище.  \"Боже мой, твоята красота винаги е била естествена, ти си красива както в 8-ми клас, така и сега\" - феновете й пишат в коментарите.  Риалити звездата събра почти 3 млн. харесвания в мрежата за три часа. Превод и редакция: БЛИЦ", "date": "2018.05.08", "title": "Ким Кардашиян направи фурор в мрежата със своя ученическа СНИМКА"}
{"url": "https://www.blitz.bg/svyat/melaniya-trmp-s-rekorden-reyting-predstavya-programata-si-za-detsata-bdi-nay-dobr_news598671.html", "text": "Първата дама на САЩ Мелания Тръмп представи в Розовата градина на Белия дом програмата, по която тя ще работи и която е посветена на децата, предадоха световни медии, цитирани от bTV. Така тя последва примера на предишните първи дами Лора Буш и Мишел Обама, водещи кампании съответно срещу неграмотността и затлъстяването при подрастващите.Мелания Тръмп е избрала за лозунг на програмата си израза \"Бъди най-добър\". Тя заяви, че ще съсредоточи усилията си в три области, свързани с подрастващите – физическото здраве, социалните медии и злоупотребите с опиати.   В речта, с която представи програмата, първата дама сподели, че е притеснена, че децата днес са по-малко подготвени да управляват емоциите си и често пъти прибягват до пристрастяващо или разрушително поведение, като например пристрастяване към дрога или тормоз над други деца. Мелания Тръмп призова възрастните да бъдат по-добри във възпитанието на децата относно важността на здравословния и балансиран живот. \"Нашата отговорност като възрастни е да припомним на децата, че когато говорят на висок глас или пък са онлайн, те трябва да подбират грижливо думите си и да говорят с уважение и състрадание\", каза първата дама. \"Като майка и първа дама се притеснявам, че в един постоянно свързан свят всичко се случва много бързо и децата могат да са по-малко подготвени да изразяват или да управляват емоциите си и да се обръщат често пъти към пристрастяващи или разрушителни поведения\", допълни тя. Накрая тя благодари на президента Доналд Тръмп, който я слушаше от първия ред, и на присъстващите членове на администрацията. След това думата взе Тръмп, който похвали \"чудесното слово\" на съпругата си и подчерта, че \"навсякъде, където тя отива, хората са трогнати от нейната искреност\". Рейтингът на Мелания Тръмп не престава да расте, откакто мъжът й дойде на власт. Миналата година през януари той беше 47%, а днес е вече 57%. В момента той е стигнал своя рекорд, но се очаква да расте и още.", "date": "2018.05.08", "title": "Мелания Тръмп с рекорден рейтинг: Представя програмата си за децата \"Бъди най-добър\"!"}
{"url": "https://www.blitz.bg/lyubopitno/8-may-1886-godina-koka-kola-sreshchu-glavobolieto-i-do-dnes_news598670.html", "text": "Фармацевтът Джон Пембъртън започва да продава напитката кока-кола като лекарство срещу главоболие по пет цента на чаша. Първите продажби са реализирани в аптеката „Jacob's Pharmacy“ в Атланта и за първите осем месеца са продавани едва девет чаши средно на ден. Газираната напитка става популярна и поради факта, че по това време в САЩ се смята, че газираните напитки са много полезни за здравето.По-късно, благодарение на агресивна маркетингова политика от страна на бизнесмена Ейза Григс Кандлер, напитката става лидер на световния пазар за безалкохолни напитки през 20 век, като продължава да е такава и през новия век.  В наши дни кока-кола се произвежда като концентриран сироп, който се доставя на множество франчайзингови фирми, които го бутилират, разпространяват и продават.    ", "date": "2018.05.08", "title": "8 май 1886 година: Кока-кола срещу главоболието и до днес"}
{"url": "https://www.blitz.bg/daydzhest/vsichki-govoryat-za-tyakh-no-nikoy-ne-znae-koi-sa-ima-li-kak-da-se-prisedinite-km-ilyuminatite-ili-drugo-tayno-obshchestvo_news598678.html", "text": "Всички говорят, че Бионсе и Джей Зи най-вероятно са илюминати, а Джордж Буш е в \"Череп и кости\". Означава ли това, че трябва да сте изумително успешни или със синя кръв, за да станете част от тайна организация, която управлява чрез Нов световен ред? Има ли начин да се присъедините към илюминатите? Отговорите на тези въпроси дават от BigThink.Илюминатите са възникнали като тайно общество, основано през 1776 г. в Бавария (сега в Германия). Тази организация поддържа идеалите на Просвещението, борейки се със суеверия, злоупотреби с държавната власт и неоправдано религиозно влияние върху живота на обществото. Те са забранени от баварския владетел Чарлс Теодор, който прави това по призив на Римокатолическата църква, която, разбираемо, е против ученията на илюминатите.  Йохан Волфганг фон Гьоте, литературният титан, който пише \"Фауст\", е сред членовете на илюминатите, както и други известни. На върха си организацията има до 2500 членове. Обхватът й в крайна сметка намалява и различни правителствени укази успяват да разпуснат организацията през 1787 г. Има теория, публикувана през 1797-1798 г. в Мемоарите на Августин Баруел, илюстриращи историята на якобизма и доказателствата на конспирация \"Джон Робисън\", че илюминатите са оцелели и всъщност успяват да повлияят на световните събития в ожесточена международна конспирация. Дали това е вярно е трудно да се прецени, особено ако не сте член на илюминатите, но има и някои модерни организации, които претендират за тяхното наследство. Вероятно, тези групи не са истински илюминати. Те имат и вълнуваща реклама, която ви предизвиква да участвате в оцеляването на човешкия вид: В обобщение: най-вероятно не можете да се присъедините към илюминатите, защото те вече не съществуват. Или пък ...? Друга тайна организация, за която може би сте чували, е \"Череп и кости\". Приемат ли нови членове? Е, вероятно да, но трябва да отидете в Йейл, за да се присъедините.  \"Череп и кости\" е бакалавърско тайно общество в уважаваната институция на Ivy League в Ню Хейвън, Кънектикът, основана през 1832 г. Всяка година избира петнадесет изтъкнати членове на младежката класа да се присъединят към редиците си. Както мъжете, така и жените са допустими и след като са приети, се наричат \"костенурки\". И президентът Джордж Х. Буш, и неговият син Джордж У. Буш са членове, заедно с бившия държавен секретар Джон Кери и други известни личности на американското правителство. Това е довело до репутацията, че обществото някак си води конспирация, за да контролира света. Една от теориите е, че \"Костите\" са създали ЦРУ. Колко е вярно това, само \"Костите\" могат да знаят, но това е едно общество, в което може да се присъедините само при правилните обстоятелства. Разбира се, такива елитни клубове в крайна сметка не са за всеки. Точно така е организирано нашето общество. Дори \"Дисни\" има таен клуб, наречен Club 33, с 14-годишен списък на чакащите за нови членове. Да бъдеш в клуба ви дава изключителни бонуси като алкохол, тъй като това е единственото място, което го обслужва в Дисниленд. Можете също така да получите достъп до ранно допускане до парка и специални салони. Друга известна \"тайна\" група несъмнено е тази на масоните. Всъщност, вече не е чак толкова тайна и това е едно общество, в което можеш да се присъединиш днес. Тази братска организация проследява произхода си от срещите на местните зидари, които се събират още през XIV век, за да регулират квалификациите за своите гилдии. Инструментите им се разглеждат като символи, представящи моралните истини и уроци. Има многобройни независими ложи в цял свят, представляващи около 6 милиона членове. Няма единно тяло, контролиращо всички ложи, така че дотук с теорията на конспирацията за световното господство.", "date": "2018.05.08", "title": "Всички говорят за тях, но никой не знае кои са: Има ли как да се присъедините към илюминатите или друго тайно общество?"}
{"url": "https://www.blitz.bg/svyat/eliseyskiyat-dvorets-oproverga-nyu-york-tayms-za-razgovora-mezhdu-trmp-i-makron-i-bdeshcheto-na-iranskata-yadrena-sdelka_news598832.html", "text": "По време на разговора си с френския президент Еманюел Макрон, президентът на САЩ Доналд Тръмп не е правил никакви намеци по отношение на иранската ядрена сделка. Това съобщава „Ройтерс”, позовавайки се на съобщение от Елисейския дворец. \"Тръмп не е съобщавал на Макрон своето решение за споразумението за ядрената програма на Иран\", съобщи администрацията на френския президент.  Малко по-късно високопоставен чиновник от Белия дом е заявил пред \"Ройтерс\", че „президентът не е говорил с Макрон за такива неща”.  По-рано днес, позовавайки се на запознат със ситуацията източник, The New York Times съобщи, че Тръмп е запознал френския си колега с плановете си да обяви излизането на САЩ от споразумението за ядрената програма на Иран. По данни на изданието, американските власти смятат да върнат всички санкции, които са били свалени от Иран след подписването на споразумение, и да въведат нови икономически ограничения срещу страната.    Превод: БЛИЦ", "date": "2018.05.08", "title": "Елисейският дворец опроверга \"Ню Йорк таймс\" за разговора между Тръмп и Макрон и бъдещето на иранската ядрена сделка"}
{"url": "https://www.blitz.bg/obshtestvo/kupuvame-bilet-za-gradskiya-transport-na-sofiya-prez-gsm_news598689.html", "text": "Една от възможностите, която ще даде новата супермодерна тикет система на пътниците в градския транспорт на София, е да си купуват билет и с мобилния телефон, научи БЛИЦ от ръководството на Центъра за градска мобилност. Това може да стане чрез приложение, с което на телефона си ще получаваме код. Именно този код ще проверяват и контрольорите в градския транспорт.   Новата система ще позволи таксуване на пътиците и чрез банкова карта – кредитна или дебитна. Пасажерите ще могат да зареждат картата си за пътуване и през сайта на Центъра за градска мобилност, а не задължително да отиват до гише.  Сега някои нередовни пътници дупчат билет едва когато видят контрольора. Трудно е да се глобят, защото в момента на проверката уж са изрядни.  С видеоноблюдението виновният няма да може да се скрие. „Тогава ще се провери кога се е качил, колко спирки е пропътувал и кога перфорира превозния документ”, обясни Пиринка Бурова, дългогодишен контрольор.  Нововъведенията ще осигурят повече справедливост в градския транспорт.  „Таксуването ще може да бъде базирано както за време, така и на разстояние”, посочи пред БЛИЦ Христиан Петров, директор на Центъра за градска мобилност.  Тикет системата ще струва 88 милиона лева. Перфораторите първоначално ще останат, докато се тестват нововъведенията, после ще бъдат премахнати. ", "date": "2018.05.08", "title": "Купуваме билет за градския транспорт на София през GSM"}
{"url": "https://www.blitz.bg/ikonomika/sedemgodishno-dete-stana-nay-mladiyat-milioner-v-ukrayna_news598646.html", "text": "Седемгодишно дете стана най-младият милионер в Украйна през 2017 г., съобщават изданията в страната. Според държавната фискална служба на Украйна най-възрастният човек, получил повече от един милион доходи, е 99-годишен гражданин. 188 от милионерите в Украйна са на възраст под 30 години.  Отбелязва се, че един от гражданите на страната е станал милиардер.  Повечето от милионерите живеят в Киев.  Превод и редакция: БЛИЦ ", "date": "2018.05.08", "title": "Седемгодишно дете стана най-младият милионер в Украйна"}
{"url": "https://www.blitz.bg/lyubopitno/nauka-i-tekhnologii/uchenite-izyasnikha-sled-25-godishen-spor-kakvo-tochno-shche-se-sluchi-sled-smrtta-na-slntseto_news598660.html", "text": "Гигантски светещ балон от прах и газ ще бъде нашата звездна система след смъртта на Слънцето. Това бе разказано от учени от университета в Манчестър във Великобритания. Във формата на балон бившата Слънчева система ще съществува още няколко хиляди години и ще изчезне, съобщава Nature Astronomy. Според думите на учените, откритието им слага край на спора, който се води в продължение на 25 години. \"Данните от наблюденията показваха, че звездите с размерите на Слънцето могат да пораждат ярки мъглявини, теорията казваше, че това е невъзможно, защото това изисква двойно по-голяма звезда. Успяхме да покажем, че това е възможно за звезди с маса като на Слънцето, което реши спор от 25 години \", казва Албърт Зейлстра от университета в Манчестър.  Според констатациите на официалната наука, примерно след около 4-5 милиарда години Слънцето ще приключи запаса си от водород, то ще започне да изгаря хелий, при което неговите недра ще се разгорят до свръхвисоки температури, а външната обвивка ще се увеличи и ще погълне Венера и Марс. Земята ще стане безжизнена, изгорена топка.  Тогава Слънцето ще се отърве от всички външни слоеве на газа и ще стане бяло джудже, светещо заради остатъците от топлина, запазени в ядрото. Светлината му ще затопля кондензиралите облаци от газ, превръщайки ги в ярко петно в небето и Слънчевата система по този начин ще се превърне в планетарна мъглявина. Научният спор се е състоял именно в това каква ще бъде мъглявината на Земята и дали изобщо ще се появи?  Британски учени са създали нов компютърен модел на престаряла звезда, превърнат в бяло джудже и осветена от планетарна мъглявина.  Тези изчисления неочаквано показали, че предшествениците на авторите на статията не са взели под внимание колко силно се променя температурата на ядрото на звездата, оказва, че се нагрява три пъти по-бързо и по-силно отколкото са предполагали астрономите.  Благодарение на това дори малки звезди, чиято маса е сравнима с тази на Слънцето, могат да генерират ярки планетарни мъглявини. Превод и редакция: БЛИЦ    ", "date": "2018.05.08", "title": "Учените изясниха след 25-годишен спор какво точно ще се случи след смъртта на Слънцето"}
{"url": "https://www.blitz.bg/intsidenti/dva-vlaka-se-sblskakha-v-germaniya-ima-zaginali-snimki_news598647.html", "text": "Товарен и пътнически влак са се сблъскали недалеч от гарата в германския град Aйхах (Бавария). В резултат на инцидента най-малко двама души са починали, а още няколко са били ранени, съобщава \"Билд\". На мястото на инцидента се намират специалисти, които изясняват обстоятелствата около произшествието. Превод и редакция: БЛИЦ", "date": "2018.05.08", "title": "Два влака се сблъскаха в Германия, има загинали (СНИМКИ)"}
{"url": "https://www.blitz.bg/obshtestvo/ako-si-mislite-che-abiturientite-v-blgariya-prekalyavat-vizhte-kakvo-se-sluchva-v-norvegiya-snimki-18_news598648.html", "text": "Размъкнати гащеризони, покрити с нецензурни надписи с флумастер, микробуси, от които дъни оглушителна музика и по чиито подове се тръкалят празни бутилки от водка, мъртво пияни хубавици... Не, това не е описание на афтръпарти с групита на алтернативна рок банда от 90-те. Това е класическа картинка на празнуващи абитуриенти. В Норвегия. Норвежките зрелостници се наричат \"russ\" (рюс), а трите седмици на празненства, предшестващи матурите, са известни под названието \"russfeiring\" - далечна алтернатива на нашите абитуриентски балове.  През тези седмици те обикалят с микробуси страната и... ами да кажем, че се веселят. Рюсовете се разпознават отдалече по оглушителната музика, лудите танци и гащеризоните, които, в зависимост от това какъв тип средно училище завършват, са или червени или сини на цвят. Кулминацията на тържествата е на 17 май, националния празник на страната, когато абитуриентите от всяко училище дефилират на финала на официалната манифестация по улиците на града.  Вярно, за разлика от нашите абитуриенти, норвежките не се вълнуват от скъпи рокли, прически, солариуми, пробни гримове, семейни сбирки и ескортиране с бял мерцедес до ресторанта.  Затова пък компенсират липсата на балканска показност и кич с поведенчески издевателства и изцепки, на които дори самият Ози Озбърн би възкликнал с \"Евала!\". Защото това, което се случва на територията на цялата страна в дните от 1-ви до 17-и май може да се опише само с три думи:  Парти на стероиди.  Ако досега сте се възмущавали от факта, че младите хора в България прекаляват с ентусиазма порай приключването на ученическия живот, почакайте да разберете какви ги вършат норвежките им връстници. Норвегия е пословично спокойна и уредена за живеене страна, за жителите на която се знае, че са толкова срамежливи, че дори седалките в метрото нарочно не са срещуположнo разположени, за да се избегне некомфортния момент на случайно срещнали се погледи.  И спокойствието, и срамежливостта, и задръжките падат, когато настане време за купон. А норвежките зрелостниците, рюсовете, знаят как да празнуват като за световно.  Учебната година в Норвегия започва в края на август и още тогава единайсетокласниците започват планирането и организирането на тържествата за абитуриентската си ваканция.  Първа точка в дневния ред е облеклото. След набавянето на гащеризоните и шапките към тях идва ред на превозното средство. Изборът тук е огромен - от обикновени ванове и стари градски автобуси до дизайнерски возила, оборудвани с кожени дивани, лазерни уредби и дори мини кино-салони.  Някои деца спестяват цяла година, за да се включат в организацията, а други получават накуп от родителите си тонове пари, с които сами си купуват автобус. Цял автобус!  Отвън превозното средство задължително се разкрасява с многоцветни спрейове, за да бъде приведено в достатъчно крещящ вид, съответстващ на задачата да ги превозва от един бесен купон до друг.  Освен изпиването на 12 каси бира за 24 часа и будуването в продължение на три последователни денонощия, абитуриентите в много случаи участват и в други, меко казано, странни, а понякога и крайно опасни ритуали и предизвикателства. Само си представете: преспивате на клон на високо дърво или в дома на училищен преподавател, без той да забележи. За награда получавате близалка.  Друго от предизвикателствата е да целунете патрулиращ полицай по устата, да купите кондом от супермаркет, без да използвате думи, и всичко това - срещу награда под формата на кламер.  Отделно от класиките в жанра \"Тийнейджъри, скъсали синджира\", през последните години поведението на абитуриентите ескалира до степен, че се налага хиляди полицаи да се приведат в едва ли не бойна готовност, за да съблюдават обществения мир в началото на месец май.  Причината? Агресия, вандалщини и брутални изнасилвания.  Всяка година между 10 и 15 младежи докладват в полицията, че са станали жертва на сексуално насилие по време на абитуриентските \"балове\". Освен класическите случаи на злоупотреба с тялото на съученичка след тайно сипване на синтетичен наркотик в ко̀лата му, списъкът със сексуални \"забавления\" включва още поне стотина подобни хрумки.  Такъв списък действително съществува и дори има специален сайт, на който ежегодно се публикува ъпдейтната му версия. Ан Кристин Гроберхауген, шеф на отдела за сексуални престъпления към Крипос (Криминална полиция) казва, че рюсовете стават все по-изобретателни в измислянето на сексуални предизвикателства. Понастоящем списъкът съдържа и доста обезпокоителни \"параграфи\". Ето някои от тях:  13. Да правиш секс в един ден с двама други рюсове, чиито първи имена започват с една и съща буква.  17. \"Перфектната седмица\": Да \"минеш\" седем човека за седем дни.  39. Да правиш секс, оборудван със следните помощни средства: мотоциклетен шлем, гумени ръкавици, наколенки за волейболисти.  Полицаите разбират, че рюсовете са пълнолетни хора и би трябвало да могат сами да вземат решения за това как да се забавляват. Проблемът е, че се налага да им се напомня, че да упоиш някого и да правиш секс с него, е незаконно. Задачата на полицаите е да предупредят младите за последствията, които действията им могат да имат, ако вършат неща, когато са пияни до безсъзнание или под действието на наркотици.  И абитуриентството, и наркотиците, и сексът на кило, и напиването до безсъзнание - всичко е до време.  А след като това време отмине остават... остават невзетите матури, нежеланата бременност, скапаната първа работа, още по-скапаната втора работа и само в най-най-добрия случай някои се разминават само с петдневен махмурлук.  Но иначе всичко е точно. Абитуриентските балове наближават и скоро всички ще правят кекс, кекс, кекс...  Източник: webcafe.bg ", "date": "2018.05.08", "title": "Ако си мислите, че абитуриентите в България прекаляват, вижте какво се случва в Норвегия (СНИМКИ 18+)"}
{"url": "https://www.blitz.bg/svyat/bezposhchadniyat-gangster-al-kapone-e-imal-i-nezhna-strana_news598653.html", "text": "Някои го смятат за Робин Худ, а други го описват като като враг номер едно на Америка, което е още едно доказателство за противоречивата личност на Ал Капоне. Наскоро бе разкрито и че безмилостният гангстер имал и нежна страна, като е автор на една от най-известните любовни балади. Ал Капоне бил човек, който държал на стила и изкуството, макар че не с това се свърза името му днес. Той винаги се обличал елегантно и често ходел на опера, театър и балет.  Драматичните оперни изпълнения му били любими и в биографията му се разказва интересен случай от 1926 година, когато отвлякъл оперния изпълнител Фетс Уолър и с пистолет, опрян в главата го принудил да пее 3 часа на рождения му ден.  Капоне бил страстен почитател на музиката. В дома му непрекъснато се слушал джаз, а той често свирел на банджо. В затвора Алкатраз той имал достатъчно време, за да се отдаде на хобито си. Всяка неделя свирел и пеел на затворниците, а дългите разговори с пастора за живота, свободата и любовта го вдъхновили да напише любовна песен. Около Коледа Ал Капоне напълно бил завършил песента Мадона Мия и подарил нотите и текста на отец Винсънт Кейси.  Мадона Мия, ти си цвят от рози. Ти си чарът, който струи от песента ми. Мадона Мия, твоята истинска любов ме направлява. Не позволявай на нищо да ме подведе по лошия път. Има само една луна над нас, едно златно слънце. Има само една жена, която обичам. Това си ти, написал гангстерът, показвайки страст и нежност, на каквато хората не вярвали, че е способен.  Източник: sanovnik.bg ", "date": "2018.05.08", "title": "Безпощадният гангстер Ал Капоне е имал и нежна страна"}
{"url": "https://www.blitz.bg/svyat/zhurnalistka-direktno-v-efir-udari-futbolen-fen-koyto-si-vkara-rkata-v-bikinite-y-snimkivideo_news598650.html", "text": "Журналистката Мария Фернанда Мора водела директно предаване след футболен мач в Мексико. До нея имало фенове, които видели камерата и решили да се покажат в ефир. Тълпата започнала да пее и да скача. Младата жена успяла хладнокръвно да приключи предаването си, след което незабавно се обърнала и ударила един от феновете с микрофона си. Както се оказало ясно по-късно, мъжът сложил ръката си под полата й и започнал да я опипва.  \"Това, което се случи с мен, се случва на хиляди жени всеки ден на обществени места. Разликата е, че с мен това се случи по време на телевизионно предаване на живо и аз реших да се защитя\", заяви Мария Фернанда Мора.    Отначало журналистката си помислила, че фенът случайно я докосва отзад, но след това действието продължило няколко пъти. Тя призовава жените да не мълчат за сексуален тормоз и да защитават правата си. Превод и редакция: БЛИЦ     ", "date": "2018.05.08", "title": "Журналистка директно в ефир удари футболен фен, който си вкара ръката в бикините й (СНИМКИ/ВИДЕО)"}
{"url": "https://www.blitz.bg/svyat/19-godishna-modelka-se-natryaska-s-priyateli-zaspa-vv-vkhoda-i-sled-tova-y-se-sluchi-neshcho-koshmarno-snimki_news598655.html", "text": "Елизавета Адаменко, 19-годишната бивша съпруга на 56-годишния руски олигарх Валентин Иванов, стана жертва на крадци в Москва. Произшествието се е случило във входа на нейния дом в руската столица, където момичето заспало след събиране с приятели, съобщават световните издания. Съобщава се, че моделката е била в нетрезво състояние след като се видяла с приятелите си и впоследствие заспала във входа. В резултат на това 19-годишната красавица \"се разделила\" с две чанти. Първата е чанта на Шанел за повече от 8 хиляди долара, шофьорска книжка и пари в брой. Втората чанта е \"Ji Miu\", чиято цена е подобна на първата чанта.  Освен това, на красивата девойка й бил откраднат диамантен пръстен от 6 карата, на стойност над 650 хил. долара.  Все още не е известно кой е извършил грабежа, полицията извършва разследване.  Припомняме, че през миналата година Елизавета Адаменко съобщи, че е подала молба до полицията за съпруга си. Тя го обвини тогава, че я е пребил в един от нощните клубове. Превод и редакция: БЛИЦ", "date": "2018.05.08", "title": "19-годишна моделка се натряска с приятели, заспа във входа и след това й се случи нещо кошмарно (СНИМКИ)"}
{"url": "https://www.blitz.bg/svyat/v-srbiya-ministrt-na-finansite-podade-ostavka_news598651.html", "text": "Министърът на финансите на Сърбия Душан Вуйович подаде оставка в понеделник поради лични причини, съобщава сръбският всекидневник „Blic“, цитиран от Reuters. Вуйович е изпратил оставката си на министър-председателя Ана Бърнабич обяснявайки причините си за напускане, пише вестникът, добавяйки че ще публикува писмото в хартиеното си издание във вторник.  Очаква се Бърнабич да депозира оставката в парламента във вторник. Няма коментар от правителството по случая.   Източник: \"Фокус\" ", "date": "2018.05.08", "title": "В Сърбия министърът на финансите подаде оставка"}
{"url": "https://www.blitz.bg/svyat/emanyuel-makron-e-razgneven-na-evropeyskata-komisiya-eto-zashcho_news598656.html", "text": "Френските политици, начело с президента си Еманюел Макрон, бяха разгневени след като Европейската комисия даде сигнал, че английският език ще остане основният в Брюксел след Брекзит, въпреки опитите на Макрон да направи френския език основен в ЕС, пише британският всекидневник The Daily Express, цитиран от \"Фокус\" Финансирането за английския език ще бъде запазено, въпреки излизането на Великобритания от Европейския съюз през следващата година, се разкрива в нов проектобюджет. Европейската комисия заяви: „Преводни и тълковни услуги в английския език ще останат незасегнати.“  Вицепрезидентът на Европейския парламент Силви Гийом заяви: „След Брекзит, има голямо изкушение да се направи английският езика на общуване дори повече в бъдещето.“ „Притеснява ме, защото не искам да се налага да говоря език без финес и чувствителност“, продължи френският политик.  Еманюел Макрон наскоро заяви: „Ситуацията в момента е доста парадоксална. Английският език най-вероятно никога не е бил толкова налице в Брюксел, колкото по времето когато говорим за Брекзит. Тази доминация е неизбежна. Зависи от нас да изградим някакви правила, да бъдем в крак с времето и да направим френския езикът, с който човек ще има достъп до редица възможности.“  Макрон настоява, че неговият план за налагане на френския език не е против използването на английски, а е повече за промотирането на мултиезичност. ", "date": "2018.05.08", "title": "Еманюел Макрон е разгневен на Европейската комисия, ето защо"}
{"url": "https://www.blitz.bg/lyubopitno/mzh-izlchval-na-zhivo-v-mrezhata-kak-tseluva-i-svalya-nepoznata-zhena-i-v-tozi-moment-se-poyavil-neyniyat-sprug-snimkivideo_news598658.html", "text": "Жената била в състояние на алкохолно опиянение, но дори и в този момент тя се ориентирала бързо. Инцидентът се случил в един от нощните клубове в САЩ. Тъмнокож мъж излязъл да пуши на улицата и се включил на живо в мрежата от скука. Наблизо той забелязал една пияна жена, която също пушела и била доста склонна да разговаря с непознати, пише The Sun. Директно в ефир мъжът започнал да я прегръща и да я моли за целувка, но тя предупредила, че е омъжена. Обаче, това уточнение не спряло и двамата, а след това той поканил непознатата му жена да правят секс. Момичето се смее кокетно в отговор на предложението.  В този момент тя случайно вижда съпруга си, който дошъл с приятели към нощното заведение. Жената веднага се отдръпнала от момчето и започнала само да го ругае. Между другото, самият тъмнокож мъж, също малко се поизплашил и решил възможно най-скоро да напусне мястото. Но измаменият съпруг бил толкова спокоен, че дори не се разправял с младия мъж, който свалял жена му. Превод и редакция: БЛИЦ     ", "date": "2018.05.08", "title": "Мъж излъчвал на живо в мрежата как целува и сваля непозната жена и в този момент се появил нейният съпруг (СНИМКИ/ВИДЕО)"}
{"url": "https://www.blitz.bg/stsena/khitova-komediya-s-edi-mrfi-shche-ima-prodlzhenie_news598649.html", "text": "Студиото Paramount ще заснеме продължение на култовата комедия „Пристигане в Америка“, съобщи Screen Rant. От студиото обявиха няколко продължения на емблематичните си заглавия. От там още през миналата година потвърдиха, че ще има втора част на „Top Gun”.  Комедията ще е и голямото завръщане на Еди Мърфи. Оригиналът от 1988 г. се превърна в сензационен хит.  Той разказва историята на принц от африканска държава, който отива в Америка, за да си намери съпруга.  Филмът ще излезе след продължението на хитовия трилър „Нито звук“. Мърфи вече е потвърдил участието си. Работи се по сценария. ", "date": "2018.05.08", "title": "Хитова комедия с Еди Мърфи ще има продължение"}
{"url": "https://www.blitz.bg/svyat/slozhna-politicheska-situatsiya-v-italiya_news598659.html", "text": "Президентът Серджо Матарела обяви, че са се провалили и днешните консултации между политическите сили след парламентарните избори в началото на март. Матарела предложи правителство от технократи, но се очаква това да бъде отхвърлено от десния блок около националистическата формация Лигата и популистите от \"5 звезди\". Два месеца след парламентарните избори, победителите в тях движението „Пет звезди” и Дясната коалиция заедно с претърпелите неуспех демократи не можаха да стигнат до единомислие за съставяне на правителство, тъй като никой от тях няма мнозинство в парламента.      Президентът на страната Серджо Матарела предлага да се състави неутрално правителство с доверието на парламента, което  да реши до края на годината актуалните  икономически и политически проблеми за Италия. Ако във времето се намери единомислие между партиите, то това правителство ще подаде оставка и заменено от политическо.   В случай, че не се направи нищо, Матарела предлага  нови избори през лятото или през есента, което за него не е най-добрият вариант. Лидерите на „Пет звезди” и „Лига” съответно Луиджи Ди Майо и Матео Салвини вече посочиха 8-и юли за изборен ден.   Ситуацията е сложна и за първи път в  историята на Италия като Република може да се стигне до предсрочни избори без новоизбраната власт да е започнала своята дейност.   Източник: БНР ", "date": "2018.05.08", "title": "Сложна политическа ситуация в Италия"}
{"url": "https://www.blitz.bg/obshtestvo/ofitsialno-shcherkata-na-maykl-dzheksn-potvrdi-vrzkata-si-s-izvestna-modelka-s-intimno-foto_news598708.html", "text": "Кара Делевин (25) има нова тръпка и това е дъщерята на Майкъл Джаксън – Парис (20). Двете дами бяха засечени ръка за ръка в Ню Йорк след бурна клубна нощ, която очевидно са прекарали заедно.Часове по-рано Мис Джаксън качи селфи в профила си в Instagram, на което показва прясната си татуировка под формата на британското знаме в областта на кръста, до която нежно е залепила устни Делевин. За романс между двете дами, които постоянно сменят партньорите си и от двата пола, се заговори още през март, когато те си размениха страстна целувка след двойна среща с кръстника на Парис Маколи Кълкин и гаджето му. Спекулациите за отношенията им се затвърдиха, след като двете качиха видео как гледат филми в леглото. По-рано тази година пък източник сподели пред The Sun: „Връзката им е още в самото начало. В момента Кара е много заета и няма време за романс, но определено помежду им прехвърчат искри“.", "date": "2018.05.08", "title": "Официално: Щерката на Майкъл Джексън потвърди връзката си с известна моделка с интимно ФОТО"}
{"url": "https://www.blitz.bg/intsidenti/v-siriya-se-razbi-ruski-voenen-vertolet-ka-52_news598644.html", "text": "Руски хеликоптер Ка-52 се разби в Сирия. \"При извършване на планиран полет над източните райони на Сирия руски вертолет Ka-52 е претърпял катастрофа\", се казва в съобщение на министерството на отбраната на Русия, цитирано от световните агенции. В резултат на катастрофата двамата пилоти са загинали. Министерството изяснява, че екипът за издирване и спасяване е транспортирал телата до авиобазата. Превод и редакция: БЛИЦ", "date": "2018.05.08", "title": "В Сирия се разби руски военен вертолет Ка-52"}
{"url": "https://www.blitz.bg/layfstayl/shoubiznes/ekskluzivno-v-blits-izpotroshenata-topmodelka-kristin-se-shchrakna-ot-legloto-i-se-nareche-kifla-s-debilen-khumor-snimki_news598692.html", "text": "Красивата моделка Кристин Илиева, която бе потрошена в свирепа катастрофа с певицата Дивна, публикува снимка в социалната мрежа от леглото си. Както е известно, Кристин се възстановяваше от травмите си във Военна болница. По всичко личи, на този етап момичето се чувства добре.  Преди часове русото изкушение добави фотос, с който благодари на всички за подкрепата.   \"Силна съм и ще се боря! Благодаря на всички за подкрепата, същия Кри съм си, с кифленската муцунка и дебилния хумор\".  Преди време в социалните мрежи Кристин честити рождения ден на баща си, като стана ясно, че вече може да стои на крака.     Моделът пострада тежко при катастрофа през март, а зад волана на возилото била приятелката й Дивна. При изпреварване тя загубва контрол над колата и се удря в мантинела. Вследствие на удара Кристин е с множество счупвания на краката и тежки рани.  ", "date": "2018.05.08", "title": "Ексклузивно в БЛИЦ! Изпотрошената топмоделка Кристин се щракна от леглото и се нарече кифла с дебилен хумор! (СНИМКИ)"}
{"url": "https://www.blitz.bg/obshtestvo/verizhna-katastrofa-zatapi-ptya-km-slnchev-bryag-snimka_news598697.html", "text": "Верижна катастрофа е напълно блокирала пътя между с. Лъка и Каблешково, съобщава \"Флагман\". Инцидентът, за който към момента няма подробна информация, е станал рано тази сутрин, а на място в момента се намират екипи на \"Пътна полиция\", които установяват причините за ПТП-то. За момента не се съобщава за пострадали. Проблемът обаче е, че през този път минава почти целият трафик за Слънчев бряг. Тапата започва от с. Лъка и преминаването е много трудно, ако не и невъзможно.  Обходният маршрут минава през кварталите \"Черно море\" и \"Рудник\" и въпреки че е по-дълъг, така ще избегнете задръстването, съветват от МВР.   Снимка: Флагман ", "date": "2018.05.08", "title": "Верижна катастрофа затапи пътя към Слънчев бряг (СНИМКА)"}
{"url": "https://www.blitz.bg/intsidenti/nov-intsident-s-brz-vlak-tozi-pt-kray-cherven-bryag_news598787.html", "text": "Бързият влак от София за Варна извънредно престоява в гара Червен бряг, съобщиха от БДЖ. Причината е дим от машинното отделение. Превантивно е повикана пожарната, а пътниците са изведени от влака. От гара Мездра е осигурен друг електрически локомотив, който ще изтегли влака до Варна.  От БДЖ подчертават, че по никакъв начин не са били застрашени животът и здравето на пътниците и превозния персонал.  ", "date": "2018.05.08", "title": "Нов инцидент с бърз влак, този път край Червен бряг"}
{"url": "https://www.blitz.bg/intsidenti/katastrofi/signal-do-blits-katastrofa-s-tramvay-v-tsentra-na-sofiya-snimki_news598800.html", "text": "Катастрофа с трамвай и автомобил е станала преди минути в центъра на София, съобщиха за БЛИЦ очевидци. Инцидентът се е случил на кръстовището между булевард \"Константин Величков\" и улица \"Цар Симеон\".  Червена кола се е ударила в трамвая, но няма данни за пострадали.  Не се е образувало и задръстване.  На   БЛИЦ очаква новини, снимки и видео от своите читатели в цяла България и по света        ", "date": "2018.05.08", "title": "Сигнал до БЛИЦ! Катастрофа с трамвай в центъра на София (СНИМКИ)"}
{"url": "https://www.blitz.bg/intsidenti/mlad-pazardzhikliya-poletya-ot-8-iya-etazh_news598764.html", "text": "34-годишен мъж от Пазарджик е сложил край на живота си. Той се е хвърлил от междустълбищна площадка на 8-етажен блок в жк. „Младост“ в областния град, съобщава pzdnes.com.. За зловещия инцидент, разиграл се в понеделник, са сигнализирали очевидци. На място пристигнал полицейски екип и линейка на Спешна помощ. Мъжът обаче е загинал на място.  По тялото му няма следи от насилие. ", "date": "2018.05.08", "title": "Млад пазарджиклия полетя от 8-ия етаж"}
{"url": "https://www.blitz.bg/obshtestvo/tova-e-fatalnata-bryunetka-lili-koyato-beshe-grmnata-v-glavata-ot-bivshiya-y-mzh-v-sveti-vlas-snimki_news598797.html", "text": "Два дни преди да се появи в хранителния магазин „Ревю” на ул. Русалка в Свети Влас, 54-годишният Кирил Атанасов не е бил на работа. В това време той е подготвял отмъщението за бившата си съпруга Лили – на 46 години, с която са се разделили преди повече от 1 година и тя не поддържала връзка с него, пише \"Флагман\". Кирил има пораснали деца от предходен брак,  търсехме го по телефона, но те нямаха представа къде е. В това време се е снабдил с пистолета, с който е решил да сложи край на мъките си, убивайки преди това Лили. Това съобщи източник от работното му място.   Семейство Кирил и Лили Атанасови са от Пазарджик. Появили се в  Несебър преди 15 години. Имали прекрасна връзка, от която се родило момче, което сега било на 8 години. Тъй като Кирил бил много кадърен като механик, работодателят му веднага устроил семейството с апартамент в Несебър.  До раздялата на двамата се стигнало, след като Кирил хванал в изневяра своята половинка. Масло в огъня налели и най-близките му приятели, които го навивали срещу красивата жена, твърдейки, че е време да я остави,  защото поддържала връзка не само с един мъж.  След развода бившата съпруга заживяла при приятеля си, заедно с детето, а апартамента оставила на Кирил. Оттогава обаче той бил лабилен психически – не могъл да преодолее загубата й.  Днес около 15:30 часа Кирил Атанасов нахлул въоръжен в хранителния магазин в центъра на Свети Влас, където екссъпругата работела като касиерка. Насочил пистолета към главата й и я гръмнал от около метър разстояние в ухото. За щастие пистолетът се оказал газов и не е нанесъл поражения, които да създадат опасност за живота й, макар че шурнала обилно кръв.   Веднага след това обаче той насочил дулото към челото си и нанесъл на себе си доста по-сериозно поражение. Падайки на пода, Кирил извадил и нож, който насочил към собственика на магазина. Човекът се втурнал към мястото на драмата, след като чул изстрелите.  До идването на линейка и полиция собственикът не могъл да укроти нападателя с ножа.  От УМБАЛ-Бургас съобщиха, че състоянието на Кирил е тежко, но не уточниха дали от огнестрелната рана в главата или от прободни рани, които е нанесъл с ножа по тялото си в усилието му да свърши със себе си.", "date": "2018.05.08", "title": "Това е фаталната брюнетка Лили, която беше гръмната в главата от бившия й мъж в Свети Влас (СНИМКИ)"}
{"url": "https://www.blitz.bg/obshtestvo/stolitsa/ekspert-ot-agentsiya-mitnitsi-posochi-rolyata-na-georgi-i-asen-zameseni-v-trafika-na-kokain-za-200-miliona-dolara_news598784.html", "text": "Българите, участващи в трафика на кокаин от Латинска Америка за Европа, най-често отговарят за транспорта. Това съобщи пред БНР Стефан Бакалов от Агенция \"Митници\". Само преди няколко дни двама наши сънародници, 39-годишният Георги Николов и 41-годишния Асен Чехларов, бяха заловени в Перу с кокаин на стойност около 200 милиона долара.  Българите, работещи като мулета и трафиканти на кокаин, вземат около 2000 долара на курс, разказват експерти. В последната година на Летище \"София\" са заловени общо 12 килограма от наркотика. В нито един от случаите обаче трафикантите не са от България. Най-често това са различни граждани от държави в Латинска Америка.  \"Последните няколко случая са на жени, латиноамериканки, които пристигат с цел туризъм в България, млади жени\", коментира Стефан Бакалов, началник на сектора за борба с наркотиците в агенция \"Митници\" на Летище \"София\".  При подобни случаи на този са заловените българи, службите винаги обменят информация, обяснява Бакалов. Той допълни, че Перу е сред държавите в света, произвеждащи най-много кокаин. В последните десет години Колумбия и Перу спорят за първото място по износ. През последната година дял от по голямата продукция се пада на Перу. 38-40 процента е кокаинът, който се произвежда в Перу.  ", "date": "2018.05.08", "title": "Експерт от Агенция \"Митници\" посочи ролята на Георги и Асен, замесени в трафика на кокаин за 200 милиона долара!"}
{"url": "https://www.blitz.bg/intsidenti/katastrofi/zloveshchi-podrobnosti-ot-katastrofata-v-zlatna-panega-shofort-na-tira-pomel-dve-kshchi-v-kraya-na-seloto-i_news598771.html", "text": "ТИР помете две къщи в село Златна Панега. Шофьорът е загинал при инцидента. Катастрофата е станала към 13 часа. Камионът е с пловдивска регистрация и е превозвал яйца, информира bTV.  Една от къщите, в която се е блъснал, е полуразрушена. Тя е била използвана за цех за производство на матраци. В момента на сблъсъка в нея не е имало хора, тъй като работниците са били навън, в обедна почивка. По чудо от тях няма пострадали и жертви.  В другата къща живее семейство с дете, което е било в двора и се е разпищяло. Заради писъците му всички са излезли извън къщата и в момента са сблъсъка не са били вътре.  Все още не е ясно дали шофьорът на тира е бил сам или е имало някой с него. Багери разчистват отломките, за да търсят друго тяло.  По първоначални данни, по неизяснени засега причини, водачът на камиона е изпуснал управлението и е катастрофирал край пътя.  Организиран е обход през Златна Панега и Брестница, съобщиха от МВР.  И двете къщи се намират на завой и подобен инцидент в района не се случва за първи път, разказват местните хора. Миналата година катастрофа с тир също е взела жертва. ", "date": "2018.05.08", "title": "Зловещи подробности от катастрофата в Златна Панега! Шофьорът на тира помел две къщи в края на селото и..."}
{"url": "https://www.blitz.bg/obshtestvo/biznesmen-ot-petrich-izrigna-gnevno-sreshchu-brza-pomoshch-dokato-molekh-za-pomoshch-v-speshniya-tsentr-praznuvakha-gergovden_news598799.html", "text": "Безкрайно възмутен от отношението на дежурните в Бърза помощ-Петрич бе бизнесменът и председател на сдружение \"За граждански контрол на община Петрич\" Кирил Георгиев. Днес той се почувствал зле, вдигнал високо кръвно и потърсил спешните екипи, за да установят какво му е и премерят кръвното му налягане. Вместо да окажат помощ, пред Георгиев се явила една от дежурните, която го попитала какъв е и откъде е и го препратила при личния му лекар, а когато отишъл там, видял, че пред кабинета му има голяма опашка. Не искал да прережда никого пък и бил много зле, затова Георгиев се върнал в Бърза помощ и отново помолил за помощ. Вместо това, дежурна лекарка натиснала паник бутона, за да се освободи от \"натрапника\", пише struma.com.   \"Чувствам се зле, днес сутринта бях много зле. В такива случаи, човек търси спешна помощ. Отидох, влязох вътре в Бърза помощ и заварих екипите да празнуват Гергьовден на патерици. Видях една отрупана маса, а около нея, шест човека празнуват, докато някой може и да умре пред вратата им\", коментира Георгиев.   Той добави, че цял ден му е лошо, не се чувства добре и не е в състояние да предприема каквито и да било мерки, но ще се погрижи безхаберните дежурни да получат наказанието си.  \"Все пак става въпрос за човек, за човешки живот и здраве и това, което преживях днес е осъдително ,представям си как се държат, с хора, които са беззащитни и болни, каза Георгиев.", "date": "2018.05.08", "title": "Бизнесмен от Петрич изригна гневно срещу Бърза помощ: Докато молех за помощ, в спешния център празнуваха Гергьовден"}
{"url": "https://www.blitz.bg/obshtestvo/alpinist-obyasni-kakvi-sa-shansovete-boyan-petrov-da-e-oshche-zhiv_news598794.html", "text": "Има ли шансовете Боян Петров да е все още жив? Според алпиниста Красимир Стоянов винаги има шансове. \"Човек трябва да е оптимист, още повече, когато става въпрос за човек като Съни, който многократно доказа, че е корав и със здрав психика, добре подготвен. Това, което чуваме и научаваме, ме кара да си мисля, че все още има шансове\", каза той пред Нова телевизия.  \"Докато в първи или втори лагер няма хора, които да видят дали е там, или не, винаги има шансове\", добави Стоянов.  Според алпиниста, Боян Петров е направил точно това, което трябва, за да се изкачи на един връх. \"Многократно е доказвал, че мисли и не предприема рискове. Какво се е случило над 7400 метра никой не може да каже, защото той е бил единственият човек, който е бил в тази зона. Всичко друго са догадки на хората, които са по-близо и далеч от мястото на събитието\", заяви той.  \"Времето, в което спасителният екип може да тръгне нагоре, трябва да е добро. Като казвам добро имам предвид, че не трябва да има силен вятър и да не е мъгливо. Да не говорим, че ако предните дни е паднало известно количество сняг, някои от склоновете може да са опасни. Хората на място са достатъчно опитни, за да преценят какви действия трябва да предприемат с оглед възможността да намерят Съни, а и да се пазят те самите\", каза Стоянов.  Според него оптимистичният сценарий е, ако Боян Петров да е в някой от двата лагера, където има достатъчно храна и кислород и да изчаква доброто време или спасителен екип. На въпроса дали може да възникне проблем от това, че Петров е диабетик, Стоянов каза, че изчезналият алпинист е педантичен що се отнася до подготовката си.  \"Досега многократно доказа, че това, че е инсулинозависим по никакъв начин не му пречи\", подчерта той.", "date": "2018.05.08", "title": "Алпинист обясни какви са шансовете Боян Петров да е още жив"}
{"url": "https://www.blitz.bg/svyat/11-godishno-momiche-otide-za-riba-i-izvadi-izumitelna-drevna-nakhodka-na-vzrast-475-miliona-godini-snimki_news598437.html", "text": "Рейл Тейлър е била на риболов в Дъглас заедно с родителите си, когато е решила да си почине малко и да се поразходи. Това е била късметлийска разходка, пише knoxnews.com.Вместо да лови риба, тя е попаднала на нещо много по-любопитно. Нещо на 475 милиона години.    Рейл се обадила веднага на родителите си, които отишли да видят уникалната й находка: вкаменелост.  Майката на Рейл била скептична в първия момент.   Тя знаеше, че е вкаменелост, но искаше да отидем на място и погледнем и ние, споделя майката Тами Тейлър.  И така, Рейл взе вкаменелостта, за да провери какво точно представлява, докато в един момент майка й не осъзнава, че това е нещо автентично.   Рейл е карала семейството си да се обадят на някого и да проверят произхода на интересния камък и още на следващата сутрин родителите й го правят. Оказва се, че това е вкаменелост на 475 милиона години. Рейл е била много щастлива от находката си.   Превод и редакция: БЛИЦ", "date": "2018.05.08", "title": "11-годишно момиче отиде за риба и извади изумителна древна находка на възраст 475 милиона години (СНИМКИ)"}
{"url": "https://www.blitz.bg/svyat/koya-shche-e-sledvashchata-igra-na-tronove_news598739.html", "text": "Ако чувствате липса на тръпка и вълнение, към каквито вече сте привикнали в продължение на седем години, то не се чудете на какво се дължи – тази година просто няма сезон на „Игра на тронове“. Хитовият сериал на НВО ще завърши с гръм и трясък с финалния си осми сезон догодина.На този етап знаем, че всеки един от епизодите ще бъде с дължината на пълнометражен игрален филм и че вече е заснета грандиозна батална сцена в Исландия, върху която екипът и актьорите са работили почти два месеца.  Но други новини, несвързани с „Игра на тронове“, обърнаха вниманието на мнозина към бъдещето отвъд сериала на Дейвид Бениоф и Дан Уайз. Още в началото на годината започнаха спекулации, че Amazon, гигант от ранга на НВО и Netflix в продуцирането на оригинално цифрово съдържание, са на път да се сдобият с интелектуална собственост, желана от много филмови студия, тъй като вече е била използвана с огромен финансов успех в киноиндустрията. Става дума, разбира се, за творчеството на единствения и несравним Джон Р. Р. Толкин. Спекулациите се превърнаха във факт и преди известно време стана ясно, че Amazon вече са поръчали направата на сериал от пет сезона по творбите на големия Толкин, който ще се превърне в най-скъпата продукция от този тип в историята на човечеството. Потвърденият общ бюджет за петте сезона на предстоящия сериал възлиза на 1 милиард долара. Това означава, че всеки един от сезоните ще разполага с приблизителен бюджет от 200 милиона долара или, иначе казано, със стандартната сума пари, която големите киностудия заделят за направата на най-големите холивудски блокбъстъри. След като вече знаем, че сериалът ще почива на най-солидната финансова основа в историята на планетата, това само изостря въпроса за какво ще става дума в него. Тук идва моментът някои фенове на Толкин да вирнат нос доволно и надменно да заявят, че знаят всички възможни сюжети, които могат да бъдат засегнати в предстоящата мегапродукция. Е, аз няма да бъда сред тях – чел съм всички книги, гледал съм всички игрални филми и съм играл една част от видеоигрите, създадени по творчеството на великия автор и баща на модерния фентъзи жанр, но и за секунда не бих предположил, че няма с какво да бъда изненадан от сериала на Amazon. Причината е, че творчеството на Толкин е огромен извор на сюжети за различна интерпретация и малко неща в него извън „Властелинът на пръстените“ и „Хобит“ са формулирани с особена точност. Всички творби на писателя, свързани със Средната земя, освен тези две, са публикувани след смъртта му и са редактирани от сина му и издателите заради многото противоречия в променящите се ръкописи, създадени от гениалния мъж в различните етапи от живота му. Иначе казано, налице е изключителна от финансова и художествена гледна точка възможност за един талантлив сценарист, който да се възползва от наследството на Толкин и да го адаптира в сериен формат на ниво, достойно за сравнение с трите филма на Питър Джаксън по „Властелинът на пръстените“. А въпросните три филма се славят като една от редките киноадаптации, по-добри от първоизточника си, именно заради икономичния си повествователен стил и отрязването на ненужни подробности, поддържащи герои и подсюжетни линии, в каквито Толкин често обича да изпада по страниците на творбите си. Встрани от това, няма и да отрека, че има точки от историята на Средната земя на Толкин, които няма как да не бъдат адаптирани така, както са били прочетени и от феновете на творчеството на писателя. Ако сериалът реши да покаже действията в „Хобит“ или „Властелинът на пръстените“ толкова скоро след успешните филмови адаптации на двете произведения и пренебрегне материалът в „Силмарилион“ и „Недовършени предания“, то от Amazon ще се обрекат на сигурен неуспех. Но ако сериалът стартира с космогоничния мит за създаването на Средната земя, за взаимоотношенията и интригите между божествените същества в нея, наречени Валари и Маяри, за възхода на първия Черен лорд и господар на злодея от „Властелинът на пръстените“ Саурон – Мелкор, предвид заложените финансови средства, успехът на продукцията ще е почти гарантиран. Вторият сезон   на свой ред може да представи хората и да разкаже по-индивидуални истории като голямата любов между простосмъртният Берен и елфическата девойка Лутиен и трагедията на мрачния антигерой Турин Турамбар, издържана от Толкин в класически Шекспиров стил в тежка атмосфера на неизбежна обреченост. Третият сезон пък може да се фокусира върху въздигането на Саурон, създаването на добре познатите Пръстени на силата и падението на острова на хората Нуменор, в описанието на който Толкин очевидно е почерпил вдъхновение от мита за изгубения континент Атлантида. Възможностите са почти неизчерпаеми и всичко зависи от наративното темпо, което сценаристите на Amazon ще изберат.  Но предвид колосалния успех и повсеместната популярност на „Игра на тронове“, е ясно, че световната зрителска аудитория е търпелива и отворена към постепенно изградени фантастични сюжети, стига да са поднесени зрелищно и интригуващо. Затова именно търпението и въздържанието по всяка вероятност ще са добродетелите, които да пожелаем най-силно на сценаристите на предстоящия сериал за 1 милиард долара. Ние ще очакваме и ще гледаме.", "date": "2018.05.08", "title": "Коя ще е следващата „Игра на тронове“?"}
{"url": "https://www.blitz.bg/svyat/kholivud-praznuva-rodi-se-oshche-edno-dlgo-chakano-zvezdno-bebe_news598754.html", "text": "Кирстен Дънст стана майка за първи път. 36-годишната актриса се сдоби със син от годеника си Джеси Племънс. Бебето се е родило този уикенд, потвърждават източници пред списание People.„Влюбените са горди родители на здраво момченце, като майката и бебето вече са се прибрали у дома“, пише изданието.  Кирстен обяви, че е бременна едва преди четири месеца. Двамата с 30-годишния Племънс са заедно от 2016 година, след като се запознаха по време на снимките на сериала „Фарго“. В миналото блондинката е имала връзки с холивудските красавци Джейк Гиленхал и Гарет Хедлънд, но не успяха да стигнат до деца. Тя вече прекрачва 35-те и феновете й тръпнеха в очакване на щастливата новина за бременността й. ", "date": "2018.05.08", "title": "Холивуд празнува: Роди се още едно дълго чакано звездно бебе!"}
{"url": "https://www.blitz.bg/obshtestvo/sdbata-gi-sbra-predi-edna-godina-a-sega-tsyal-madan-govori-za-svatbata-im-snimka_news598776.html", "text": "Родопска двойка сключи брак в народни носии. Мариела Гроздева и Велизар Базеников отпразнуваха сватбеното си тържество, облечени в красиви народни носии. \"Всъщност нетрадиционното решение на младоженците никак не е случайно. Мариела е от маданското село Средногорци, а Велизар е от Мадан. Съдбата ги събра преди една година покрай общата им страст – народните танци. Двамата се запознават по време на репетициите на местния танцов клуб „Родопски кристал”, в който играят и ще продължават да го правят с още повече ентусиазъм\", казват техни близки.  Според тях, младоженците искат с народната си сватба да бъдат символ на българщината и да привличат още млади към фолклора.  Младото семейство се надява все повече хора да последват примера им и по този начин да се съхраняват българските традиции. Източник: Марица    ", "date": "2018.05.08", "title": "Съдбата ги събра преди една година, а сега цял Мадан говори за сватбата им (СНИМКА)"}
{"url": "https://www.blitz.bg/svyat/vizhte-unikalna-kshcha-podkhodyashcha-za-malk-partsel-snimki_news598661.html", "text": "Едно най-важните условия при построяването на еднофамилна къща е парцелът да е над определена големина, за да може да има и място за двор. За предпочитане е теренът да е поне 1000 кв.м. Другият вариант е да построите малка и компактна къща. Голямото предизвикателство във втория случай е да направите така, че интериорното пространство да е така разпределено, че да не ви е тясно. Именно с решаването на тази задача са се заели от архитектурното студио New Frontier Tiny Homes и са успели да дадат успешно решение. Те предлагат модела къща Cornelia, който е с формата на морски контейнер. В него има всичко необходимо за комфортен начин на обитаване през всички сезони на годината.  Надничайки в контейнера е трудно да повярвате, че в него има всичко необходимо. Има обща стая, която играе ролята на дневна, трапезария и офис. Има кухня и тоалетна с душ кабина и спално пространство за двама души, до което се стига по стълба. Осветлението е решено със светодиотни лампи, има отопление и всички необходими комуникации – топла вода, ВиК, телефон и интернет.  Подобна къща е идеалното решение за вика на село. Cornelia е и красив. Всичко вътре – от пода до тавана, е направено от дърво. Разполага с достатъчно големи прозорци, от които се разкрива невероятна гледка към природата, а за тези, които искат повече уединение, просто трябва да пуснат капаците на прозорците.  Главното предимство на къщата е, че цялата може да бъде преместена от едно на друго място, което не отнема повече от един ден.  Габаритите на къщата са 7.3х2.6 метра. Имотът е предназначение за четирима души.  Източник: fakti.bg ", "date": "2018.05.08", "title": "Вижте уникална къща, подходяща за малък парцел (СНИМКИ)"}
{"url": "https://www.blitz.bg/politika/oblastniyat-upravitel-na-sofiyska-oblast-ilian-todorov-se-sreshchna-s-poslanika-na-iran-npr-khasan-dotagi-snimki_news598733.html", "text": "Областният управител на Софийска област се срещна с посланика на Ислямска република Иран Негово Превъзходителство Хасан Дотаги. Срещата се състоя по покана на Тодоров. По време на разговорите беше обсъдено сключване на споразумение за сътрудничество между Софийска област и област Техеран. Посланик Дотаги отбеляза, че за тяхната страна междурегионалното сътрудничество е истинска съкровищница и се надява това споразумение да е начало на дълги и ползотворни двустранни отношения. „Вие с Вашата енергия ще спомогнете за връзките между регионите на нашите страни“, се обърна към областния управител Дотаги.  Тодоров изрази убеденост, че създаването на отношения на сътрудничество между Софийска област и регион Техеран ще бъдат от полза за двете страни. Той отбеляза още, че Софийска област е най-голяма в България и разполага с много възможности за бизнес – има силно развити индустриални зони, възможности за СПА и ски туризъм, има минерални извори.  Иранският посланик заяви, че област Техеран има разнообразна икономика, развива успешно животновъдство и земеделие, а на територията на областта има много златни мини. Дотаги определи като специална тема на разговор минералната вода, защото в Техеран има недостиг на водни ресурси и управлението им е предизвикателство.  Той покани Тодоров на специална среща в иранското посолство във връзка с предстоящата среща с губернатора на Техеран и споразумението за сътрудничество между Софийска област и област Техеран. И Тодоров и Дотаги бяха категорични, че срещата в посолството е важна за началото на двустранните регионални взаимоотношения.  Областният управител подари на госта плакет на Софийска област.    ", "date": "2018.05.08", "title": "Областният управител на Софийска област Илиан Тодоров се срещна с посланика на Иран Н.Пр. Хасан Дотаги (СНИМКИ)"}
{"url": "https://www.blitz.bg/obshtestvo/fotoreportazh-v-blits-remontt-na-plslaveykov-i-graf-ignatiev-zapochna-dnes-eto-kakvi-ogromni-promeni-ochakva-tsentrt-na-sofiya_news598712.html", "text": "Ремонтите на площад \"Славейков\" и \"Граф Игнатиев\" стартират с пълна сила днес. Те трябва да продължат 10 месеца, като крайната цел е цялостно модернизиране, като всичко ще бъде подновено. Трамваите, които вървят по тази линия, ще бъдат отцепвани в преките. Вместо тях, по улица ген. \"Йосиф Гурко\" ще преминава автобус. За повече информация проверете в официалния сайт на Центъра за градска мобилност.  Очаква се павилионите да бъдат подменени с по-нови и модерни. Там вече няма да се продават учебници, а ще се залага само на книги.   Пътят е отцепен с високи мантинели, като е направено обезопасено място за преминаващите.   Новите релси за трамваите ще бъдат обезшумени.  Канализацията също ще бъде изцяло ремонтирана. ", "date": "2018.05.08", "title": "Фоторепортаж в БЛИЦ: Ремонтът на пл.\"Славейков\" и \"Граф Игнатиев\" започна днес! Ето какви огромни промени очаква центърът на София"}
{"url": "https://www.blitz.bg/politika/karakachanov-i-ninova-se-sreshchnakha-v-parlamenta-za-da-obsdyat_news598791.html", "text": "За оставки на срещата с лидера на БСП Корнелия Нинова не е ставало дума. Това каза пред журналисти вицепремиерът, министър на отбраната и председател на ВМРО Красимир Каракачанов след срещата си с лидера на БСП Корнелия Нинова в парламента, информира „Фокус“. „Моята цел беше, че когато критикуваш някого е хубаво да се срещаш с него. Аз запознах колегите от БСП с моите виждания за модернизацията на армията, поддръжката на техниката и въобще със състоянието на сектора“, заяви Каракачанов. На въпрос дали лидерът на БСП Корнелия Нинова му е поискала оставката, Каракачанов заяви, че за оставки не е ставало дума. Той поясни, че е длъжен, когато някой има съмнения по отношение на отбраната, да го запознае с факти, за да няма недоразумения.  На въпрос защо Волен Сидеров е сърдит, че не е поканен на срещата, Каракачанов каза, че тази среща не е в качеството му на лидер на една от партиите от „Обединени патриоти“, а в качеството му на военен министър.  Той добави, че е звъннал на Волен Сидеров, но е бил зает. „Ще се видим, няма проблем с него. Според мен някой погрешно го е информирал. Тук не става въпрос за преговори“, коментира Каракачанов. Той поясни, че няма как да се случи да говори с БСП за преформатиране на коалицията. „Когато ние сме в тази коалиция „Обединени патриоти“, на която аз държа, изпълняваме ангажиментите си до края. Дори някой да предложи формула, при която някой да действа сепаративно, аз няма да участвам в подобни неща“, допълни министър Каракачанов.  Попитан дали министър-председателят Бойко Борисов му е разрешил да участва в срещата с лидера на БСП, военният министър посочи, че в коалицията режимът е друг. „Аз още, когато г-жа Нинова отговори на моята покана за бирата, съм го информирал, че има отговор и че днес ще проведа тази среща. Не сме в режим някой да забранява\", каза той.  По темата за отбраната на страната не би следвало да сме управляващи и опозиция, каза още Каракачанов. „Вие знаете, че по темата за разходите за отбрана имахме разминаване. На КСНС пред президента преди две седмици БСП заявиха, че те се въздържат от това да подкрепят увеличаването на разходите за отбрана до 2 % от БВП. Правителството на 3 януари 2018 г. прие този национален план. Моята цел е ясна, когато става въпрос за модернизацията на Българската армия, моята амбиция е да има консенсус в обществото, включително в партиите в парламента, без значение дали са управляващи или опозиция“, заяви Каракачанов.  По думите му крайно време е, ако искаме да имаме модерна армия, тези разходи да се направят. Каракачанов заяви, че е запознал БСП с два законопроекта, които са внесли в Министерски съвет и с трети, който предстои да бъде внесен и с неговите виждания по отношение на разходите за модернизация на армията. „Другата тема, която също касае мои ангажименти в правителството, е темата със сигурността. Октомври месец направих една работна група. Натоварих Искрен Веселинов да движи нещата. С юристи правихме една среща в Министерски съвет в края на миналата година със службите за сигурност в Закона за вероизповеданията да направим нужните промени, за да стопираме всички възможности чрез религиите в България да се реализира чуждо влияние, било то политическо, или религиозно“, коментира Каракачанов и допълни, че е предоставил на БСП този законопроект, за да се запознаят с него.     Потвърдих пред Красимир Каракачанов позицията на БСП, че правителството, в което участват патриотите е вредно за България и трябва да си ходи, каза от своя страна лидерът на БСП Корнелия Нинова.  „Отворени сме за втора среща с Красимир Каракачанов за плана му за модернизация на армията, но първо в правителството трябва да изяснят финансирането. Г-н Каракачанов предлага нов план за модернизация на армията, който изисква преразглеждане на досегашните решения на Народното събрание“, каза тя и уточни, че става въпрос за преразглеждане на проектите отначало.  „Предлагат проекти за бронирани машини и т.н. Това е ново спрямо решението на парламента от миналия път, т.е. трябва Народното събрание да гласува ново решение. Това, което те предлагат са нови срокове за изпълнение на модернизацията и различен начин на финансиране – разсрочено до 2024 г. Това са разликите от досегашното решение на българския парламент и Красимир Каракачанов търси подкрепа то да бъде прегласувано с тези нови неща. Тук очевидно имат някакво противоречие с министъра на финансите, защото в тригодишната прогнозна рамка на г-н Горанов такива пари не са предвидени“, каза Нинова. По думите й очевидно тук е проблемът и Красимир Каракачанов предлага нещо различно. „Отговорът ни тук беше – когато го внесете официално и това стане факт, ние ще се съберем и партийно, и парламентарната група, ще го разгледаме конкретно и ще се запознаем със съдържанието. Оставаме отворени за втора среща, за да изразим позиция по конкретните неща, които се предлагат, но на първо място трябва да се изясни между тях в коалицията и в правителството финансирането и как ще се действа оттук нататък“, допълни лидерът на БСП.  Във връзка с твърденията на военния министър Красимир Каракачанов, че за оставки на срещата не е ставало дума, Нинова посочи, че има достатъчно свидетели и тя го е заявила ясно на срещата. „Ние смятаме, че това правителство е провал. Потвърждаваме искането си за оставка и той каза, че е нормално опозицията да мисли така“, коментира Нинова. „Потвърдих две досегашни принципни позиции на ПГ на „БСП за България“ пред г-н Каракачанов. Първата е, че има четири въпроса, по които сме готови да разговаряме, защото касаят България и изискват продължителна политика, а не мандатно мислене на едно или друго правителство. За нас това са националната сигурност, демографската катастрофа, здравеопазване и образование“, посочи още лидерът на БСП.    ", "date": "2018.05.08", "title": "Каракачанов и Нинова се срещнаха в парламента, за да обсъдят..."}
{"url": "https://www.blitz.bg/politika/barekov-za-geometriyata-na-evklid-konservatizma-liberalizma-matematikata-na-lobachevski-i-aynshchayn-pred-studenti_news598816.html", "text": "Либерализмът претърпя провал и категорично не може да се говори за Студена война. В рамките на 20-ти век ние видяхме два експеримента, свързани с либерализма – националсоциализма и комунизма, които загинаха геройски, завличайки в бездната стотици милиони човешки животи. Либерализмът се оказа един политически урод. Това заяви евродепутатът Николай Бареков по време на конференция на тема „Консерватизъм срещу либерализъм. Това ли е плод на новата Студена война?“. Събитието се проведе под егидата на Групата на европейските консерватори и реформисти (ЕКР), чийто член е Бареков, в партньорство с Университета по библиотекознание и информационни технологии (УНИБИТ) в София. Участие във форума взеха проф. д-р Стоян Денчев, ректор на УНИБИТ и професор доктор по икономически науки, проф. д-р Николай Палашев, професор по корпоративни комуникации, проф. д-р Никола Аврейски, анализатор по проблемите на евроатлантическото сътрудничество, историята на европейската идея и европейската интеграция и медийният анализатор и PR експерт Никола Митев. За първи път днес български политик в лицето на Николай Бареков използва академичните си познания, за да разкаже пред студенти по увлекателен начин теорията на консерватизма.     Пред аудиторията Бареков посочи, че е интересно да се говори за сблъсък между консерватизъм и либерализъм като политически теории, които обясняват обществените отношения, но в бъдеще битката ще бъде  между консерватизма и изкуствения интелект. „През XIX век математикът Лобачевски прехвърли геометрията във времето и двете успоредни прави от пространството се събраха. 50 години по-късно се появяват двама интелектуални разбойници – Макс Планк и Айнщайн, които взривяват категориите „време“ и „пространство“. По-късно се появява и другият гений на човечеството – Стив Джобс. Той прави и първата огромна, а мисля, че и решаваща крачка, към създаването на изкуствен интелект. Основната теория на относителността, която обяснява света, която тръгва от Планк и се довършва от Айнщайн, всъщност не е толкова универсална, колкото може да се окаже изкуственият интелект“, каза Бареков. Според него с крачката, която светът е направил към изкуствения интелект, се поставя въпросът за съществуването на самото човечество и моралът. „Либерализмът е нещо, което противоречи на всички представи за същността на човека. Когато консерватизмът се заражда като научна или политическа теория, ние се намираме в епохата на Свети Тома Аквински. Той се вълнува от човека и проекцията на човека – Бог“, посочи още Бареков.  Акцент в изказването му беше, че личността може да се развива все повече, ако човекът се съревновава с изкуствения интелект. Идеята на Бареков за това всеки един ученик да има таблет, в който да има вграден изкуствен интелект, е първата крачка, а наред с това ще може да се говори и за обществено развитие на държавата. „В момента правителството плаща по 120 млн. лв. лихви върху дълга от 16 млрд. лв., който се изтегли. Да не говорим, че няколко пъти г-н Борисов обеща таблети за децата и разбира се тази идея вече е негова, а аз нямам нищо общо“, каза с ирония и сарказъм евродепутатът Бареков, отбелязвайки, че за да има всеки ученик таблет, са нужни еднократно 100 млн. лв. „На 16-годишна възраст моето хоби беше писането на поезия и изучаването на неевклидовата геометрия и квантовата физика. Ако тогава имах таблет, кой знае къде по света щях да преподавам математика. Постепенно загубих интерес. Но мога да ви кажа, че в поезията на класици като Николай Кънчев и Езра Паунд е пълно с математически модели, които помагат на авторите да преведат с езика на математиката и разума емоцията на душата. Поезията и математиката са нещо като фотоапарат, с който пренасяш света на белия лист хартия“, обясни пред студентите Бареков.     „Консерватизмът се занимава с човека, либерализмът – с пазара. Докато има човек, ще има теории и свят. Пазар може и да има, може и да няма“, каза Бареков. „Да сравняваме либерализма с консерватизма не е като да сравняваме филмите на Куентин Тарантино с тези на Луис Бунюел, защото и в двата случая става въпрос за стойностно кино. Либерализмът е фалшива теория, фейк, който е измислен, за да се противопостави на консерватизма. Но за разлика от консерватизма, който има здрави корени в човека, либерализмът е една измислена теория без здрави основи. Има две фундаментални човешки науки – науката за човека и неговата социална функция и математиката. В математиката има четири епохи – тази на евклидовата геометрия, която продължава няколко хиляди години, следващата епоха е тази на Исак Нютон и Лобачевски, когато се появяват много неевклидови геометрии. Третата ера е теорията на относителността, която обяснява на практика света, космоса и безкрайността и четвъртата епоха е тази на изкуствения интелект, когато самият човек се превръща в бог. За разлика от математиката, която стигна до тук, обществените науки родиха само теориите на консерватизма, но на езика на математиката днес ние се намираме в периода между евклидовата геометрия и времената на Лобачевски и Исак Нютон.     В тази връзка той посочи и критериите за разпознаване дали теорията за либерализма е изродена и дали консерватизмът работи. Когато тези критерии са налице, имаме неолиберализъм, който е още по-уродливата форма на фалшивия либерализъм. На първо място са несвободни медии, следват държавата и институциите като основен инвеститор в икономиката (за пример Бареков даде САЩ и Европейски съюз, Китай и Русия). Поне половината държави от ТОП 20 в света по иновативни технологии и големина на БВП на човек от населението не са стандартни демокрации. Сред тях Китай, Турция и много други. Трети са инвестиционните фондове, които на приказки са най-регулираният сектор, но всъщност са тъмна кутия и никой не знае какво става вътре. Четвърто: политиците стават истински олигарси, парите минават през тях, обясни евродепутатът. „Политиците са новите олигарси. Те движат парите. Олигархията създава своите политически образи. Няма богат човек по света, който да не е свързан с държавата“, отбеляза Бареков. Петият критерий е паралелна система на демокрация, която работи, каквото и да се случи на изборите, т.нар. задкулисие.     За да си консерватор не трябва да си предал своите избиратели и своите политически и лични убеждения. „Консервативната теория като единствената работеща има своето бъдеще. В България консерватори няма като политически дейци и партии. През месец юни предстои моето официално приемане не само в лично качество, но и на познатата като ББЦ политическа формация „Презареди България“ в Алианса на европейските консерватори и реформисти“, заяви Бареков. В лично качество той изпреварва Ангел Джамбазки, който с ВМРО също иска присъединяване към Алианса. „Не разбирам притеснението на колегите от ВМРО, защото аз съм член на Консервативния Алианс от четири годни. Още тогава с колеги от Дания и Германия сме поискали изключването на партията на Ердоган от Консервативния Алианс поради нарушаване на фундаменталните човешки права в Република Турция“, заяви Бареков.     Според евродепутата в България има едно крило от умерени либерали, които привидно се стремят да развиват демократични институции. Трите кита на българската политика са ГЕРБ – една административно-демократична партия, ДПС – административно-бюрократична партия и БСП, която е една псевдолиберална формация. Бареков определи като войнстващи либерали групата около скандалния олигарх Иво Прокопиев. „Там има един финансов център, който генерира приходи за съществуване, но никога не печели избори, никога не влиза в парламента. Винаги обаче имат финансови потоци от Европа, както и от олигарси – тези, които спонсорират групата на Прокопиев са вързани с държавния лобизъм, чрез приватизацията, чрез обществените поръчки, чрез актуалния министър-председател, от когото са силно обгрижвани. Все пак г-н Бойко Борисов е сред честите гости на форумите на кръга „Капитал“, каза Бареков.     По време на конференцията стана ясно, че евродепутатът ще внесе в Европейски парламент сигнал за корупционни практики в България. Общо 14 обществени организации, сред които Българският ловно-рибарски съюз и екологични сдружения, са се обърнали към Бареков, за да бъдат поставени въпросите им пред Европа. „Тези организации ме информират за абсолютна злоупотреба с европейските екологичните норми в България, както и за нашумелият случай с корупционните практики в район „Младост“ в София. Оказва се, че пари от европейски фондове се наливат в една и съща кофа – тази на войнстващата девица в България“, каза в заключение Бареков.    ", "date": "2018.05.08", "title": "Бареков за геометрията на Евклид, консерватизма, либерализма, математиката на Лобачевски и Айнщайн пред студенти"}
{"url": "https://www.blitz.bg/politika/temenuzhka-petkova-komisiyata-za-chez-ne-e-prakh-v-ochite-na-khorata_news598818.html", "text": "Комисията за ЧЕЗ не е \"прах в очите\" на хората. Смятам, че това беше едно изключително добро решение да бъде създадена такава анкетна комисия, тъй като потенциалната продажба на активите на най-голямото електроразпределително предприятие предизвика голям обществен интерес. Това заяви министърът на енергетиката Теменужка Петкова. По думите й, именно с анкетна комисия може да се получат отговори на много от въпросите, които се поставят от българското общество. \"Това, което беше поискано от изпълнителната власт, от страна на правителството, като информация, е предоставено. От Министерството на енергетиката беше поискано становище във връзка със стратегията за приватизация на ЕРП-ата. Всичко, което е налично в Министерството на енергетиката беше анализирано и съответно информацията беше предоставена”, каза Петкова пред БНТ.  Петкова бе категорична, че сделката е между два частни субекта. \"Държавата няма как да контролира такъв процес. Съмненията, че правителството стои зад сделката категорично се разсеяха”, каза тя.  \"Трудно ми е да кажа, че държавата някъде е сбъркала. С последните промени в закона за енергетиката бяха дадени правомощия на КЕВР, за проверка по отношение на такъв тип сделки, заяви тя. Подобна сделка трябва да бъде сключена единствено и само в интерес на българските граждани. Не мисля, че интересите на българските граждани могат да бъдат застрашени по някакъв начин. Институциите са на своето място. Убедена съм, че КЕВР ще защити интересите на българските потребители\", посочи министър Петкова.    ", "date": "2018.05.08", "title": "Теменужка Петкова: Комисията за ЧЕЗ не е прах в очите на хората"}
{"url": "https://www.blitz.bg/obshtestvo/regioni/samo-v-blits-uzhasyavashchi-podrobnosti-za-krvavata-drama-sled-prestrelka-v-sveti-vlas_news598792.html", "text": "Любовна драма е причината за трагедията, разиграла се днес следобед в Свети Влас. Това съобщиха пред БЛИЦ от полицията в Бургас. Пострадалите са мъж и жена, които са живеели на семейни начала и са имали дете. През последните месеци двамата били разделени. Вероятно поводът за нападението е ревност.   Днес следобед мъжът взима газов пистолет и отива в магазин, където приятелката му работела като продавачка. Напада я пред очите на ужасени свидетели. Вади оръжието и стреля в нея.    \"Пистолетът е бил негов, стрелял е веднъж в жената, тя е паднала зад щанда. След това е стрелял в главата си. Падайки, вади нож и е опитал да се намушка. Явно не е бил сигурен, че ще умре от изстрела. В момента мъжът се намира в болницата. Жената е контактна, извън опасност за живота\", съобщиха още пред БЛИЦ от полицията в Бургас.   Пострадалите са мъж на 54 години и жена на 46. Сигналът за инцидента е получен в полицията в Несебър около 15 часа.   Извършен е оглед на местопроизшествието. Иззети са записи от охранителните видеокамери, разположени в супермаркета. Разпитани са и свидетели на инцидента. По случая са назначени множество експертизи. Образувано е досъдебно производство.", "date": "2018.05.08", "title": "Само в БЛИЦ! Ужасяващи подробности за кървавата драма след престрелка в Свети Влас"}
{"url": "https://www.blitz.bg/stsena/chetiri-oslepitelni-dami-izgryakha-na-stsenata-na-evroviziya-blgarite-trpnat-v-ochakvane-na-zhivo_news598853.html", "text": "Точно в 22 часа тази вечер започна първият полуфинал на тазгодишното издание на песенния конкурс „Евровизия”. Домакин на голямата надпревара е португалската столица Лисабон. Водещи са четири ослепителни дами.   Българските представители в конкурса - групата \"Екуинокс\", ще излязат над сцената под номер 10. Песента е озаглавена Bones (\"Кости\") и е композирана от Борислав Миланов, Трей Кембъл, Йоаким Першон и Даг Лундберг.         Българите ще се борят за място на финала на \"Евровизия\" на 12 май с още 18 държави - Азербайджан, Исландия, Албания, Белгия, Чехия, Литва, Израел, Беларус, Естония, Македония, Хърватия, Австрия, Гърция, Финландия, Армения, Швейцария, Ирландия и Кипър.  За \"Екуинокс\" могат да гласуват и българите от шестте автоматично класиращи се за финала страни - Франция, Германия, Италия, Испания и Обединеното кралство, плюс домакина Португалия.   Гласуването започва веднага след края на последната конкурсна песен. От България то ще става по телефон и чрез SMS на номерата, изписани на телевизионния екран, както и чрез официалното мобилно приложение на конкурса. Може да се гласува до 20 пъти, но не и за представителя на държавата, на чиято територия се намирате. Българите в чужбина могат да открият каналите, които ще излъчват конкурса - а чрез тях и съответните номера - на специалната страница на БНТ за \"Евровизия\".  Букмейкърите нареждат България на шесто място, което означава и класиране в 10-ицата за съботния финал. На него ще участват 26 държави - по 10 от двата полуфинала плюс 6-те автоматично класирали се страни.", "date": "2018.05.08", "title": "Четири ослепителни дами изгряха на сцената на \"Евровизия\", българите тръпнат в очакване (НА ЖИВО)"}
{"url": "https://www.blitz.bg/obshtestvo/sinoptikt-georgi-tsekov-razkri-shche-ima-li-nova-portsiya-valezhi-i-gradushki-v-sredata-na-sedmitsata_news598840.html", "text": "През нощта над източните райони облачността ще е значителна, на отделни места със слаби валежи. Там ще духа слаб северозападен вятър. Над останалата част от страната ще преобладава ясно и почти тихо време. Минималните температури сутринта ще са предимно между 9° и 14°. Такава е прогнозата за времето на Националния институт по метеорология и хидрология (НИМХ), съобщи за „Фокус” дежурният синоптик Георги Цеков. Утре, след временното спиране на валежите, около и след обяд в източните райони, както и в Рило-Родопската област ще се развива мощна купесто-дъждовна облачност и на много места там ще има краткотрайни, но често интензивни валежи, придружени с гръмотевици. Има условия за градушки.  В централните и северозападни райони през деня ще се задържи почти без валежи и с повече слънчеви часове. Ще духа слаб до умерен северозападен вятър, който привечер ще се ориентира от североизток. Максималните температури ще са между 20° и 25°, малко по-ниски по морския бряг.   Атмосферното налягане остава малко по-ниско от средното за май и няма да се промени съществено.  Над Черноморието ще е предимно облачно, с временни намаления на облачността в сутрешните часове. Около и след обяд на много места ще превали и прегърми. Ще духа слаб до умерен северозападен вятър, ще се усилва и променя посоката си по време на гръмотевична дейност. Максималните температури на въздуха ще са 17-20°. Температурата на морската вода е 17-19°. Вълнението на морето ще е 1-2 бала.  В планините, главно над масивите от Югозападна България, Странджа и Източна Стара планина ще се развива купесто-дъждовна облачност. Там, след обяд ще има краткотрайни, но на места интензивни валежи придружени с гръмотевици. Ще духа слаб север-северозападен вятър. Максималната температура на височина 1200 метра ще е около 16°, на 2000 – около 10°.  През следващите дни въздушната маса над страната ще остане неустойчива. Ще се развива купесто-дъждовна облачност, ще има краткотрайни валежи, придружени с гръмотевични бури. Явленията ще бъдат с различен обхват и интензивност. На повече места и по-значителни ще са валежите в четвъртък, а в събота в Централна и Източна България вероятността за валежи чувствително ще намалее. Вятърът ще е североизточен, слаб до умерен.  Температурите ще се понижат още малко и вече ще са близки до обичайните. Преобладаващите максимални ще са между 19° и 24°, минималните ще са най-често между 9° и 14°.    ", "date": "2018.05.08", "title": "Синоптикът Георги Цеков разкри ще има ли нова порция валежи и градушки в средата на седмицата"}
{"url": "https://www.blitz.bg/obshtestvo/liyana-pandelieva-napravi-na-pukh-i-prakh-bedstvashchite-zaradi-otlozhen-polet-blgari-v-rim_news598777.html", "text": "Журналистката Лияна Панделиева направи на пух и прах българите, които бедстват в Рим, след като полетът им бе отложен заради мъгла. Според нея това си е чиста проба глезотия и подобни случаи стават всеки ден по целия свят, но никой не им обръща чак такова внимание. Ето какво написа тя на профила си във Фейсбук:  \"Моля ви, ама много ви моля, покажете ми в коя друга държава всички новини се занимават с един отложен полет на самолетна компания?   Всеки ден в света се изпълняват около 120 хиляди полета в които пътуват между 10 и 12 милиона пасажери! Отлагане на полети се случват по няколко хиляди пъти на ден в целия свят.  Но за нашите медии отложеният полет е трагедия! Хората бедстват на летище край Рим! Изнемогват! Те нямат пари за сандвич! Те нямат пари за телефон! Те нямат сили да седят на задниците си! Те са отчаяни! Възрастни жени, тръгнали на бедняшка екскурзийка до Рим нямат какво да правят и дори нямат роуминг на телефона, нищо, че роумингът е безплатен! Деца са в пряка жизнена опасност - и те са отчаяни!   Да си припомним, че ужасно закъсалите в Румъния българи очакваха някой на мига да измине до тях 400 км и да ги попита как са - ама лично! Българинчетата няма как да знаят, че посолствата се намесват светкавично, но при масова евакуация, военни конфликти и огромни природни катаклизми. Какъв невероятен късмет, че вчера всички влакове на БДЖ се движат по график, щото иначе едвам щяха да намерят място в емисията за други новини!\"", "date": "2018.05.08", "title": "Лияна Панделиева направи на пух и прах бедстващите заради отложен полет българи в Рим"}
