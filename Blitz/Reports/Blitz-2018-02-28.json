{"url": "https://www.blitz.bg/lyubopitno/na-koraba-kuin-meri-be-zasnet-prizrak-na-gigant-bez-glava-snimkivideo_news582691.html", "text": "\"Куин Мери\" е 310-метров трансатлантически лайнер, построен през първата половина на 30-те години на миналия век от шотландската компания John Brown & Company. Този океански съд е последният от така наречените \"велики лайнери\", способни да правят конкуренция на ппътнически самолет, който постепенно поемаше лидерското място в трансокеанския транспорт.Днес старият кораб е закотвен в док на американския град Лонг Бийч, където изпълнява функциите на хотел и музей. Вече никъде не пътешестващия кораб \"Куин Мери\" обаче е известен като прокълнат лайнер, защото той е едно от най-гъстонаселените места с призраци на Земята. Това \"звание\" загадъчният съд е получил не случайно, пише Езорейтер.   Още когато корабът е бил пускан на вода на 26 септември 1934 година са загинали четирима работници, което е доста лоша поличба. Малко след това \"Куин Мери\" се е превърнал в истинска мека за хората, искащи да се самоубият. Зад борда на разкошния кораб постоянно скачали всякакви хора. Казват, че и до ден днешен там могат да бъдат видени полупрозрачни фигури, скачащи от отдавна закотвения лайнер. По време на Втората световна война \"Кралица Мери\" е превозвала 16 000 войници и военните в каютите, набити като риби в консерва, започнали да загиват от липса на кислород.   А когато съдът е транспортирал за Америка няколко десетки пленени германци и италианци, които били на по 17-18 години, младежите извършили масово самоубийство. И това е само малка част от страшните случки, отнели живота на стотици души. С една дума, има откъде да се вземат призраци на това място.  Това потвърди наскоро и пътешественик, посетил музея. По думите на американеца, той е направил 3 снимки в един коридорите на кораба с разлика помежду им само от около 3 секунди. Туристът е бил убеден, че коридорът е пуст. Въпреки това, нашият герой не повярвал на очите си, когато видял на втората снимка невероятно висок образ на човек без глава. Авторът на зловещия кадър е готов да се закълне, че не е видял по време на заснемането на кадрите никакви други хора, най-малкото без глава.   Изглежда, че това е бил един от безбройните призраци на борда на \"Куин Мери\". Потребители в мрежата твърдят, че телосложението прилича на това на бивш капитан на лайнера - Сър Едгар Бритън. Трябва да се отбележи, че капитанът в прекия смисъл на думата никога не си е губил главата, а и е починал от естествена смърт доста далеч от кораба.    ", "date": "2018.02.28", "title": "На кораба „Куин Мери“ бе заснет призрак на гигант без глава (СНИМКИ/ВИДЕО)"}
{"url": "https://www.blitz.bg/svyat/cheshki-pensioner-pokaza-do-kde-se-stiga-sled-tormoza-na-imigrantite_news582636.html", "text": "Полицията на Чехия задържа възрастен мъж, на който му било писнало съжителството с бежанци и стигнал до там, че организирал инциденти на железопътна линия от името на ислямистки екстремисти. 70-годишният човек е задържан миналата седмица. При това било изяснено, че той няма никакво отношение към радикалните бежанци. Наричайки се екстремист, той се е опитал да обърне вниманието на обществото върху проблемите с мюсюлманите, предават местни медии.    „Правонарушителят е гражданин на Чехия, който е искал да предизвика ненавист към мигрантите, изповядващи исляма, да провокира вълнения“, каза прокурорът Марек Бодлак.  Съобщава се, че през юни и юли 2017 година възрастният мъж е повалил дървета на железопътни линии до град Млада Болеслав и е оставил листовки със заплахи на арабски език.   Превод и редакция: БЛИЦ", "date": "2018.02.28", "title": "Чешки пенсионер показа до къде се стига след тормоза на имигрантите"}
{"url": "https://www.blitz.bg/intsidenti/katastrofi/kmetitsata-na-kozloduy-edva-otselya-v-zrelishchno-mele-kray-vidin-v-kolata-bil-i-snimki_news582719.html", "text": "Кметът на Козлодуй Маринела Николова е оцеляла в зрелищна катастрофа. Инцидентът е станал малко преди полунощ във вторник срещу сряда между ГКПП – Връшка чука и Видин. В служебния автомобил тя е пътувала заедно със зам.-кмета Юрик Мартинов, с когото се връщали от работно посещение в Сърбия, пише bulnews.bg.   Служебният автомобил на общината се е прибрал на собствен ход в Козлодуй в ранните часове тази сутрин. Минималните щети по автомобила ще бъдат поети от застрахователна компания.  „Зимните условия бяха изключително тежки, шофьорът управляваше автомобила с 50 км./час, но колата се поднесе и излязохме от пътя. Пред нас имаше автомобил, който минути преди това се беше обърнал и шофьорът очакваше помощ. Всички сме добре, но преживяхме стрес и голямо напрежение. Съдействаха ни от \"Гражданска защита\"-Видин и от полицията”, разказа заместник-кметът Юрик Мартинов.  Днес кметът на общината Маринела Николова взе участие в Общо събрание на НСОРБ в София.", "date": "2018.02.28", "title": "Кметицата на Козлодуй едва оцеля в зрелищно меле край Видин! В колата бил и... (СНИМКИ)"}
{"url": "https://www.blitz.bg/lyubopitno/katolicheskata-moda-prevzema-muzeya-metropolitn-v-nyu-york-snimkivideo_news582622.html", "text": "Ватиканът даде назаем около 40 религиозни творби на музея на изкуството „Метрополитън“ в Ню Йорк, за да бъдат включени в специална изложба, посветена на влиянието на католицизма върху модата. Експозицията \"Божествени тела: Модата и католическото въображение\" включва елементи, обхващащи период от повече от 15 понтификата, съобщава БГНЕС. Сред представените предмети са папски пръстени и корони, носени от различни глави на Римокатолическата църква между XVIII и XIX век, както и скъпоценни съкровища от известната Сикстинска капела, които \"никога досега не са били виждани извън Ватикана\", увериха организаторите, допълвайки, че най-старата вещ в колекция е мантия, носена от Бенедикт XIV, а най-новата - чифт червени обувки, носени от св. Йоан Павел II.     Както биха се досетили по-големите почитатели на модата, заглавието на изложбата съвпада с тазгодишната тема на едно от най-престижните модни събития в света на модата - \"Мет Гала\", на което домакини тази година са Риана, Амал Клуни, Донатела Версаче и Ана Уинтър. Всъщност експозицията ще е и част от престижното събитие. В поделник \"Божествени тела: Модата и католическото въображение\" бе представена в тесен кръг в присъствието на ватиканския президент на папския съвет за култура - кардинал Джанфранко Раваши, куратора на изложбата Андрю Болтън, главния изпълнителен директор на \"Блекстоун\" - неин основен спонсор, както и домакините на гала вечерята Уинтър и Версаче.     За широката общественост изложбата ще бъде достъпна по-късно, на 10 май и ще може да бъде посетена до 8 октомври.     Модната екстраваганца \"Мет Гала\" се провежда ежегодно в първата неделя на месец май и основната й цел е да набере дарения за Института за костюми на музея „Метрополитън“. Всяка година събитието има определена тема, с която гостите трябва да съобразят тоалетите си. През 2017 година, например, темата бе „Човекът и Машината: Модата в ерата на технологиите“.     Тогава домакини на събитието бяха Кейти Пери, Фарел Уилямс, Жизел Бюнхен и Том Брейди. За да посети бляскавата вечер всеки гост заплаща билет, който струва 30 000 долара или 275 000 долара за избрана маса, като обикновено присъстващите са около 600 души.    ", "date": "2018.02.28", "title": "Католическата мода превзема музея „Метрополитън“ в Ню Йорк (СНИМКИ/ВИДЕО)"}
{"url": "https://www.blitz.bg/svyat/70-blgari-sa-zakleshcheni-na-letishcheto-v-glazgou-ne-znayat-koga-shche-izletyat_news582709.html", "text": "70 българи се оказаха пленници заради лошото време. Те са заклещени на летището в Глазгоу, научи БЛИЦ. Трябвало е да излетят преди часове, но заради лошото време полетът им е бил отложен. Билетите им са за полет с нискотарифната компания Ryanair.  Българските пътници са изключително притеснени и в пълно неведение, научи още БЛИЦ. Те изчакват полета си, но никой до този момент не им казва кога ще могат да излетят.    ", "date": "2018.02.28", "title": "70 българи са заклещени на летището в Глазгоу, не знаят кога ще излетят"}
{"url": "https://www.blitz.bg/svyat/vlastite-vv-varshava-mozhe-da-razzhalvat-na-rednik-edinstveniya-polski-kosmonavt_news582697.html", "text": "Властите в Полша решават дали техният единствен космонавт Мирослав Хермашевски (76 г.) да бъде разжалван до звание редник, заявил президентският прессекретар Кшищоф Лапински по радио RMF FM, цитиран от ria.ru. Сега във Варшава разработват закон относно съдбата на членовете на Военния съвет за национално спасение (1981-1982), който тогава е създаден с цел да запази ролята на управляващата Полска обединена народна партия. Космонавтът подполковник Хермашевски, който по това време учи в Генералщабна академия в Москва, е включен в съвета заради своята популярност сред народа, изминали са само 3 г. от неговия космически полет.     Лапински отговорил уклончиво дали ще накажат и Хермашевски, като заявил: „Може би ще се появи някаква поправка, че разжалването няма да засегне космонавтите или хората, които са били в космоса.”     Самият Хермашевски не веднъж е твърдял, че не е давал съгласието си за включване в тази структура и не е участвал в приемането на никакви решения. Превод: БЛИЦ    ", "date": "2018.02.28", "title": "Властите във Варшава може да разжалват на редник единствения полски космонавт"}
{"url": "https://www.blitz.bg/svyat/metoo-monika-lyuinski-za-seksa-s-bil-klintn-chak-sega-razbiram-che-kato-moy-shef-i-nay-silniyat-chovek-v-sveta-toy-zloupotrebi-s-men_news582544.html", "text": "Моника Люински – бившата стажантка в Белия дом, която имаше афера с президента Бил Клинтън, заяви, че връзката им е представлявала „брутална злоупотреба с власт“ от негова страна. Тя написа статия за списание „Венити феър“, провокирана от движението „Мен също“ (#metoo), организирано в подкрепа на жертви на сексуален тормоз. По време на аферата Люински беше на 22 години, а Клинтън е с цели 27 години по-възрастен. Тя разкри, че след скандала била диагностицирана с посттравматично стресово разстройство. То било в резултат на нейното „публично излагане и остракиране“ след като връзката била разнищена от пресата и в съда, посочва самата тя.     Забежката на Бил Клинтън беше тема номер 1 през 1998 и 1999 година, когато президентът първоначално отрече, но после му се наложи да признае, че е имал „неуместен интимен физически контакт“ с бившата стажантка. Тогава дори стартира процедура по импийчмънт, която не сполучи и президентът изкара докрай мандата си.     Днес 44-годишна Люински завява, че все още стои на твърдението си, че връзката им е била по взаимно съгласие, но изтъква „огромните властови различия“, които съществували между двамата. Тя добавя, че имала „ограничени разбирания за последиците“ по това време и всеки ден съжалява за случилото се.     „Значението в речника за „съгласие“? Да дадеш разрешение нещо да се случи. И все пак какво е това „нещо“ в този случай, имайки предвид динамиката на властта, неговата позиция, моята възраст? Той беше мой шеф. Той беше най-силният човек на планетата. Той беше с 27 години по-възрастен, с достатъчно житейски опит, за да знае по-добре от мен“, написа Люински.     В изложението си за списанието тя също коментира разрастващото се движение на жените, които публично говорят срещу сексуалното насилие. Тя споделя, че била трогната до сълзи, след като с нея се свързала лидерка на #metoo, която изразила съчувствие за това, че Люински била „толкова самотна“ по време на целия скандал.     „Изолацията е толкова мощен инструмент в ръцете на нападателя. И все пак не вярвам, че бих се чувствала толкова изолирана, ако това се беше случило в наши дни“, пише Моника.     „Дори има хора, които смятат, че преживяванията ми в Белия дом нямат място в това движение, тъй като това, което се случи между Бил Клинтън и мен не е било сексуално нападение, въпреки че сега ние разбираме, че е било брутална злоупотреба с власт“, посочва тя. Превод и редакция: БЛИЦ ", "date": "2018.02.28", "title": "#metoo: Моника Люински за секса с Бил Клинтън: Чак сега разбирам, че като мой шеф и най-силният човек в света той злоупотреби с мен!"}
{"url": "https://www.blitz.bg/svyat/seksi-modelka-be-blokirana-v-instagram-zaplashvala-da-provali-izbori-ss-seks-snimki-18_news582640.html", "text": "28-годишната моделка твърди, че профилът ѝ в Инстаграм, където тя публикува свои откровени снимки наред с политически съобщения, е блокиран във връзка с предстоящите избори в Италия. По-рано жителката на Италия обеща да задоволи всички, които гласуват против конституционните реформи.Паола Саулино е следвана от над 430 000 потребители, пише в. \"Дейли Стар\".   Момичето стана известно през 2016 година, когато обеща орално да задоволи всеки, който гласува против конституционните реформи. Въпреки болките и страданията по време на нейния секс тур, Паола удържа на думата си пред 19,4 милиона италианци, поставили тикче в графата \"против\". Прохождащата порно актриса направи фелацио на около 700 желаещи по цялата страна.  Сега, само няколко дни преди изборите за парламент, които ще се състоят на 4 март, профилът на момичето е блокиран. Паола смята, че това е направено заради опасенията, че тя отново може да повлияе върху резултатите на гласуването.  Моделката обаче не възнамерява да се предава толкова лесно. Сега тя е направила свой профил във Фейсбук с хаштага #unbanpaola, за да може почитателите ѝ да продължат да ѝ помагат с кариерата. Превод и редакция: БЛИЦ", "date": "2018.02.28", "title": "Секси моделка бе блокирана в Инстаграм, заплашвала да провали избори със секс (СНИМКИ 18+)"}
{"url": "https://www.blitz.bg/svyat/barekov-izrigna-ot-bryuksel-falshivite-novini-razhdat-koruptsiya-a-smetkata-ya-plashchash-ti-dankoplatetso-na-zhivo_news582713.html", "text": "За мен е удоволствие да работя с професионалист като евродепутата Николай Бареков. В моята страна често сме се сблъсквали с проблема фалшиви новини. Те могат да създадат различна реалност. Това заяви в Брюксел на конференция, посветен на фалшивите новини, еднo от най-важните имена в германската икономика проф. Ханс-Олаф Хенкел. „От икономическа гледна точка, Брекзит е огромен проблем за ЕС. Великобритания да напусне Съюза е като 19 малки държави да го напуснат едновременно. Ние не сме виновни, че Меркел извика в държавата безброй незнайни хора и вдигна ръце”, добави професорът.  „Мисля, че Бареков направи тази конференция много навреме. Проблемът в момента е назрял и Николай се включва точно навреме”, каза още проф. Ханс-Олаф Хенкел.   „Мисля, че проблемът на България е, че винаги чака спасителя на Белия кон. Мисля, че страната влезе в Европейския съюз именно за да избяга от Черния конник. Но нещата не стават така”, отбеляза от своя страна  британският политик Джефри Ван Орден, който също взе участие в конференцията, организирана от българския евродепутат.  „Фалшивите новини са сериозен проблем не само в ЕС, но и за целия свят. Те се използват в политическите войни. В момента това преживява Тръмп. Много благодаря на Бареков, че ме покани да присъствам на тази важна конференция”, заяви бившият министър на евроинтеграцията в Полша Ричард Чернецки.     „Запомнете много добре: новините са нещо, което някой някъде не иска да знаете поради някаква причина. Всичко останало е реклама, PR опит за влияние”, посочи Колин Стивънс, собственик и главен редактор на една от най-известните европейски медии – EU Reporter.     По време на форума евродепутатът Николай Бареков съобщи, че е отправил покана и към собственика на медийната група „Икономедиа“ Иво Прокопиев и съпругата му Галя Прокопиева, които произвеждат фалшивите новини в България, но те са отказали, защото се страхували от дебат по темата.  „Фалшивите новини раждат корупция, а корупцията ражда фалшиви новини, а сметката я плащаш ти, данъкоплатецо!”, отсече Николай Бареков.    Вероника ФЕТФОВА, БЛИЦ", "date": "2018.02.28", "title": "Бареков изригна от Брюксел: Фалшивите новини раждат корупция, а сметката я плащаш ти, данъкоплатецо! (НА ЖИВО)"}
{"url": "https://www.blitz.bg/stsena/ashli-grem-raztrsi-yakata-si-dupara-v-strashen-turk-video-18_news582700.html", "text": "30-годишната американска моделка Ашли Греъм участва във фотосесия за мъжката спортна библия Sports Illustrated. Момичето позира в няколко бански и изтанцува туърк заедно с членовете на снимачната група. Горещо видео от фотосесията се появи в профилите на Ашли и Sports Illustrated в Инстаграм. Почитателите на моделката ѝ благодариха със стотици лайкове и коментари.     ", "date": "2018.02.28", "title": "Ашли Греъм разтърси яката си дупара в страшен туърк (ВИДЕО 18+)"}
{"url": "https://www.blitz.bg/kriminalni/nakazanie/spetssdt-reshava-da-spre-li-deloto-ktb-do-ekstraditsiya-na-tsvetan-vasilev_news582520.html", "text": "Специализираният наказателен съд /СНС/ ще решава да бъде ли спряно делото за присвояването на близо 2 милиарда и половина лева от фалиралата през юни 2014 година Корпоративна търговска банка /КТБ/ до приключване на процедурата по екстрадиция на основния подсъдим Цветан Василев, съобщава БНР. Искането е на адвокатите на банкера, който от повече от три години е в Белград в очакване на решението на сръбските власти да бъде ли предаден на България. До искането се стигна, след като Специализираният съд при четвърти опит успя да даде ход на мегапроцеса.     По отношение на Василев обаче делото ще се гледа задочно. Мажоритарният собственик на КТБ е на съд като ръководител на организирана престъпна група, която според прокуратурата е източвала банката в продължение на години.     Освен Василев, подсъдими са още 17 души.    ", "date": "2018.02.28", "title": "Спецсъдът решава да спре ли делото \"КТБ\" до екстрадиция на Цветан Василев"}
{"url": "https://www.blitz.bg/kriminalni/nakazanie/naglost-bankert-beglets-tsvetan-vasilev-vmesto-da-se-yavi-v-sda-poiska-v-pismo-prekratyavane-na-deloto-za-ktb_news582576.html", "text": "В Специализирания съд втори ден продължава разпоредителното заседание по делото за източването на над 2 и половина милиарда от Корпоративна търговска банка. Подсъдими в процеса като организирана престъпна група са банкерът Цветан Василев и още 17 души, съобщава БНТ. В началото на заседанието защитата прочете писмо от Василев, който е в Белград и ще бъде съден задочно. В писмото банкерът настоява съдът да прекрати делото. Вместо това, според него, трябвало да има дело за организиране на фалита на банката и обогатяване чрез разграбването на активите.     Василев твърди, че посочените в обвинителния акт кредити, които са една трета от целия портфейл на банката, са били работещи и съобразени със законите. Това се виждало във всички отчети, одити и ревизии на БНБ. Нито една стотинка от тези кредити не била влязла в неговия джоб или на който и да било от останалите подсъдими. Според Василев ликвидността на КТБ е била нарушена в резултат на действията на прокуратурата и атаката в определени медии.     В момента съдът изслушва и аргументите на адвокатите, които твърдят, че делото трябва да бъде прекратено, защото са допуснати сериозни процесуални нарушения. Те дадоха примери, свързани със задочното повдигане на обвинение и отказа на прокуратурата да разпита Василев чрез видеоконферентна връзка.    ", "date": "2018.02.28", "title": "Наглост: Банкерът-беглец Цветан Василев вместо да се яви в съда поиска в писмо прекратяване на делото за КТБ"}
{"url": "https://www.blitz.bg/lyubopitno/po-zrelishchno-ot-gta-kuche-zalovi-brutalen-avtokradets-video_news582560.html", "text": "Зрелищна гонка се разигра по улиците на Лос Анджелис и беше заснета от телевизионни камери от въздуха. 37-годишният Антонио Падила хукнал да бяга от униформените, като прегазвал всичко по пътя си, съобщава Ен Би Си Ел Ей. В опита си да избяга той минавал на червено по оживените булеварди и блъскал наред други коли. Досущ като в играта “Grand Theft Auto” той дори излязъл от джипа си, след като го ударил няколко пъти, и свалил пътничка от друга кола, след което се метнал в нея и отпрашил отново.     На помощ на жертвата се притекъл брат й, но под риск да бъде смачкан между три коли той оставил крадеца да избяга.  Падила продължил да кара безумно, докато накрая му се наложило да остави автомобила си на алея в бизнес квартал. Той хукнал да бяга, когато върху него връхлетял Пускас – 8-годишно полицейско куче порода холандска овчарка. Секунди по-късно дотичали и полицаи, които щракнали белезниците на престъпника.     По-късно стана ясно, че храброто куче е изгубило почти всичките си зъби в схватката. Претърпяло е операция на челюстта.     Падила е в болница с нахапана ръка. След като се възстанови, ще бъде настанен в затвора в Ориндж Каунти. Превод и редакция: БЛИЦ ", "date": "2018.02.28", "title": "По-зрелищно от GTA! Куче залови брутален автокрадец (ВИДЕО)"}
{"url": "https://www.blitz.bg/layfstayl/shoubiznes/monika-valerieva-si-zhivee-kato-istinska-printsesa-eto-s-kakvo-ya-iznenada-tozi-pt-lyubimiyat-y-ot-katar-snimka_news582632.html", "text": "Атрактивната дупничанка Моника Валериева живее като принцеса с катарски милиардер. Още от началото на връзката си, красавицата се провъзгласи за принцеса заради охолния и начин на живот. От месеци наред тя не спира да се хвали с подаръците си и многобройните букети, които получава всеки ден.  Вчера публикува снимка, на която е доста оскъдно облечена, върху спалнята си, а около нея 10 огромни букета с рози и написа: \"Много български медийни сайтове писаха, че моят човек е бил принц, сега ви казвам - той е!\".  След като в нея се е влюбил мъж от Катарското кралско семейство – млад и супер богат, за нея всеки ден е необикновен и пълен с изненади. Източник: struma.com", "date": "2018.02.28", "title": "Моника Валериева си живее като истинска принцеса! Ето с какво я изненада този път любимият й от Катар (СНИМКА)"}
{"url": "https://www.blitz.bg/layfstayl/v-kukhnyata-s-trio-karamel_news582671.html", "text": "Красавиците от трио “Карамел“ са модерни, провокативни и дръзки. Момичетата имат музикално образование и вече няколко години записват професионално с музикална компания „Ара Мюзик”. Наскоро те стартираха национално турне с клубни участия, а сега ще научим и кои са техните любими рецепти.  Продукти за 6 порции:  900 г - 1 кг зеленчуци: аспержи, тиквички, сладки картофи, патладжани, червен лук, кочани царевица, бланширани пресни картофи  За марината:  1 глава чесън, скилидките обелени  2 с.л листа от мащерка  1 с.л листа от розмарин  8 дафинови листа  2-3 ч.л счукан черен пипер  150 мл зехтин Начин на приготвяне:   Сложете съставките за маринатата в кухненския робот с 1 с.л морска сол и ги смелете на паста. Нарежете зеленчуците на едри парчета и ги сложете в купа или в здрав плик заедно с маринатата.  Разбъркайте, за да се покрият добре и ги оставете няколко часа да поемат аромата. Загрейте скарата и започнете печенето с по-упоритите зеленчуци – картофите, лука и царевицата. После сложете патладжана, аспрежите и тиквичките.  Времето за печене зависи от вида и дебелината на зеленчуците.      Продукти за 3 порции:  8 яйца  1 авокадо  1 ч.л. горчица  1 с.л. лимонов сок  1 с.л. майонеза  1 щип. черен пипер  сол  4 стръка копър      Продукти за 6 порции:  1 голяма тиква цигулка, обелена, на резени  6 средни глави червен лук, на четвъртинки (с основата на корена)  3 с.л. зехтин  20 стръка аспержи  2-3 стръка риган, само листата  50 г печени кедрови ядки  200 г козе сирене    За дресинга:  1 с.л. дижонска горчица  5 с.л. червен винен оцет  1 ч.л. орехово олио  300 мл студенопресован зехтин    Начин на приготвяне:  Започнете с дресинга. Разбийте горчицата и оцета добре. Постепенно добавете двата вида олио, без да преставате да разбивате. Овкусете със сол и черен пипер. Ще издържи до 1 седмица в затворено бурканче.  Загрейте скарата или фурна на 200 С. Сложете тиквата и лука в купа и ги залейте с по-голямата част от зехтина. В друга купа поставете аспержите с останалия зехтин. Поръсете зеленчуците с морска сол и черен пипер. Изпечете тиквата и лука за 30 минути на скарата или малко повече във фурната, докато омекнат. Оставете ги да изстинат и междувременно изпечете аспержите за 5-10 минути в зависимост от дебелината, докато омекнат.  Срежете всеки стрък аспержа на 3 равни части и ги сложете в купа за поднасяне с тиквата, лука, тиквата, кедровите ядки и козето сирене. Залейте салатата с 3 с.л. от дресинга и внимателно разбъркайте.      Продукти  за 4-6 порции:  1 глава карфиол, нарязан на плоски резени с дебелина 1.5 см (виж забележката по-горе)  1 голяма глава червен лук , обелен и нарязан на 1.5 см парченца  400 г. консерва нахут, изплакнат и изцеден  1/4 чаша зехтин  1/4 чаша сусамов тахан  2 супени лъжици лимонов сок  1/2 чаена лъжичка кимион  вода  сол и черен пипер  Няколко големи шепи прясна рукола (или спанак) Начин на приготвяне:  Загрейте фурната до 450 градуса. Поставете карфиола, червения лук и нахута в голяма купа. Поръсете със зехтин, подправете леко със сол и черен пипер и разбъркайте внимателно. Разстелете зеленчуците върху хартия за печене, като се уверите, че карфиолът и лукът са на един пласт. Няма проблем дори и зърната нахут да се припокриват. Може да се наложи да ползвате две тави (аз използвах една и половина за тази рецепта), за да подсигурите достатъчно място за печене на зеленчуците или те просто ще се сварят, без да се карамелизират. Печете зеленчуците, докато забележите, че карфиолът е добре запечен от едната страна (около 15 минути). Междувременно разбъркайте тахана, лимоновия сок и кимиона и добавете достатъчно вода, докато е достатъчно течен, за да се поръси върху салатата. (приблизително 1/4 чаша вода, в зависимост от гъстотата на тахана)  Поставете свежите рукола или спанак в голяма салатна купа, добавете всички топли, печени зеленчуци и поръсете леко с тахановия дресинг. Добавете подправки на вкус, ако е необходимо.  Продукти за 3-4 порции:  3-4 по-големи картофа  150 грама броколи  150 грама карфиол  6-8 лъжици кисело мляко  пресен лук  100-150 грама настъргани сирена - чедар, пармезан, моцарела или каквото предпочитате. Аз използвах чедар и американ  черен пипер  сол   краве масло Начин на приготвяне:  Картофите се измиват и нарязват на половина. Намазани с краве масло се пекат за около час в предварително загрята фурна на 250 градуса. През това време се приготвя плънката. Броколите и карфиолът се нарязват на ситно. В съд с незалепващо покритие се слагат 2-3 лъжици вода. Задушават се първо карфиола за около 5 минути и броколите за още толкова, тъй като на карфиола му е нужно малко повече време. Нарязва се лукът, към него се прибавят задушените зеленчуци, солта, пипера и киселото мляко. Изпечените картофи се издълбават и вътрешната част се слага при останалите продукти. Добавя се 3/4 от сиренето. Разбърква се добре, като целта е да се получи пухкава смес. Ако е нужно, се добавя още кисело мляко. Издълбаните картофи се пълнят, поръсват се със сирене и се връщат във фурната за още 10-15 мин.       ", "date": "2018.02.28", "title": "В кухнята с трио „Карамел“"}
{"url": "https://www.blitz.bg/obshtestvo/intervyu/ekskluzivno-v-shou-zvezdata-ot-skpi-naslednitsi-ivana-papazova-chovek-e-zagadchen-v-drekhi-a-ne-gol_news582354.html", "text": "Ивана Тодорова Папазова е известна българска актриса. Завършва актьорско майсторство за драматичен театър в НАТФИЗ „Кр. Сарафов”. Започва да учи в класа на проф. Б. Сърчаджиев, а след смъртта му, класът бива поет от професор Марков. През 2010 г. придобива магистърска степен по Театрална режисура в Пловдивския университет „Паисий Хилендарски”, където работи с проф. Н. Сейкова и Лео Капон.   - Гледали сме ви предимно в театъра. „Скъпи наследници” е дебютът ви на телевизионния екран. Къде ви харесва повече – на сцената или зад камера?  - И на двете места ми харесва. Театърът е по-голяма истина, отколкото киното и телевизията.. Допада ми и на двете места.  -  Кой момент от тези зад кадър, по време на заснемането на сериала, ще помните винаги с усмивка?  - Какво да запомня с усмивка и да ми направи впечатление? (замисля се) Ще запомня колегите, природата, хората, с които работих. Все пак това ми е дебют, такова нещо по някакъв начин се помни, особено на тези години, няма как иначе.  -  Имали ли сте момент, в който просто сте блокирали– не сте могли да запомните репликите си или е трябвало да повтаряте една и съща сцена отново и отново? Ако да, то има ли нещо, с което преодолявате трудностите, отпускате се и се отърсвате от всякакво напрежение?  - Не, не, нямали сме сцена, която да се повтаря безброй пъти, за да може да стане. С такива колеги и такива партньори всичко ставаше отраз. Ние преди кадър, преди да започнем да снимаме, имаме някакъв вид репетиция и тогава снимаме. Иначе не, нещо такова фрапантно, което да мога да ви кажа, е нямало и да зациклим на едно място, както например в театъра нещо да тръгнем да работим и то да не се получава. Не, по време на снимки  не е имало такива моменти.  -  Имате ли някакъв ритуал, преди да излезете на сцена, или пък просто нещо, което си казвате, за да се мобилизирате за предстоящото представление?  -  Не. Моля се само да сме здрави през представлението и Бог да е с нас, това е най-важното.  -  Участвали сте в множество прекрасни постановки – „Сън в лятна нощ”, Оркестър без име”, „Есенна соната”, „Крал Лир” и още много други. Кой образ ви е бил най-приятен за игра и защо?  - Ами, всички са ми любими. Всяка една роля актьорът я отглежда с толкова много любов и това са все едно твои деца, така, че да кажем най-любима нямам, засега поне.   -  Много актьори не са имали възможност да подбират ролите си поне в началото. При вас така ли беше и ако да, то има ли роля, за която съжалявате?  - За младите артисти е по-добре да играят колкото се може повече неща. С течение на годините и, разбира се, ако си извоюваш тази позиция и това място, вече може да си избираш ролите. Аз казвам точно това, че докато си млад, трябва да играеш много, а след това, просто да попаднеш на добри пиеси и на добри режисьори, защото в момента, например, ме вълнуват повече от страна на рутината и опита, който имам, да изиграя нещо качествено и стойностно, с което мога да кажа нещо. Докато, когато съм била млада, съм искала да играя във всичко, все пак съм имала и друга енергия. Освен това трябва и да се учим. Един актьор трябва да играе много, за да може да се научи. За четири години в НАТФИЗ не може да се научиш. След това трябва да продължиш да играеш. Колкото повече, толкова по-добре. Иначе дали съжалявам за нещо? Ами, аз все още не съм играла в Чехова пиеса и ми се иска да играя в пиеса на Чехов и в пиеса на Тургенев. Много ми се играе и съвременна драматургия – някоя хубава роля.  -  Бихте ли се снимали във филм, в който трябва да покажете повече плът?  - Принципно не съм против това. Играла съм, като съм била по-млада, в постановка, в която имаше едно ритуално къпане на сцената, съм се събличала. Ако е оправдано по някакъв начин и е направено красиво - бих. Иначе не съм привърженик на това нещо, защото си мисля, че човек в дрехи е по-загадъчен, отколкото гол. Разбирате ли в какъв контекст искам да го кажа? Тук, в „Скъпи наследници”, също имам една сцена, в която разкопчавам халат, после съм по сутиен и гащи, там едни глупости върши жената. От глупост какво ли не върши жена за отслабване всъщност. Така че нямам проблеми със събличането, но по принцип не съм привърженик на тези неща.   -  Имало ли е момент, в който ви е идвало да се откажете от тази професия и да се занимавате с нещо друго? Ако да, кой е бил той?  - Аз съм се занимавала с нещо друго. Когато ставаха реформите в театрите, аз дълги години бях извън тази сфера. Тогава съм работила и други неща, например в агенция за недвижими имоти, в туристическа агенция също. Имала съм доста свободно време. После дойдох в Пловдив, защото тук ме доведе любовта на живота ми, нашият актьор и колега Николай Станчев, с когото вече 20 години се подкрепяме взаимно. Тук също обаче съм стояла без работа. Тъй че не мога да кажа, че ако не съм в театъра, не бих правила нещо друго. Напротив, човек трябва да опита и други неща, защото не знае какви заложби има в него. Аз се справях доста добре. Разбира се, липсвало ми е актьорството, но да седя и да страдам и да роня сълзи – не. Животът си продължава в края на краищата.  -  Актьорството пречи ли на семейния живот? Успявате ли да балансирате с всички професионални ангажименти и това да обръщате достатъчно внимание на обичаните от вас хора, времето стига ли ви?  - Не. Това е този момент, в който, ако сте забелязали, и повечето колеги казват: „Искам да имам време за семейството, искам да имам време за себе си и най-вече за близките си”. Това е така, защото, когато тръгнеш да репетираш, ти влизаш в един друг свят – откъсваш се, ако ти трябва да репетираш три пиеси в годината, то това са ти минимум по три месеца работа, три по три е девет и какво остава накрая вече, дето се вика. После пък тръгваш да играеш. Имам много малко време за семейството си и това ми е една от болките, но пък гледам, когато съм свободна, всеки миг да прекарам с тях. Тъй че си пожелавам повече свободно време, но понякога.  -  Има ли роля, за която мечтаете?  - Конкретно нещо няма. Не съм от актрисите, които си казват: „О, мечтая да изиграя това”, „О, мечтая да изиграя онова”. Всяко нещо е с времето си, т.е. сега, ако чета Жулиета, то ще имам какво да кажа с нея от позицията на моите години, защо пък да не изиграя една Жулиета, нали? Жулиета е всяка жена.  -  Ако в реалния живот станете наследница на един милион лева, за какво бихте изхарчили парите?  - На толкова много хора мога да помогна, ако стана наследница на такава сума. Значи направо да не ви разказвам на колко - на майка ми и на баща ми, на брат ми, на близки приятели мога да помогна, на театралната школа, която имаме, въобще много неща мога да направя.  -  А не бихте ли направили и нещичко за себе си?  - Бих пътувала, бих направила едно пътешествие. Мечтая да отида на много места. Аз не съм ходила в Португалия, а много искам. Това ми е една от мечтите, за които все не стига време или все няма достатъчно ресурси.       ", "date": "2018.02.28", "title": "Ексклузивно в \"ШОУ\"! Звездата от „Скъпи наследници” Ивана Папазова: Човек е загадъчен в дрехи, а не гол"}
{"url": "https://www.blitz.bg/layfstayl/skorost/kitayska-tesla-na-tsenata-na-logan-snimki_news582683.html", "text": "Китайският производител JAC пусна в продажба електромобил с автономен пробег до 500 км с базова цена 70 000 юана (€9 050). Седанът iEV A50 има мотор с мощност 144 к.с. и ще се предлага в две версии с капацитет на батериите 47 и 60 кВтч, пише Факти бг.Новият китайски електромобил попада в сегмент C по европейската категоризация, което го прави конкурент на моделите от Голфовия клас. Дълъг е 4 590, широк 1 765 и висок 1 490 мм при междуосие 2 710 мм. Във външността на JAC iEV A50 на очи се набиват светодиодните фарове. В интериора пък правят впечатление виртуалният приборен панел и големият вертикален екран на мултимедийната система. Декорациите имитират въглеродни нишки. Бърза зарядна станция попълва 80% от капацитета на акумулаторите за около час и половина. Малката батерия позволява изминаването на 330 км, а голямата може успешно да съперничи на Tesla по пробег.", "date": "2018.02.28", "title": "Китайска \"Tesla\" на цената на Logan (СНИМКИ)"}
{"url": "https://www.blitz.bg/layfstayl/skorost/maslkart-volga-snimkivideo_news582629.html", "text": "Тази съветска класика всъщност е истински масълкар, защото въпреки почти стандартният и външен вид, тя е преработена до неузнаваемост. Изцяло ново окачване, нов двигател, ел. пакет и ретро изглеждаща, но модерна аудио система, пише Факти бг.Скоростната кутия е автоматична петстепенна Aisin, но отново е замаскирана със стандартен скоростен лост. Двигателят, няма нищо общо с ГАЗ, въпреки логото на капака. Той е V-образен осемцилиндров с обем 3968 см3. Мощността му е 280 конски сили и се достига при 6000 об/мин. Това не е драг автомобил, а ускорението му от 0 до 100 км/ч става за под 6 секунди. С други думи една отлична доработка със соц. привкус. Вижте повече.", "date": "2018.02.28", "title": "Масълкарът Волга! (СНИМКИ/ВИДЕО)"}
{"url": "https://www.blitz.bg/obshtestvo/alo-mafioti-uzhilili-baba-s-26-000-lv-zastavat-na-sd_news582594.html", "text": "Двамата жители от Ветово, измамили възрастна жена за над 26 000 лева, са привлечени като обвиняеми. Криминалистите се заели с разследването на измамата след сигнал, получен в полицията в Ловеч на 23 август 2017 година, когато 68-годишна жителка на града съобщила, че е била подведена по схемата за „съдействие на МВР“. Тя разказала как представилият се за полицейски служител мъж я потърсил и на домашния и на мобилния ѝ телефон и под претекст, че се провежда полицейска акция за залавяне на телефонни измамници, я убедил да хвърли през терасата на апартамента си сумата от 6 300 лв. и 2 г златни накити. Жената изтеглила и 20 000 лв. от клон на банка в Ловеч и същия ден ги оставила в района на тролейбусна спирка в Плевен.     По случая било образувано досъдебно производство, а служителите от сектор \"Противодействие на криминалната престъпност\" в ОДМВР – Плевен и разследващ полицай при Първо  РУ - Плевен се заели с изясняването му под ръководството на районен прокурор от РП – Плевен.     В хода на упорито и професионално разследване и проведените оперативно - издирвателни действия те установили и задържали  авторите на измамната схема -  двама жители на Ветово на 18 и 29 г. Те са привлечени като обвиняеми, по време на разпита са признали за стореното. 23 000 лв. от общата сума са върнати на измамената, предстои възстановяването и на останалите 3000 лв.     Работата по документирането на случая продължава под наблюдението на прокуратурата.    ", "date": "2018.02.28", "title": "Ало-мафиоти, ужилили баба с 26 000 лв., застават на съд"}
{"url": "https://www.blitz.bg/ikonomika/severen-potok-2-shche-go-ima-energiynite-giganti-na-evropa-pokazakha-na-sashch-ukrayna-i-polsha-kde-im-e-myastoto_news582541.html", "text": "Ръководствата на трите най-големи европейски енергийни концерна от Германия и Австрия в началото на тази седмица излезли с рязко и на границата на допустимото изявление относно газопровода „Северен поток-2”, съобщи rusvesna.su. Wintershall е филиал на BASF, австрийската OMV и е най-голямата в Централна Европа нефтена компания, към тях се е присъединила Uniper. Те заявили:      И после:      След това:      Според rusvesna.su това не е бунт на кораба, а решение на „съвета на капитаните”, заявлението не може да бъде направено без съгласието на собствениците на европейските енергийни мегакомпании.     Това означава, че едрият енергиен бизнес в Стара Европа окончателно и необратимо се е определил по въпроса за руските газопроводи. Той прекрасно осъзнава всички обстоятелства и възможни препятствия, както и всички „инструменти за противодействие” на всички възможни и невъзможни равнища. Решението е взето, Рубикон е премината, връщане няма.     Сега „ . Най-големите концерни в Европа директно намекват на Еврокомисията да не забравя с чии пари се издържа говорилнята в Брюксел.     Впрочем изявлението на петролния бизнес може да се счита не само икономическо, но и политическо. Таксите по „украинската тръба” повишаваше себестойността на европейската продукция и я правеше по-трудно конкурентна на китайската.     Европейският бизнес няма да се задоволи с решаването на въпроса с Nordstream-2, защото проблемите са винаги като „скачени съдове”. А бизнесът умее да си прави сметката.    Превод и редакция: БЛИЦ    ", "date": "2018.02.28", "title": "Северен поток-2 ще го има! Енергийните гиганти на Европа показаха на САЩ, Украйна и Полша къде им е мястото"}
{"url": "https://www.blitz.bg/kriminalni/prvi-snimki-i-ekskluzivni-razkritiya-ot-zrelishchnata-antikoruptsionna-aktsiya-raztrsila-pernik-po-ranna-doba_news582672.html", "text": "Служители от дирекция „Противодействие на корупцията“ на Комисията за противодействие на корупцията и за отнемане на незаконно придобитото имущество (КПКОНПИ) участваха в специализирани процесуално-следствени действия по досъдебно производство за сключване на неизгодна сделка от длъжностно лице през 2014 г., от която за община Перник е произлязла значителна вреда. С решаващият принос на служителите на КПКОНПИ са установени адресите, на които е направено претърсване – жилища и офиси. Обект на досъдебното производство са двама бивши кметове на Перник. Акцията, която е втората по реда на новия Закон за противодействие на корупцията и за отнемане на незаконно придобитото имущество, е резултат на съвместните действия на КПКОНПИ, Специализираната прокуратура и МВР.  „Нещата ще стават все по-сериозни за хора, които са злоупотребили или които смятат, че могат да продължават да злоупотребяват. Това е само началото,“ заяви директорът на дирекция „Противодействие на корупцията“ на КПКОНПИ Антон Славчев.  „Това е поредният добър случай на взаимодействие с комисията за противодействие на корупцията,“ подчерта ръководителят на Специализираната прокуратура Иван Гешев. По думите му хората, които извършват корупционни действия вече трябва да имат предвид, че съществува сериозен риск срещу тях да застане държавата. „Далеч сме от мисълта, че ще спрем всички подобни практики, но ще направим всичко възможно с потенциала, с който разполагаме, да си свършим работата“, допълни той.  Основанието за образуване на досъдебното производство и разследвавнето е доклад на Агенцията за държавна финансова инспекция, който обхваща периода 2012-2016 г. С предварително разрешение на Специализирания наказателен съд се претърсват жилища и офиси на фирми.  Междувременно стана ясно, че Специализираната прокуратура е привлякла към наказателна отговорност И. Иванов и И. Никифорова за извършено престъпление по служба, в качеството им на длъжностни лица, заемащи отговорно служебно положение – престъпление по чл. 282 ал.2 от НК.  На И. Никифорова е повдигнато обвинение за това, че за времето от 08.09.2014г. до 09.09.2014г. в гр. Перник, в качеството си на временно изпълняваща длъжността кмет на община Перник е превишила правата си по ЗМСМА и Закона за защита при бедствия, като без да е възникнало бедствие на територия на община Перник по смисъла на чл. 2 от ЗЗБ, свикала кризисния щаб за изпълнение на Общинския план за защита при бедствия на община Перник за 2014г. и издала заповед, с която възложила на търговско дружество, със специализирани сметосъбиращи машини, контейнеровози, работници и друга специализирана техника да извърши почистване на битови отпадъци в Община Перник – райони по допълнителни указания и със срок на сметоизвозване до преодоляване на кризисната ситуация. Това Никифорова извършила с цел да набави за същото търговско дружество имотна облага, въпреки наличието на действащ договор № 18 от 26.09.2005г. със същия предмет с друго дружество.  И. Иванов е обвинен в това, че на 22.12.2014г., в гр. Перник, като кмет на община Перник, не изпълнил служебните си задължения и без да е възникнало бедствие по смисъла на чл. 2 от ЗЗБ на територия на община Перник , извършил плащания с три платежни нареждания от дата 22.12.2014г. в  полза на търговското дружество, на което Никифорова възложила дейности  за суми съответно: 430  010 лв.; 370  020лв. и 458 230лв., и от това са настъпили значителни вредни последици за бюджета на община Перник – сума в размер на 1 258 260,00 /един милион двеста петдесет и осем хиляди двеста и шестдесет/ лева.  На И. Никифорова е определена мярка за неотклонение Парична гаранция в размер на 30 000 лв.   На И. Иванов а е определена мярка за неотклонение Парична гаранция в размер на 150 000 лв.  Разследването продължава.", "date": "2018.02.28", "title": "Първи СНИМКИ и ексклузивни разкрития от зрелищната антикорупционна акция, разтърсила Перник по ранна доба"}
{"url": "https://www.blitz.bg/svyat/bremenno-momiche-zakla-brutalno-mladoto-si-gadzhe-i-dokato-krvta-mu-iztichashe-otide-do-magazina-snimki_news582682.html", "text": "22-бременно момиче намушка до смърт приятеля си. След като осъзнала какво е направила, младата жена позвънила в полицията, съобщава gubdaily.ru. Кървавата разпра се е разиграла на 20 февруари в руския град Петрозаводск. Младата жена побесняла, хванала ножа и намушкала 24-годишното си гадже Игор 12 пъти.  Приятели на загиналия разказват, че причина за скандала между тях може да е станало обстоятелството, че същия ден Игор се е успал за работа. „Първо започнала да му крещи, разбила чаша в главата му, след това грабнала ножа”, твърдят приятели на двойката.  По думите им, влюбените и друг път са имали конфликти, които били провокирани от момичето. Момичето често налагала приятеля си, оставяйки синини и кръвонасядания по тялото му.  Приятелите на Игор споделят още, че бременната жена имала проблеми с алкохола и не изключват в нощта на убийството да е била на градус.  Жената вече има едно дете, което е на 5 години и за чието възпитание основно се грижи майка й.  Приятелите на двойката са поразени от жестокостта, с която момичето е извършило убийството. По думите им, след като многократно намушкала клетника, тя отишла до магазина. Когато се прибрала, младият мъж вече бил мъртъв.  Смъртта е настъпила в 00:25 часа. Няколко часа преди това Игор за последно е влязъл в профила си във „ВКонтакте”. Албумите му изобилстват от снимки с любимото момиче. Двамата изглеждат много щастливи и си разменят страстни целувки.   „Обичам те безумно, винаги искам да съм с теб, любима”, пише Игор и добавя сърчица към думите си.  Възрастните родители на жертвата са в шок от случилото се, въпреки че знаели, че младите често се карат.  По думите на близки на убития, заради положението, в което се намира, 22-годишната убийца е под домашен арест. Превод: БЛИЦ    ", "date": "2018.02.28", "title": "Бременно момиче закла брутално младото си гадже и докато кръвта му изтичаше, отиде до магазина (СНИМКИ)"}
{"url": "https://www.blitz.bg/ikonomika/v-ukrayna-zapochvat-da-vzimat-zhilishcha-ako-khorata-ne-si-plashchat-komunalnite-uslugi-video_news582677.html", "text": "Украинските граждани, които не плащат своевременно сметките си за комунални услуги в Украйна, може да останат без имущество и дори без жилището си. „Според процедурата, първо ще бъде взето движимото имущество, ако то не е достатъчно, за да се погаси дълга, ще бъде отнемано и недвижимото имущество“, разказа адвокатът Иван Либерман, цитиран от Руская весна. Днес в Украйна действа опростена система за изискване на дълговете, затова всяка организация, занимаваща се с предоставянето на жилищно-комунални услуги, може да подаде жалба в съда срещу свой длъжник. Съдебната заповед за изземане на имуществото се издава без съдебно заседание и изслушвания на страните.    Затова длъжникът, на който, например, възнамеряват да вземат автомобила или битовата техника, разбира за това, едва когато на вратата почука изпълнителната служба. Все пак, да дойдат при гражданите могат само в случай, че те са задлъжнели пред комуналната служба с повече от 10 минимални работни заплати – 35 000 гривни (около 2000 лева). Има и добри новини  „Разбира се, няма да ви вземат всичко. Няма да ви вземат хладилника, кравата, ако имате такава, сеното за кравата до порастването на първата зелена трева, консервите, обувките, един комплект топли дрехи и два комплекта летни дрехи. Всичко останало обаче ще бъде взето“, разказва адвокатът Иван Либерман.  Но когато вашите дългове надвишат 35 000 гривни, на вас ще ви бъде взето жилището.  Изключения няма, дори ако в дома живеят малолетни деца или хора инвалиди.    След ареста на имуществото от изпълнителната служба все още ще има време за погасяване на дълговете. Впрочем, ако длъжникът все пак не направи това, имуществото и дори апартаментът ще минат под чукчето на търг с наддаване.  Всичките спечелени средства автоматично ще отидат за плащането на комуналния дълг, а остатъкът ще бъде даден на длъжника. Но украинците трябва да са готови за това, че цените на тези разпродажби са доста ниски, затова скъпите жилища може да бъдат продадени за доста тънки пари. Малко разхлабване на оковите  И все пак, дори при наличието на големи дългове, изселването и конфискацията на имущество могат да бъдат избегнати по пътя на преструктурирането – лека целувка от капитализма. Това е, когато вие сключите с доставчика на услуги договор за ежемесечни равномерни вноски за погасяване на задълженията.  „Този алгоритъм предвижда разсрочване на задълженията до 24 месеца, тоест в зависимост от сумата на дългът ще може да бъде разсрочен за един или друг период. В този случай дългът няма да се увеличава и в съда няма да се ходи“, коментира заместник-директорът на Центъра за комунални услуги на Киев Валентин Дубовик. Комуналка на разплащане  Ако все пак вие, живеейки в Украйна, се опитате добросъвестно да си плащате комуналните услуги, но това болезнено удря по джоба ви, чиновниците препоръчват да се оформи така нареченото плащане на части. „Имате договор за доставка на комунална услуга с доставчик. Вие пишете заявление, а те ви дават разсрочка на плащанията, вместо да тече месечна лихва, те ви дават за плащане само половината от сметката. И едва след края на отоплителния сезон неизплатената сума ще бъде разпределена за плащане през неотоплителния сезон“, описва привлекателността на щедрата екстра министърът на социалната политика на Украйна Андрей Рева, който е известен със скандалните си думи, че \"украинците твърде много ядат\".  Превод и редакция: БЛИЦ    ", "date": "2018.02.28", "title": "В Украйна започват да взимат жилища, ако хората не си плащат комуналните услуги (ВИДЕО)"}
{"url": "https://www.blitz.bg/kriminalni/prestplenie/strashno-vzmezdie-zastigna-proizvoditelya-na-otrovnata-rakiya-koyato-ubi-shestima-v-yakoruda_news582675.html", "text": "Роднините на починалите шестима мъже , пили отровна ракия в цеха на бизнесмена от Якоруда Тайфи Мекльов, поискаха 1 730 000 лв. кръвнина. Гражданските искове бяха предявени на днешното разпоредително заседание в Окръжен съд- Благоевград. Собственикът на дърводелски цех е обвинен за това, че през декември 2015 г. в Якоруда е продал опасна за здравето спиртна напитка - метилов алкохол примесен с вода, който уби шестима мъже, а други бяха натровени и приети в болница.  На вчерашното заседание трябваше да се реши по какъв ред ще протече наказателният процес, но поради неявяване на съпругата на един от шестимата починали мъже,  ход не бе даден, пише \" \".   Съдебният състав, председателстван от Маргарита Коцева, прие депозираните граждански искове за обзещетения от наследниците на другите петима пострадали и уважи искането на оцелелите осмина мъже да им бъде назначен общ служебен адвокат.  Делото бе отложено за месец април. За престъплението, в което е обвинен по чл. 350 ал.3 от НК, Тайфи Мекльов го грози затвор от 3 до 15 години.    ", "date": "2018.02.28", "title": "Страшно възмездие застигна производителя на отровната ракия, която уби шестима в Якоруда"}
{"url": "https://www.blitz.bg/layfstayl/shoubiznes/pareshcho-v-blits-sekssimvolt-na-2018-a-veselina-ilcheva-se-pusna-po-goli-grdi-gledkata-ne-e-za-khora-ss-slabi-srtsa-snimka-18_news582568.html", "text": "Секссимволът на 2018-а година Веселина Илчева навлажни мъжките погледи във Фейсбук. Красавицата пусна провокативен фотос в социалната мрежа и предизвика фурор. Припомняме, че преди около месец Илчева спечели наградата \"Секссимвол на 2018-а\" от церемонията “Секссимвол на годината”.  Горещият фотос бе одобрен от потребителите и лайковете заваляха моментално.  Палавницата е закрила зърната си с едната си ръка, като не остава много скрито за жадните мъжки очи.        ", "date": "2018.02.28", "title": "Парещо в БЛИЦ! Секссимволът на 2018-а Веселина Илчева се пусна по голи гърди, гледката не е за хора със слаби сърца! (СНИМКА 18+)"}
{"url": "https://www.blitz.bg/layfstayl/shoubiznes/v-prozrachna-bluzka-i-usmivka-do-ushite-svetoslava-rudolf-razkri-pikantni-podrobnosti-za-mzha-do-sebe-si-snimki_news582533.html", "text": "Журналистката Светослава Рудолф разказа в предаването \"На кафе\" любопитни подробности за мъжа до себе си. Тя признава, че това, което ги е свързало, са страстта към моторите. \"Моторите ме срещнаха с него. Цяло лято с мотора и с приятели обикаляхме различни места. За мен това е тръпка от няколко години\", разкри Светослава Рудолф.  Рудолф не желае да разкрие името на човека до себе си в името на общото им спокойствие.  \"В това общество няма условности като в т.нар. елит. Харесва ми начина, по който се обличат и не се чувствам закована в постоянни рамки на обществото. Никой няма да те гледа как ти е косата\", разкри още журналистката.   Както винаги, бившата г-жа Тадаръкова направи впечатление с екстравагантната си визия. Водещата се бе накиприла в прозрачна бяла блузка, през която се виждаше сутиенът й. През цялото време Светослава не свали усмивката от лицето си, видимо щастлива от връзката си.   Светослава Рудолф разказа още, че тя и мъжът до нея са били на екскурзия в Черна гора, което определя като най-хубавото пътуване от години насам.   \"Радвам се, че генът ми не е отишъл напразно. Тя може да направи голяма кариера и много пари на Запад\", разказа журналистката за малката й дъщеря, която е тръгнала по нейните стъпки в литературата.     ", "date": "2018.02.28", "title": "В прозрачна блузка и усмивка до ушите Светослава Рудолф разкри пикантни подробности за мъжа до себе си! (СНИМКИ)"}
{"url": "https://www.blitz.bg/layfstayl/galena-izbesnya-preslava-okrade-zhestoko-video-na-bivshata-si-nay-dobra-priyatelka_news582620.html", "text": "Враждата между Преслава и Галена не само не стихва, но продължава с пълна сила и нови атаки. Ябълката на раздора този път е последната песен на добричлийката „Обратно в играта“. Оказало се, че голяма част от кадрите били взаимствани от клипове на Галена. Най-голямо е сходството с екранната визия към песента „Една жена“, която излезе преди три години. В нея действието се развива на фона на големи римски колони, а група мъже в черни костюми са обкръжили Галена. Случайно или не, точно такива са голяма част от сцените и в последното видео на Преслава, писа „Галерия“.Според специалисти обаче изображението не било заснето достатъчно професионално, а актьорското поведение на певицата било доста спорно.  Сходствата се откриват и с друг клип на Галена към последното й парче „Прото шоу“ , което излезе в края на декември миналата година. Видеото бе обявено за най-доброто, правено през 2017-а. Акцент в него са кадри на бухал, а само два месеца по-късно Преслава снима във видеото за „Обратно в играта“ гарван. Черната птица е снимана почти през цялото време, без да става ясно какво общо има с текста и сюжета. Фенове на Галена са категорични, че Преслава краде от творчеството на конкурентката си само за да я дразни .", "date": "2018.02.28", "title": "Галена избесня! Преслава окраде жестоко ВИДЕО на бившата си най-добра приятелка"}
{"url": "https://www.blitz.bg/layfstayl/shoubiznes/sled-zverski-glad-dzhenifr-lorns-se-sbleche-pred-kamera-vrnakh-si-svobodata-snimki_news582618.html", "text": "Актрисата Дженифър Лорънс сподели в интервю за „Венити феър“ как заснемането на голи сцени за новия ѝ филм “Red Sparrow” ѝ помогнало да се излекува от своя дългогодишна травма. През 2014 година в интернет изтекоха нейни голи снимки и тогава носителката на „Оскар“ изпадна в шок. Заснемането на последната ѝ лента, обаче, ѝ помогнало да се справи със стреса, тъй като това бил нейн избор, а не на някой друг. Това я накарало да се почувства, че разполага със себе си отново.     Дженифър била предупредена от създателите на филма, преди да подпише, че ще има голи сцени. Вместо да я откаже, точно това я убедило да се снима.     „Най-големият ми страх беше, че хората ще кажат: „О, как може да се оплакваш за хакерската атака, ако ще се събличаш така или иначе?“. Едното е мой избор. Върнах си нещо, което ми беше отнето, и освен това чувствам, че е нормално“, посочва актрисата.     Тя ще влезе в ролята на руската балерина Доминика Егорова, която е вербувана да стане шпионин от чичо си. Обучена в изкуството на съблазняването и манипулациите, Егорова е изпратена на мисия да разкрие тайните на агент на ЦРУ (Джоел Едгъртън).     Дженифър разказва още, че се е подложила на диета заради ролята. „За “Red Sparrow” беше първият път, когато бях наистина гладна и дисциплинирана. Не мога да вляза в образа на бивша балерина и да не се чувствам като бивша балерина“, сподели тя.     Освен това звездата от „Игрите на глада“ тренирала с треньор по балет три месеца. След като сцените с танците били заснети, тя зарязала строгия хранителен режим. „Не мога да работя на диета. Гладна съм. Стоя на краката си. Трябва ми повече енергия. Помня, че имах срив, откачих, защото бях яла само 5 парченца бананов чипс“, спомня си тя.     Превод и редакция: БЛИЦ ", "date": "2018.02.28", "title": "След зверски глад Дженифър Лорънс се съблече пред камера: Върнах си свободата! (СНИМКИ)"}
{"url": "https://www.blitz.bg/politika/krum-zarkov-napisa-strashen-stsenariy-za-3-miliona-blgari-ako-sdelkata-s-chez-se-osshchestvi_news582518.html", "text": "\"Човек не може да бъде лекомислен и да не вижда за какво става дума. Имаме опит с предсрочните избори, но мисля, че коалицията е стабилна и България стои добре на международната сцена. ДПС нямат партньор за влизане във властта\". Това коментира пред камерата на Нова тв Валентин Николов от ГЕРБ по повод сценарий срещу правителството ли сделката с ЧЕЗ. \"Не се интересувам от политиканската страна на въпроса. Правителството трябва още днес да даде ясен знак, че не приема подобна сделка. Не да търсят сценаристи и да се връщат назад. Политиканстването да го оставим за след спирането на сделката.  Тя трябва да бъде спряна, защото ако се случи, тази неизвестна фирма ще задлъжнее с 500 млн. Те или ще отидат на сметката на потребителите, или това предприятие ще фалира с последствия за 3 милиона души\", заяви от своя страна Крум Зарков от БСП.  \"От една година текат различни информации, че ЧЕЗ иска да се изтегли и има процедура в Чехия. Има подписан договор за сделката, но не е завършена категорично. След като се прехвърлят акциите има думата КЕВР\", добави Николов.    ", "date": "2018.02.28", "title": "Крум Зарков написа страшен сценарий за 3 милиона българи, ако сделката с ЧЕЗ се осъществи!"}
{"url": "https://www.blitz.bg/ikonomika/zadava-se-nov-sblsk-mezhdu-tereza-mey-i-evrokomisiyata-otnosno-brekzit_news582485.html", "text": "Предстои нов сблъсък между Тереза Мей и Еврокомисията заради правата на Европейския съд след Брекзит, пише британският вестник Evening Standard, цитиран от \"Фокус\". Според предварителен вариант на предложението на 27-те членки на Европейския съюз всички спорни въпроси между Великобритания и ЕС ще се решават от Европейския съд. Борис Джонсън, британски външен министър, заявява, че това би противоречало на резултатите от референдума от 2016 година.  „Това няма да се случи, защото то беше ясно решено от британския нароад. Ние не може да останем субект на Европейския съд и това е част от връщането на контрола върху нашите закони“, казва Джонсън.  Според предложения документ всеки възникнал спор по споразумението между Великобритания и ЕС ще се решава от съдиите в Люксембург.  Ги Верховстад, координатор по Брекзит на Европейския парламент, заявява, че планът за „амбициозно направлявано разделяне“ одобрен от британските министри след срещата им в провинциалната резиденция на премиера е „неприемлив“.  ", "date": "2018.02.28", "title": "Задава се нов сблъсък между Тереза Мей и Еврокомисията относно Брекзит"}
{"url": "https://www.blitz.bg/politika/delyan-dobrev-utre-kanim-ginka-vrbakova-v-parlamenta-shche-ya-pitame-za-finansiraneto-na-chez_news582509.html", "text": "Абсурдно звучи твърдението, че Бойко Борисов е знаел предварително за сделката по продажбата на ЧЕЗ. Това заяви пред bTV депутатът от ГЕРБ и бивш министър Делян Добрев. Добрев припомни думите на Борисов, че държавата ще направи всичко възможно да проследи сделката открай докрай.     На въпрос кой стои зад тази атака по правителството Добрев отговори: „Няма как премиерът да е свързан с тези лица и едва ли не той да наднича зад купувачите на ЧЕЗ. Утре Комисията по енергетиката и Комисията за контрол над службите в парламента ще направи изслушване на всички институии, които имат отношение“.     „Ние имаме малко информация. От медиите чуваме, че в тази сделка има 2 офшорни компаниии, 3 банки. Не знаем точната цена, но знаем, че има сключен предварителен договор“, посочи Добрев и добави, че заседанието на комисиите утре ще се предава на живо на сайта на Народното събрание.     „Правим преглед на законодателството дали КЕВР. има право да се произнася по подобна сделка. Важното е утре да чуем всички институции по темата“, каза още Добрев.     „Не може да ства въпрос за скрито придобиване. Въпросът е това юридическо лице и институциите да ни дадат повече подробности за тези участници. Но няма как тези участници да останат скрити“, коментира депутатът.     „Не познавам Гинка Върбакова. За пръв път чувам името й. Тя също ще бъде поканена на утрешното заседание на комисията“, обясни Добрев.     На собственичката на компания „Инерком“ ще бъдат зададени два въпроса: дали наистина има осигурено финансиране, защото има писма за намерение, но те не са ангажиращи и какъв ще бъде размерът на акционерния капитал и кой ще го предостави в това дружество, което придобива ЧЕЗ.     „Ако има смяна на министър Петкова, няма да бъда аз следващият министър“, коментира Делян Добрев относно оставката на енергийния министър Теменужка  Петкова.    ", "date": "2018.02.28", "title": "Делян Добрев: Утре каним Гинка Върбакова в парламента, ще я питаме за финансирането на ЧЕЗ"}
{"url": "https://www.blitz.bg/politika/karakachanov-borisov-e-yadosan-sdelkata-s-chez-ne-mozhe-da-se-razvali-no-za-da-si-vrzhem-gashchite-tryabva_news582512.html", "text": "\"Опозицията и този път се опита да използва скандала с ЧЕЗ, за който правителството няма никаква вина. Премиерът е ядосан с основание, той вчера разговаря пред мен с чешкия си колега с молба за информация, която впоследствие оповести\". Това заяви в ефира на Нова тв вицепремиерът и министър на отбраната Красимир Каракачанов. \" В края на краищата всички знаят, включително и БСП, че този проблем се случва заради дупки в закона за енергетиката . Проблемът е че при продажбата на подобно значимо дружество, българската държава няма никакви механизми да се намесва.  За съжаление на българина акъла винаги идва на другия ден, в конкретния пример пропускът е в законодателството. Възложил съм на моя колега Искрен Веселинов да изработи текстове в закона за енергетиката, в които да дадем права на КЕВР да проверя предварително и по време на самата процедура подобни съмнителни сделки\", категоричен е Каракачанов.  \" Много хора смятат, че КЕВР може да развали сделката за ЧЕЗ, не не може, трябва да го кажем ясно . Проблемът е можеш ли да управляваш енергосистемата на 40% от България и затова трябва да се направи спешно промяна в закона.   На един човек му личи кога е откровен, познавам Борисов от времето, когато беше главен секретар на МВР\", добави министърът на отбраната.   \"Всеки дава идеи, само че от мерака до реалността има едно разстояние, което се нарича финансови възможности. Искам държавата да си контролира нещата и да не позволява подобни неща да се случват.  В рамките на една седмица могат да бъдат поправките в енергетиката, които ние предлагаме.  Теменужка Петкова подаде оставка и сега всички я изкарват виновна, а тя по закон няма правомощия.  Мен не ме подозирайте в симпатии към ЧЕЗ. За да си вържем гащите, дайте да си променим закона за енергетиката, защото можем да дадем власт на КЕВР, заключи Красимир Каракачанов.    ", "date": "2018.02.28", "title": "Каракачанов: Борисов е ядосан, сделката с ЧЕЗ не може да се развали, но за да си вържем гащите трябва..."}
{"url": "https://www.blitz.bg/layfstayl/za-damite/zhenskata-chubaka-ot-sashch-kogato-lekarite-me-gledakha-vizhdakha-v-men-totalen-izrod-snimki_news582373.html", "text": "33-годишната Лия Йоргенсен бръсне цялото си тяло, защото в противен случай се чувства като изрод. Работата е там, че момичето страда от синдрома на поликистозните яйчници - хормонално разстройство, при което има прекомерно окосмяване по тялото и лицето. От 14-годишна тя е трябвало да търпи всякакви гаври. Наричали я мъж, а Лия винаги е искала да скрие своя недостатък, затова постоянно е носила по-покриващи тялото дрехи, пише в. \"Сън\".  Тя се бояла дори, когато хората се приближавали към нея твърде близко, все пак така те могли да видят растителността по лицето ѝ. В крайна сметка първата целувка на Лия била едва на 27 години, а в течение на 12 години тя отказвала да ходи на стоматолог заради недъга си.    В края на краищата Лия решила да захвърли бръсначката и да престане да се притеснява от окосмяването си. В момента тя работи като специалист по поведенческо здраве в щата Уисконсин.  Страхът на Лия достигнал до такава степен, че тя започнала да носи якето си дори и в най-непоносимите жеги. Но през 2015 година момичето било блъснато от кола и това станало повратен момент в живота ѝ. Когато лекарите рязали дрехите ѝ, хората за първи път видели колко космата е Лия. Примерно в същото време тя се била запознала с младеж, който обаче въобще не се вълнувал от болестта ѝ.  Сега Лия не се притеснява да носи по-творени дрехи и дори си позволява деколте. \"По-рано се страхувах, че хората ще забележат окосмяването ми, но сега аз ги приемам и им позволявам да растат на воля. Аз съм уникална и това е прекрасно. Продължавам да си бръсна лицето, защото ми изглежда как то изглежда без косми. Сега обаче не го правя всеки ден\", разказва Лия.  Превод и редакция: БЛИЦ", "date": "2018.02.28", "title": "Женската Чубака от САЩ: Когато лекарите ме гледаха, виждаха в мен тотален изрод (СНИМКИ)"}
{"url": "https://www.blitz.bg/obshtestvo/vazhno-potrpevshite-ot-koshmara-v-timishoara-mogat-da-izkarat-nad-1000-leva-obezshcheteniya-ot-rayn-er_news582526.html", "text": "Повечето от българите, изоставени на летището в Тимишоара, вече се прибраха в страната. Част от тях пътуваха с автобус, друга беше върната от специално изпратения за тях правителствен самолет. В него обаче не е имало достатъчно място, затова няколко души са останали в Румъния. Засега няма данни какво се случва с тях. Това разказа пред bTV Румен Илиев, който се наложи като организатор на бедстващите. Над 100 българи се оказаха изоставени на летището в Тимишоара, след като полетът им с авиокомпания „Райън еър“ от Лондон до Пловдив първо беше пренасочен към София, а след това – към румънския град.     „Преживяването беше кошмарно, бяхме излъгани, подведени“, каза Илиев. По думите му хората са били „нагъчкани“ в неголяма зала, едва десетина души са били настанени в хотел. Нямало достатъчно места дори за сядане, децата плачели, хората не били подготвени за подобна ситуация – нямали леи, нито къде да обменят пари, за да си купят вода и храна. Румънските власти им отпуснали на три пъти ваучери, за да могат да пазаруват, но в един момент дори свършила храната в кафенето.     „Имаше ескалация, хората искаха да блокират изходите, да пречат на полети“, разказа Илиев.     Той и част от пътуващите ще заведат граждански иск „за немалка сума“ срещу „Райън еър“. Във вторник те имат среща с омбудсмана, за да разговарят по въпроса.     „Имаше група италианци, която беше настанена в хотел и сутринта беше извозена към съответната дестинация. Ще поискаме сума, която няма да е малка, за да може да послужи за урок, за да не се гледа на българите като на хора втора ръка“, посочи Илиев.     „Разбира се, че българите, които бяха изоставени на летището в Тимишоара, могат да си търсят правата и винаги съветвам хората да предприемат действия, за да защитят правата и да бъдат обезщетени, ако са претърпели конкретни вреди“, заяви председателят на Комисията за защита на потребителите (КЗП) Димитър Маргаритов.     „Това е един изключително неприятен случай, който се дължи на лошото време и на това, че този конкретен пилот е взел решение да отиде в Тимишоара. По информация, която имаме, по същото време на летището в София е имало още шест или седем самолета, които в крайна сметка са кацнали. Според мен би трябвало и нашите власти, в лицето на Гражданска въздухоплавателна администрация, в контакт със съответната агенция в Ирландия да изясни причините за това решение“, коментира той.     Маргаритов посочи, че макар да е нискотарифна, компанията трябва да поеме грижата за хората в подобна ситуация. „Има регламент, който важи на територията на целия Европейски съюз, и в него ясно и точно са описани правата на пътниците в такива случаи. Хората имат право на храни, напитки, а когато става въпрос за закъснение с повече от пет часа, те имат право и да се откажат от пътуването изобщо, да получат парите си обратно, като сами организират придвижването си оттам нататък. Когато става въпрос за закъснял или отменен полет, говорим и за обезщетение от порядъка на 250 – 600 евро в зависимост от дестинацията“, каза Маргаритов.        „Нискотарифни, високотарифни – това е пасажерски жертон. Това са авиокомпании, които действат съгласно общоевропейска рамка и са длъжни да обезщетяват пътниците си, когато настъпват подобни хипотези, вкл. когато това се дължи на обективни причини, каквито са лошите метеорологични условия“, подчерта Маргаритов.     На сайта на Европейския потребителски център има калкулатор, с който всеки може да изчисли какво обезщетение трябва да получи.     „Всички пътници, които са засегнати и смятат, че правата им не са били удовлетворени, трябва да пазят всякакви документи за разходи, които им се е наложило да правят и да ги предявят с иска към авиокомпанията. Ако не срещнат разбиране, да се обърнат към КЗП, Европейския потребителски център, омбудсмана“, препоръча Маргаритов.       ", "date": "2018.02.28", "title": "Важно! Потърпевшите от кошмара в Тимишоара могат да изкарат над 1000 лева обезщетения от \"Райън еър\""}
{"url": "https://www.blitz.bg/obshtestvo/chez-izprati-zayavlenie-do-kevr-za-promyana-na-tsenite-na-uslugata-razpredelenie-na-elektricheska-energiya-ot-1-yuli-2018-g_news582566.html", "text": "От електроразпределителното дружество ЧЕЗ са изпратили заявление до КЕВР за промяна на цените на електроенергия, става ясно от съобщения на сайта на компанията. Ето какво съобщават от ЧЕЗ:В изпълнение на чл.36а, ал.1 от Закона за енергетиката и чл. 46 от Наредба № 1 от 14 март 2017 г. за регулиране на цените на електрическа енергия „ЧЕЗ Разпределение България“ АД обявява своето намерение да внесе не по-късно от 31 март 2018 г. в Комисията за енергийно и водно регулиране заявление за промяна на цени на услугата „разпределение на електрическа енергия” за първата ценова година от петия регулаторен период, считано от 01.07.2018 г.  Ценовото заявление за утвърждаване на цени за достъп до и пренос през електроразпределителната мрежа ще бъде изготвено в съответствие с изискванията на Закона за енергетиката, Наредба № 1 от 14 март 2017 г. за регулиране на цените на електрическа енергия и Правилата за търговия с електрическа енергия. С изготвеното предложение, Дружеството цели да осигури сигурност на снабдяването и качествена услуга на своите клиенти, намаляване на технологичните разходи и осигуряване на необходимите средства за развитие и разширяване на мрежата. За първата ценова година Дружеството очаква да пренесе през разпределителната си мрежа над 9 385 737 МВтч електрическа енергия до крайни клиенти. Съгласно приетия подход за регулиране на електроразпределителните дружества в Наредба № 1 и чл. 31, т. 2 от Закона за енергетиката, в началото на регулаторния период “ЧЕЗ Разпределение България“ АД ще заяви за признаване присъщите оперативни разходи за осъществяване на лицензионната дейност за ценовия период юли 2018 – юни 2019 г., както и разумна пазарно определена възвращаемост. В заявлението си „ЧЕЗ Разпределение България“ АД ще отрази реално достигнатото ниво на технологичния разход за 2017 г. в размер на 10,35%, реалните разходи за балансиране, както и планираните брутни инвестиции за целия пети регулаторен период в размер над 278 млн.лв. В случай че до изтичане на срока за подаване на заявлението, настъпят изменения в нормативната уредба или изискванията на КЕВР, същите ще бъдат отразени от Дружеството.  В изпълнение на чл.36а, ал.1 от Закона за енергетиката и чл. 46 от Наредба № 1 от 14 март 2017 г. за регулиране на цените на електрическа енергия „ЧЕЗ Разпределение България“ АД обявява своето намерение да внесе не по-късно от 31 март 2018 г. в Комисията за енергийно и водно регулиране заявление за промяна на цени на услугата „разпределение на електрическа енергия” за първата ценова година от петия регулаторен период, считано от 01.07.2018 г. Ценовото заявление за утвърждаване на цени за достъп до и пренос през електроразпределителната мрежа ще бъде изготвено в съответствие с изискванията на Закона за енергетиката, Наредба № 1 от 14 март 2017 г. за регулиране на цените на електрическа енергия и Правилата за търговия с електрическа енергия. С изготвеното предложение, Дружеството цели да осигури сигурност на снабдяването и качествена услуга на своите клиенти, намаляване на технологичните разходи и осигуряване на необходимите средства за развитие и разширяване на мрежата. За първата ценова година Дружеството очаква да пренесе през разпределителната си мрежа над 9 385 737 МВтч електрическа енергия до крайни клиенти. Съгласно приетия подход за регулиране на електроразпределителните дружества в Наредба № 1 и чл. 31, т. 2 от Закона за енергетиката, в началото на регулаторния период “ЧЕЗ Разпределение България“ АД ще заяви за признаване присъщите оперативни разходи за осъществяване на лицензионната дейност за ценовия период юли 2018 – юни 2019 г., както и разумна пазарно определена възвращаемост. В заявлението си „ЧЕЗ Разпределение България“ АД ще отрази реално достигнатото ниво на технологичния разход за 2017 г. в размер на 10,35%, реалните разходи за балансиране, както и планираните брутни инвестиции за целия пети регулаторен период в размер над 278 млн.лв. В случай че до изтичане на срока за подаване на заявлението, настъпят изменения в нормативната уредба или изискванията на КЕВР, същите ще бъдат отразени от Дружеството.", "date": "2018.02.28", "title": "ЧЕЗ изпрати заявление до КЕВР за промяна на цените на услугата „разпределение на електрическа енергия” от 1 юли 2018 г."}
{"url": "https://www.blitz.bg/ikonomika/valeri-simeonov-sdelkata-za-chez-mozhe-i-da-ne-se-sluchi-yasno-e-koy-iska-butaneto-na-vlastta_news582551.html", "text": "\"Фирмата, която купува ЧЕЗ, не е с много силна история. Може и сделката да не се случи, защото банките може да не отпуснат кредит\", заяви в кулоарите на парламента вицепремиерът Валери Симеонов. Той изтъкна, че все още няма сделка и трябва да се изчакат проверките на институциите. \"Разбрах от медиите, че Гинка Върбакова ще купува ЧЕЗ\", посочи Симеонов.  Той коментира и думите на премиера Бойко Борисов, че знае кой клати правителството.  \"Хората, които стоят зад атаката, са ясни и не е нужно да се назовават конкретни имена\", подчерта Симеонов.  \"Опозицията има интерес от сваляне на правителството, включително и извънпарламентарната\", заяви той и поясни, че вижда логика в казаното от Бойко Борисов, че някой клати кабинета, но посъветва да се пита премиерът кого визира. Никол ИВАНОВА, БЛИЦ", "date": "2018.02.28", "title": "Валери Симеонов: Сделката за ЧЕЗ може и да не се случи, ясно е кой иска бутането на властта!"}
{"url": "https://www.blitz.bg/layfstayl/shoubiznes/shakira-otrva-zatvora-eto-na-kakva-tsena_news582553.html", "text": "Певицата Шакира е обвинена в укриване на данъци и имаше реална опасност да влезе в затвора. Испанските данъчни власти са помолили разследващи да се разровят във финансовите афери на 40-годишната звезда за годините между 2011 и 2014 година, след като започна да се говори, че не си е платила всички данъци, съобщава „Дейли Мейл“. Звездата плати глоба в размер на 20,5 млн. евро, за да не влезе в затвора. Очаква се сега тя да заведе дело срещу данъчните власти.     По-рано испанската данъчна агенция обясни, че колумбийката е живяла в Испания през този период, следователно е трябвало данък върху приходите си от всички свои изяви по света, а не само от участията си в Испания. Държавното обвинение сега трябва да реши дали е съгласно с данъчните и дали да предприеме юридически действия.     Източници, близки до Шакира, заявили пред местни медии, че тя винаги си е плащала всички налози и била готова д изтърпи „икономическите последици“ от случката, която изглежала повече като недоразумение, отколкото като умишлен опит да скрие данъци.     Каталунски вестник твърди, че става дума за „няколко десетки милиона евро“, за които прокуратурата може да поиска дори затвор.     Защитата на певицата настоява, че тя е пребивавала в Испания по-малко от 183 дни за въпросните години, което означава, че не трябва да плаща данък върху приходите си от дейности извън Испания.     Името на Шакира лъсна в скандала с офшорни документи „Парадайз“, където беше посочено, че е прехвърлила 34 млн. евро под формата на авторски права в офшорна фирма в Малта. Превод и редакция: БЛИЦ     ", "date": "2018.02.28", "title": "Шакира отърва затвора. Ето на каква цена!"}
{"url": "https://www.blitz.bg/svyat/anastasiya-volochkova-otnovo-nagoreshchi-mrezhata-s-prochutiya-si-shpagat-snimki_news582472.html", "text": "Балерина Анастасия Волочкова публикува на страницата си в в \"Инстаграм\" снимка, на която прави шпагат, докато язди кон. \"Във всеки шпагат е важна хармонията на линиите и удължените крака\"  - написа Волочкова към снимката.  Анастасия Волочкова редовно публикува своите снимки, правейки толкова сложното гимнастическо упражнение. Както многократно отбелязват нейните фенове, наистина изглежда фантастично нейното изпълнение.  Превод и редакция: БЛИЦ  Вижте още снимки на балерината, на които прави шпагат:     ", "date": "2018.02.28", "title": "Анастасия Волочкова отново нагорещи мрежата с прочутия си шпагат (СНИМКИ)"}
{"url": "https://www.blitz.bg/zdrave/diagnostika-i-lechenie/eksperti-ne-sme-obrecheni-dnk-to-ne-vliyae-na-otslabvaneto_news582499.html", "text": "Много хора смятат, че тайната на това да бъдем слаби се крие в нашето ДНК. Разпространена е теорията, че при някои е генетично заложено да бъдат слаби, а при други не. Изследване на “Journal of the American Medical Association” опровергава това твърдение. 609 души с наднормено тегло са прекарали една година на две различни диети. Едната е била с ниско съдържание на мазнини, а другата с ниско съдържание на въглехидрати.     През това време промяната в теглото им е била строго следена от изследователски екип, за да се установи дали някоя от диетите има връзка с техния генотип. Учените обаче не са намерили значителни разлики между резултатите от двете диети, както и връзка между променящото се тегло и ДНК-то.     Това кара изследователите да заключат, че нашето ДНК не играе роля в определянето на вида диета, които ще следваме. Те наблюдавали колебанията в теглото и нивата на инсулина.     В крайна сметка участниците в експеримента са загубили тегло, но това се приписва до голяма степен на факта, че диетите са изключили някои видове преработени храни, които включват много захар и рафинирани зърна. Такива са картофените чипсове и пакетираните зърнени храни.    ", "date": "2018.02.28", "title": "Експерти: Не сме обречени! ДНК-то не влияе на отслабването"}
{"url": "https://www.blitz.bg/svyat/tlst-plkh-uzhasi-i-vdigna-na-kraka-klientite-na-restorant-video_news582625.html", "text": "Неочакван посетител стресна и ужаси клиентите на ресторант във Фресно, Калифорния, когато притича през цялото заведение на четири крака. Вечерящите в Cafe New China били стъписани да видят как едър плъх бяга през помещението.Докато нежеланият гост се опитва да се измъкне от помещението, клиентите започват да стават от местата си и да крещят в паника. Една от хранещите се в ресторанта все пак успяла да запази самообладание до толкова, че да заснеме потресаващото бягство на тлъстия плъх.  Бренда Васкес публикува видеото във Facebook, като към него написа: \"Дойдох тук със семейството си, за да вечеряме и ето какво се случи. Пазете се всички.\" На кадрите, които се разпространяват като вирус, откакто се появиха в мрежата, може да се види как един от клиентите се опитва да улови гризача в картонена кутия. \"Ние тъкмо се бяхме настанили и се готвехме да вечеряме, когато изведнъж, сякаш от нищото, видяхме как този гигантски плъх излиза изпод масата\", разказва Васкес пред телевизионния канал KMPH-TV. Тя разказа също и че служител на ресторанта е успял да залови гризача, след което го отнел. Според Fox 26 здравните инспектори в окръг Фресно вече са започнали разследване на случката. Те са насрочили среща със собственика на заведението, което ще посетят до края на седмицата. За да се извини за неприятната изненада и стреса, който клиентите са изпитали, управата на ресторанта е предложила на семействата 15% отстъпка.", "date": "2018.02.28", "title": "Тлъст плъх ужаси и вдигна на крака клиентите на ресторант (ВИДЕО)"}
{"url": "https://www.blitz.bg/svyat/prostitutki-shche-defilirat-v-kiev-v-marsha-stomanenite-yaytsa-na-ukrainskata-politika-snimka_news582630.html", "text": "В четвъртък, 1 март, в Киев ще се състои втори марш на „работниците от секс-индустрията”, съобщи rusvesna.su. Организаторите са избрали не тривиално название „Стоманените яйца на украинската политика. Шествието е свързано с „международния ден на правата на секс-работниците”, който в Украйна се отбелязва на 3 март и е призвано да защити правата на украинските проститутки. В частност, представителите на най-древната професия ще настояват за отмяната на статия 181–1 в Кодекса на Украйна за административните нарушения и декриминализация на проституцията. Първата акция на проститутките се състоя на Майдана на 14 декември.       Маршрутът на марша е традиционен за украинските „активисти” и е многозначителен: Сградата на Министерския съвет – Върховната Рада – Президентство. Мероприятието ще започне в 12 часа местно време.     Миналата година „жреците на любовта” дефилираха на 3 март. Те се опълчиха срещу глобите, с които властта ще санкционира всички, които се занимават с проституция, съобщи тогава korrespondent.net. Превод и редакция:   БЛИЦ    ", "date": "2018.02.28", "title": "Проститутки ще дефилират в Киев в марша „Стоманените яйца на украинската политика” (СНИМКА)"}
{"url": "https://www.blitz.bg/lyubopitno/nauka-i-tekhnologii/kitay-shche-stroi-yadren-samoletonosach_news582623.html", "text": "Китай разработва технологии за строителство на ядрени самолетоносачи, съобщава държавната медия Global Times, цитирана от „Ройтерс“. Агенцията информира, че това е част от амбициозна програма за модернизиране на въоръжените сили на Китай. През октомври 2017 г. президентът Си Дзинпин обеща въоръжените сили на Китай да се превърнат в световна класа до 2050 г. Държавата вече инвестира в нови технологии за разработване на изтребители, самолетоносачи и ракети.     Китайската държавна корабостроителна корпорация, най-големият производител на плавателни съдове в страната, разкри амбицията си със списък с технически разработки, които компанията се надява да постигне като част от модернизиране на оръжията на ВМС на Китай до 2025 г.     Впоследствие съобщението на корпорацията беше редактирано и от текста е премахнато споменаването на ядрени плавателни съдове, но цялата информация остава достъпна в китайския интернет.     Global Times отбелязва, че Китай трябва да ускори производството на ядрени самолетоносачи, ядрени подводници и други.     Корпорацията построи първия китайски самолетоносач домашно производство, който излезе от корабостроителницата през април 2017 г. Очаква се да влезе на въоръжение през 2020 г. Самолетоносачът е построен на базата на първия самолетоносач на страната Liaoning с 60 хиляди тона водоизместимост, който преди да бъде преправен е бил кораб от съветската ера. Liaoning е закупен от Украйна през 1998 година.     Според експерти Китай се нуждае от най-малко 6 самолетоносача - начинание, което може да отнеме десетилетия. САЩ в момента имат 10 оперативни самолетоносача и планират да изградят още два.    ", "date": "2018.02.28", "title": "Китай ще строи ядрен самолетоносач"}
{"url": "https://www.blitz.bg/svyat/uzhasyavashch-moment-srfist-pada-vrkhu-akula-video_news582678.html", "text": "Фотограф, който бил пуснал своя дрон, за да снима от птичи поглед омагьосващите плажове на Флорида, е уловил нещо, от което ще ви побият тръпки. Кръжейки в небето над Веро Бийч, близо до залива Форт Пиърс, дронът заснел момента, в който сърфист пада от дъската си и се приземява върху гърба на акула, плуваща край него.Джейсън Грифит от Веро Бийч публикува видеоклипа, заснет през уикенда, в своя YouTube канал.  Кадрите показват сърфиста, който губи контрол над борда си и пада… както изглежда точно върху нищо неподозиращата хищна риба. За щастие акула толкова се стъписала от случилото се, че била по-заинтересувана да отплува далеч от сърфа, отколкото да отвърне на атаката на \"нападателя си\" и да закуси с него. Грифит коментира, че заснетите от дрона му акули изглежда са от вида сиви акули, които се появяват край плажовете на Флорида през февруари като част от сезонната им миграция.  ", "date": "2018.02.28", "title": "Ужасяващ момент: Сърфист пада върху акула (ВИДЕО)"}
{"url": "https://www.blitz.bg/obshtestvo/kultura/bashchata-na-pizho-i-pendo-e-daril-vsichko-svoe-na-drzhavata-no-snimki_news582712.html", "text": "Добре че има рождени дни, та да се сетим, че станаха 140 години от рождението на големият ни художник, карикатуристът Александър Божинов – наричан „Бащата на родната ни карикатура”. Той е първият, който превръща българската карикатура в изкуство, разобличител на личния режим на Фердинанд, основател на вестник \"Българан и на списание „Българан”, създател на героите Пижо и Пендо, публицист и писател, съден от Народния съд. За 140 годишнината  му  в Свищов, родния му град, въпреки че там е живял само до четирите си годинки,   е открита изложба с над 140  негови творби.  Там се пазят и 3500 творби на художника.  Имах редкия шанс да попадна  на една антикварна вещ, фотография  на Божинов и художничката Елисавета Консулова-Вазова от 1921 г. правена в Мюнхен. На гърба на фотографията има мило писмо, което Александър Божинов  пише до своята майка в София. Той е на 43 години, има свое семейство, но уважението и обичта към майка му остават завинаги.  Ето част от писмото: Други времена други нрави, ще кажете. Но към майката няма как да има други нрави.  Преди време си бях „открила”, пак по антикварни пътища, ценно притежание на Елисавета Багряна:  плик  надписан от нея за съдържащото се  вътре. Разбира се , снимките с Боян Пенев ги нямаше, но затова пък  написаното обяснение от поетесата  върху плика, че запазените клонки са от ковчега  на нейния любим Боян Пенев, с когото са щели да се женят,  си стояха в дъното на пожълтялия плик: ова описание и останалите вътре изсъхнали клонки бяха убягнали от погледа на  вещите антиквари и  така станаха мое притежание.     Ето така, неща които би трябвало да принадлежат на държавните архиви, се разпродават поединично тук и там.  Но ние сме пословични със своята безгрижност към архивите си.  В Германия, Англия, Чехия, се събира всичко, до последното листче свързано с известните им личности и творци. Нищо не се смята за маловажно. В невероятните италиански архиви може да проследите  родовите си корени чрез  архивните масиви на  Академията им по генеалогия. Оттам наш учен от БАН  Георги  Генов е проследил и стигнал до съвременните  родственици  на нашите български царе  Самуил и Иван Владислав, описано в книгата му:  „Българските царе Самуил и Иван Владислав имат живи роднини в Западна Европа и Италия” изд. от 2014 г.  Не един и  двама наши творци са правили дарения на държавата -  къщите си, художествените си творби, ценните си архиви и вещи.  Сред тях е и бащата на родната ни карикатура, Александър Божинов, създателят на вестник „Българан”, на  героите Пижо и Пендо,  както и неговият син Любен и снаха му Дора.  Три завещания под номера 629, 630 и последното на снахата: 1723 от 24 ноември 1977 г. изразяват волята на дарителите да се превърне къщата им на улица „Николай Павлович” №6 в Музей, но не само не е спазена, а къщата нехайно е оставена на разграбване и разпиляване до днес. Семейството няма наследници.  Преди две години един млад антиквар откри сред изхвърлени „боклуци” оригиналите на завещанията им, както и 500 страници на пишуща машина – стриктно воден дневник от разговори с Александър Божинов, направени от сина му и снаха му . Благодарение на това „откритие” е издадената книга от издателство „Изток-Запад”  - „Александър Божинов разказва”, която се продава вече  в книжарниците.  Така че и моето откритие – снимката на Божинов със  снахата от семейството на Вазови – художничката Консулова-Вазова, омъжена за най-малкия брат на Иван Вазов,  са също част от това огромно дарение. Навремето е правен пълен опис от държавна комисия  за 11 хиляди  експонати, съдържащи се в дарената къща. Днес дори и списъкът  не може да се открие.  Така си живеем в удобната формула : „Как да се поддържа дарение без пари” или „Няма пари, за да се  пази дарението”.  У нас подареното, завещаното, не се смята за богатство щом е за  държавата.  То е по-скоро досаден баласт за чиновниците по  отговорните етажи и най-често дарението се разпилява, изчезва, открадва.  Превръща се в обект на случайна дребна търговия. В днешно време обаче,    наследници започват съдебни дела и  успяват да си върнат  подобни дарения, поради неспазената воля на дарителя.  Приживе, снахата Дора Божинова, девет години ходи по мъките, за да види осъществено дарението. Живее оскъдно и на студ, защото няма пари да поддържа къщата, но не  пипва да продаде нито една картина, нито една ценна вещ. Не докосва  парите от двете спестовни книжки с 22 хиляди лева, сериозна сума   за 70- те години. Не продава нито един от десетте златни пръстени и четири златни часовници, кръстчетата с брилянти, два наполеона, защото от тяхната стойност ще се изплащат награди за студентски  монографии в Софийския университет , както е пожелал приживе синът на художника Любен Божинов и неговата снаха от името на създадената от тях фондация „Любен и Дора Божинови”. Снахата Дора Божинова умира от бронхопневмония  в  1978 г. без да види осъществено дарението.  Каква горчива усмивка предизвиква мисълта за тези  чисти хора, ако направиш сравнение със  сегашната „частна” алчност  и надпревара в трупане на  иманета. Савка ЧОЛАКОВА, БЛИЦ    ", "date": "2018.02.28", "title": "Бащата на Пижо и Пендо е дарил  всичко свое на държавата, но... (СНИМКИ)"}
{"url": "https://www.blitz.bg/obshtestvo/regioni/georgi-prevrna-rozhdeniya-den-na-lyubimata-si-viliana-v-nezabravimo-za-tsyal-zhivot-sbitie-snimka_news582693.html", "text": "Бъдещ полицай предложи брак на приятелката си на фона на крепостта Царевец. В мразовитата сутрин на последния ден на февруари Георги Стоянов чу заветното „да“ от избраницата си Вилиана Нашкова. Помощници в романтичната изненада били екскурзоводите от Регионалния исторически музей, които повече от час пазили букет от червени рози за младата дама, пише \"Борба\".   Датата на годежа съвпада и с рождения ден на Вилиана, на която предстои да вземе диплома за висше образование по начална и предучилищна педагогика от Великотърновския университет „Св. св. Кирил и Методий“. Младоженецът пък е студент в Академията на МВР – София, а двамата са родом от Свиленград.  Двойката планува да свие семейното си гнездо в България и не смята да емигрира. „Велико Търново и този ден ще помним винаги и с усмивка ще се връщаме на това място, което вече означава много за нас“, казва бъдещата госпожа Стоянова. ", "date": "2018.02.28", "title": "Георги превърна рождения ден на любимата си Вилиана в незабравимо за цял живот събитие (СНИМКА)"}
{"url": "https://www.blitz.bg/obshtestvo/omraza-po-dobra-li-e-blgariya-sled-ostavkite-na-glavchev-i-temenuzhka-razstrelite-i-tragediyata-s-moskovski_news582575.html", "text": "Омразата продължава да стиска в мъртва хватка Майка България! Черни петна белязаха първите дни на Новата година. Шесторното убийство в Нови Искър, разстрелите на Петър Христов и Царя на халвата Иван Христов, безчет кървави драми по села и паланки.  Криминалните убийства изравниха и политическите. БСП поиска и получи главата на председателя на Народното събрание Димитър Главчев, контраатаката доведе и до изхвърлянето на Жаблянов от президиума на парламента заради безумната му реплика в защита на Народния съд. Теменужка Петкова хвърли оставка.  На гилотината е заложен Добрев. Ножът играе навсякъде.  Трагедия застигна семейството на Ивайло Московски, а лешоядите летят във всички посоки.  Вместо България да използва попътния вятър на невиждания ръст в икономиката и външнополитическите успехи, е заприличала на тепих за мазни борби, по-мазни и вредни дори от бургерите на \"Мак Доналдс\".  Продължаваме да газим в калната киша, а от екрана да ни се надсмиват нагли силиконови проститутки, накипрени в различни модни ленти и награди, платени с бързите пари на креватните изпълнения.  Смрадливият въздух е на път да ни изтрови, ако преди това не ни застигнат куршумите или не загинем в катастрофа. Живеем в кръгова отбрана, с празни очи. Сред алчност и лакомия.  Станахме ли по-добри след жестоките ежедневни крамоли или оскотяхме до степен на невъзможност?  Нека всеки си зададе този въпрос и какво лично прави той за благото на държавата си, преди да се пита защо Господ праща трагедия след трагедия на изстрадалата ни Татковина! Ивайло КРАЧУНОВ", "date": "2018.02.28", "title": "Омраза! По-добра ли е България след оставките на Главчев и Теменужка, разстрелите и трагедията с Московски!"}
{"url": "https://www.blitz.bg/politika/ot-pravitelstveniya-prestsentr-razprostranikha-vazhna-informatsiya-svrzana-ss-sdelkata-za-chez_news582637.html", "text": "Информацията, свързана с източниците на финансиране на сделката по продажбата на бизнеса на ЧЕЗ Груп в България, предоставена от министър-председателя Бойко Борисов на народните представители вчера, е получена от кабинета на премиера Андрей Бабиш, след като беше поискана от премиера Борисов при проведения телефонен разговор между двамата. Върху нея няма гриф за сигурност, но поради факта, че не е съставена от орган на изпълнителната власт в България и съдържа данни за евентуални бъдещи банкови операции, е заведена в секретното деловодство на Народното събрание, съобщават от правителствената пресслужба. Без да коментираме съдържанието на предоставения материал и каквито и тълкувания да му бъдат правени, подчертаваме, че това е първата официална информация по сделката и тя беше предадена на народните представители незабавно след получаването й.", "date": "2018.02.28", "title": "От правителствения пресцентър разпространиха важна информация, свързана със сделката за ЧЕЗ"}
{"url": "https://www.blitz.bg/lyubopitno/bozhiyata-sila-se-yavi-nenadeyno-na-student-po-vreme-na-lektsiya_news582495.html", "text": "100% смях на разсънване с този виц за задрямалия студент Един студент по физика записал богословие. Задрямал по време на лекция и лекторът го сбутал:  - Кажете колега, какво е Божията сила?  Студентът се сепнал и отговорил:  - Това е Божията маса по Божието ускорение. ", "date": "2018.02.28", "title": "Божията сила се яви ненадейно на студент по време на лекция"}
{"url": "https://www.blitz.bg/lyubopitno/trendove-kuche-martenitsa-i-kratunki-konkurirat-pizho-i-penda_news582532.html", "text": "Оказва се, че китайският календар е повлиял и на пазара на мартениците. Куче мартеничка, кратунки и щъркели са отрупали щанда на Албена Стоянова, която вече шеста година създава ръчно изработени мартеници в Шумен, съобщава Дарик. Албена е майстор на национални кукли и е част от задругата на занаятчиите в региона. Покрай своите ръкоделия решила да опита и изработката на мартеници, като - оказало се, справила се доста добре.     Тя започва приготовленията си за пролетния празник още от октомври и ръчно създава различни образи на мартеници.     Тази година хит са мартеничките куче заради китайския календар, обяснява тя. В набора ѝ има и много мартенички с животни, тъй като децата ги харесват, както и възрастните.     Специално за шофьорите тя е подготвила няколко модела - с тъпан и чушка. Много се търсят - хората ги слагат по колите и питат, обяснява мартеничарката.     Албена има и запазена марка - мартеници от кратунки. Тиквите отглежда сама - в градината. Според формата става ясeн и крайният вид. Залага на традиционни материали - памук и вълна.     Албена Стоянова вече 6-та година създава ръчно изработени мартеници в Шумен     От броени минути до ден отнема създаването на мартеницата. Понякога, докато ги правя, им говоря, споделя Албена и обяснява, че всяка една мартеничка е като жива, смее се или се мръщи.     Тя предлага и големи мартеници, които са хит сред желаещите да украсят офиса си. Дори съвсем скоро е купен чифт Пижо и Пенда от кратунки за 80 лв.     Има хора от Варна, който редовно идват при мен, за да си купят мартеници, обяснява Албена и допълва, че често мартениците заминават като подаръци за българи в чужбина.    ", "date": "2018.02.28", "title": "Трендове: Куче-мартеница и кратунки конкурират Пижо и Пенда"}
{"url": "https://www.blitz.bg/lyubopitno/nauka-i-tekhnologii/na-lunata-shche-ima-4g-mobilen-internet_news582492.html", "text": "Странен научен проект набира сила. Става въпрос за интернет на Луната, но колкото и странно да ви звучи, е истина! Луната ще получи 4G мобилен интернет. Интернет връзката ще бъде изградена до края на следващата година. Целта е луноходите, които ще бъдат изпратени в близко бъдеще, да могат да предават снимки и картина във висока резолюция.  Три големи компании вече работят заедно за техническото обезпечаване на проекта. С нетърпение се чака новите луноходи да заснемат част от техниката, изоставена от американците на Луната при едно от кацанията през 1972 г. ", "date": "2018.02.28", "title": "На Луната ще има 4G мобилен интернет"}
{"url": "https://www.blitz.bg/obshtestvo/regioni/zrelishche-lov-na-teroristi-i-boyna-tekhnite-ot-bdeshcheto-na-poligona-v-anevo-snimki_news582517.html", "text": "Израелската военна компания Rafael Advanced Defense Systems показа възможностите на новата си тактическа комуникационна система BNETTM на полигона в Анево днес. В изпълнение на сценарий за водене на бойни действия осем десет машини, оборудвани със системата BNET, извършиха маневри в околните села, съобщава plovdivtime.bg. Бойците направиха демонстрация по заграждане и залавяне на терорист в близкото село Богдан. Осемте джипа маневрираха едновременно на български терен и показаха комуникационни способности, отговарящи на нуждите на съвременните бойни действия.     Командният център в палатката поддържаше радио и видео връзка с всички едновременно. Батальонната бойна група обменяше информация и се координираше в реално време. На учението присъстваха командири на елитни подразделения, зам.-министърът на отбраната Анатоли Величков, председателят на парламентарната комисия по отбрана о.з. ген. Константин Попов и посланикът на Израел Нейно превъзходителство Ирит Лилиан.     Ултра-широколентовата тактическа комуникационна радио система BNETTM може да осигурява едновременен пренос на глас, данни и видео в движение, при повече от десет маневриращи машини, на български терен. Според нейните създатели BNET е революция в света на SDR (софтуерно дефинираната радиокомуникация).     Това е усъвършенствана широколентова  MANET (мобилна Ad hoc мрежа) софтуерно дефинирана радиосистема (SDR) за тактически операции. Тя позволява включването на всички радиостанции на сухопътни, морски и въздушни  единици в една мащабируема (с възможности за разширяване) мрежа MANET. ", "date": "2018.02.28", "title": "Зрелище: Лов на терористи и бойна техните от бъдещето на полигона в Анево (СНИМКИ)"}
{"url": "https://www.blitz.bg/obshtestvo/regioni/smolyanchani-reshikha-da-napravyat-lesni-pari-ot-padnaliya-snyag-no_news582641.html", "text": "Смолянчани доказаха, че бизнес може да се прави и при тежки метеорологични условия. Собственици на трактори и друга тежка техника са предлагали услугите си на граждани за почистване на улици срещу заплащане. Това обявиха от фирмата с договор за снегопочистване на пътната мрежа в областния град. „Забелязаните трактори с вдигнати гребла не са наши. Техниката, която използваме, е с лога на нашата компания. Останалите са частници, които предлагат нерегламентирано услугите си\", посочиха от фирмата след подадени сигнали.  Кметът на Смолян Николай Мелемов пък призова гражданите да изпращат снимки от непочистени улици на e-mail:   с посочени: трите имена на автора на снимката с дата, ден, час и мястото, където е направена, пише 24rodopi.com. ", "date": "2018.02.28", "title": "Смолянчани решиха да направят лесни пари от падналия сняг, но..."}
{"url": "https://www.blitz.bg/daydzhest/tzhni-snimki-pokazvat-kak-izglezhdat-dnes-povecheto-sela-v-blgariya_news582668.html", "text": "Близо 600 български села са изчезнали от картата на страната. Това сочи статистиката, според която нацията продължава да се топи със страшна сила. Цифрите показват, че 571 села от общо 5 000 са или напълно обюзлюдени или с по един жител.Особено сериозен е проблемът във Видинска област. Там някои от малките населени места изобщо вече не съществуват. Цели села от Северозападна България са се изселили в Италия и Испания. Данните на НСИ показват още, че населението намалява с 6 души на час. За 26 години броят на българите се е стопил с 2 милиона души. В момента цифрата на сънародниците ни е като през 1946 г. – след края на Втората световна война. Сметките показват, че след 3 години . ще бъдем 6,9 милиона.  Изчезват цели села 571 села страната от общо 5 000 са или напълно обюзлюдени или с по един жител. Това сочи статистиката от 2016 г. Жсобено сериозен от проблемът във Видинска област. Там някои от селата вече изчезнаха от картата на България. Според териториалната статистика в областта сега живеят около 91 000 души. В Бостаните, община Чупрене, в Халови колиби – община Бойница, вече няма нито един жител. В село Пролазница, община Белоградчик, са останали 6, в Шепикови колиби, община Бойница – 2, в Каниц – 4. Което означава, че в близките години поне още 10 села ще бъдат заличени от картата на България.", "date": "2018.02.28", "title": "Тъжни СНИМКИ показват как изглеждат днес повечето села в България"}
{"url": "https://www.blitz.bg/obshtestvo/regioni/v-burgas-pregltnakha-snega-i-go-obrnakha-na-zabava-kakvo-bansko-kupont-e-v-burgaskiya-meden-rudnik-snimkivideo_news582646.html", "text": "Бургазлия превърна тротоар в к-с „Меден рудник” в ски писта. Преспите явно са го вдъхновили и мъжът е решил да тренира на път към магазина. Клипчето предизвика десетки майтапчийски коментари.  „Отива да си напазарува човекът.... погледнете от веселата страна, хора!”, зоват жителите на „Меден рудник”.    \"Ами какво Банско, в \"Меден рудник\" е купонът\" и \"Трябва да ни направят лифт до Шилото\", са част от шеговитите коментари.     Работници от почистващата фирма, ринеща снега в центъра на Бургас пък, накараха минувачите да се усмихнат. Те се настаниха като на шейна на греблото на машината, за да преминават по-бързо по улиците.          ", "date": "2018.02.28", "title": "В Бургас преглътнаха снега и го обърнаха на забава: Какво Банско? Купонът е в бургаския \"Меден рудник\"! (СНИМКИ/ВИДЕО)"}
{"url": "https://www.blitz.bg/obshtestvo/kultura/svatbenoto-shestvie-minavalo-po-vitoshka-zadlzhitelno_news582660.html", "text": "Трудно е да се повярва днес, но така е било някога - и в София, и в провинцията: по “главната улица” минава както сватбеното, така и погребалното шествие. И тъй като и едното, и другото обикновено върви с музика, няма как някой в къщите наоколо да не разбере и да не отвори прозореца, да не надвеси глава и ококори очи, да не се струпат на балкончето любопитни жени и деца, да не изскочат и да тръгнат след сватбата (погребението) жадни за клюки слугинчета, които после ще се върнат и ще разправят на останалите: кой, какво, къде, защо, колко...   За годежите и сватбите някога важи правилото: родителите се оглеждат отрано за подходящата мома или момък, щото те знаят по-добре, имат опит и са наясно какво им приляга и отива като семейство. Да си припомним Захарий Стоянов и “Записки по българските въстания”, където авторът разказва как родителите на котленските овчари годяват синовете си в тяхно отсъствие. Често пъти овчарят, запилян с години някъде по Добруджа с овцете, разбирал, че са му избрали съпруга по проводената от годеницата варакосана китка от здравец, вързана с червен конец.  Понякога го и женели в негово отсъствие, само с калпака, сложен на сватбената трапеза до булката  Просто защото имали нужда от още едни работни ръце срещу жътва, примерно...  В градовете, особено в големите, нещата са малко по-различни, но само за богатите, за една тънка прослойка високопоставени по образование и занятие българи, чиито деца имат друга нагласа и представа за отношенията между мъжа и жената в обществото, привнесени от странство. Там младите се срещат и в компании, в читалищата, по “ларгото”, в градската градина, в сладкарницата, на панаира...  Момъкът избира бъдещата си съпруга чрез сватовници, които му внушават, че  дъщерята на еди-кой си е “сгодна за него”  Че е работна, послушна и от сой. Сватовниците, обикновено по-възрастни хора, се ползват с доверие и умеят да водят дипломатически разговори. Ако е съгласен, кандидат-женихът се разпорежда да “сгледат” посочената мома. Сватовничката отива без предизвестие рано сутринта в дома на девойката, за да й види “скопоса” - дали е ранобудна, шетлива, чиста... Пак тя дебне нищо неподозиращото момиче в градската баня, за да я огледа от всички страни и отблизо - да не би да има някакви телесни кусури или белези, които подсказват за болести...  Едва тогава момъкът праща при родителите й своята майка, баба, женена сестра, за да уведомят, че в определен ден ще дойдат да я “поискат”. Слага се трапеза, дълго и обстойно си самопохвалват “стоката”...  При официалния годеж кандидат-женихът пристига в дома на бъдещата булка заедно с баща си, чичо си, вуйчо си (само мъже!), носейки точно определени от традицията дарове - чиния с шекер, пръстен и алтън (или три махмудии, вързани в кърпа), както и бродирани по краищата тъкани кърпи. Пръстенът е прикрепен към китка здравец.   От страна на момичето също поднасят дарове - пръстен, хавлии, риза и долни гащи. На тази визита момата не се вестява, тя слухти притеснена някъде в съседна стая.  Може да види бъдещия си съпруг само в гръб,  след като си тръгне, от някой “харалък” на вратата. На някой следващ ден кандидатът отново пристига, със същите придружители, за да целуне на новите си роднини ръка, и тогава момичето излиза с наведена глава, целува и то ръка на гостите и те го даряват с дребни подаръци, обикновено рубета.  Времето между годежа и сватбата - година, че и две. Така всички имат време да се приготвят.   По-голямата тежест в приготовленията падат върху момината страна - да се довърши чеизът и да се донатъкмят подаръците, според броя и възрастта на новите роднини. Оттук нататък годеницата не може да излезе сама от къщи, освен на църква и на комкване (причестяване).   За празниците годеникът праща задължително халва или бонбони в къщата на бъдещата си съпруга. Сега може да я вижда по-често, но винаги в присъствието на възрастни роднини, никога насаме.   На годеника му е запретено да нощува в къщата на момата.  За да не й излезе лошо име  Сватбата почва в сряда и свършва в сряда. Според обичая годеникът трябва да даде на тъща си копринен плат за рокля, на тъста - сукнен плат за кюрк (палто), на братята и сестрите на годеницата - обувки и платове за дрехи.   Булката получава най-големия дар от бъдещия си мъж: копринена рокля, джубе (връхна дреха), тас, пещимал (хавлия за баня), обеци, чорапи, ръченици, огледало, гребен, ножици и други по-дребни предмети.  За момковата рода: ризи за свекъра, свекървата и деверите, ръченици за зълвите. Пренасянето на чеиза от едната в другата къща става в деня на сватбата, обикновено с голяма волска кола с високи и дълги ритли.   В по-късни години чеизът е в сандъци, а сандъците са в два-три файтона, като по-красивите и скъпи вещи са извадени отвън да се видят  - копринени ризи, юргани, дюшеци, бродирани пантуфли и пр.   Баба или леля на момичето обяснява и показва кое какво е на любопитните гости или случайни минувачи.   В своята мемоарна книга софиянецът Георги Каназирски-Верин твърди, че сватбите минавали по “Витошка” и че файтоните с писаните сандъци трябвало да покажат “на света”, че момата не е беднячка, макар че нерядко сандъците били празни... Пак той твърди, че варварските обичаи с показването на булченската риза в доказателство на моминската “честност”, както и черпенето на сутринта с “блага ракия” губят постепенно своята атрактивност, макар че по негово време все още тези понятия съществуват. Както и сватбените гърмежи на двора, когато новоизлюпеният съпруг давал знак, че е успял да свали многобройните пластове от дрехи на младоженката и да “премине Рубикон”. ", "date": "2018.02.28", "title": "Сватбеното шествие минавало по “Витошка”! Задължително"}
{"url": "https://www.blitz.bg/svyat/zapalikha-grtsko-zname-v-skopie-na-finalnata-prava-na-pregovorite-za-imeto_news582580.html", "text": "Демонстранти против промяната на името на Македония запалиха гръцкото знаме на протест пред македонския парламент късно във вторник. Участниците в протеста настояха за незабавно прекратяване на преговорите и отхвърлиха идеята за референдум за името, съобщава А1. Те призоваха властта да се откаже от намерението за промяна на името и окуражиха опозицията да защити идентичността на македонската нация.     Предателите все някога ще бъдат изправени пред народен съд, заявиха участници в протеста.     По-рано македонското правителство опроверга информацията, че премиерът Зоран Заев е предложил четири варианта за решаването на спора за името с Гърция. Предложенията са Република Северна Македония, Република Горна Македония, Република Вардарска Македония и Република Македония (Скопие), съобщи „Ройтерс“, позовавайки се на интервю с премиера Заев. Македонското правителство заяви, че става дума за погрешна интерпретация - тези предложения наистина съществуват, но те не са предложения на Република Македония.     Македонската и световната общественост знае, че това са предложения на международния посредник Матю Нимиц, който води преговорите между Република Македония и Гърция под егидата на ООН, подчертаха от Скопие.     Гръцкият външен министър Никос Кодзиас се очаква да пристигне в Скопие по-късно тази седмица. Според гръцки медии той ще предложи проект за споразумение със седем елемента в него, пише „Нова Македония“. Това били името, спектърът на употреба, езикът, идентичността, търговската употреба, съкращенията и акронимите.     Според вестник „Нова Македония“ преговорите за името навлизат в нова, финална фаза, от която до голяма степен зависи европейската перспектива на страната.    ", "date": "2018.02.28", "title": "Запалиха гръцко знаме в Скопие на финалната права на преговорите за името"}
{"url": "https://www.blitz.bg/obshtestvo/zdraveopazvane/izvnredna-sreshcha-pri-premiera-za-natsionalniya-ramkov-dogovor_news582582.html", "text": "Извънредна среща при премиера Бойко Борисов с представители на здравното министерство, лекарския и зъболекарския съюз. Очаква се на нея да бъде обсъден Националният рамков договор за тази година, след като вчера от лекарския съюз обявиха, че подписването му е под въпрос.Днес изтича последният срок, в който трябва да бъде подписан рамковият договор. Срещата е и на фона на изнесените данни за 133 млн. лева просрочени задължения.  Лекарският съюз е съгласен с настоящата рамка. Надзорният съвет на Здравната каса обаче отложи решението дали ще подпише договора. Документът определя обемите и цените на медицинските дейности. За ранния следобед е насрочено заседание на Надзорния съвет на Касата.  Ако днес не бъде подписан Националният рамков договор, съсловните организации заплашиха, че излизат на протест. Утре в София обаче ще протестират лични лекари, тъй като твърдят, че в договора за тази година не е обърнато внимание на 7 техни изисквания.", "date": "2018.02.28", "title": "Извънредна среща при премиера за Националния рамков договор!"}
{"url": "https://www.blitz.bg/svyat/ptnik-skochi-na-relsite-na-metroto-i-zapali-tsigara-tochno-pod-vlaka-video_news582480.html", "text": "Пиян пътник спря движението в един от маршрутите на метрото в Ню Йорк, скачайки на релсите, пред идващия на спирката влак, информира \"Дейли Мейл\". Свидетелите на постъпката били ужасени, но мъжът не получил никакви наранявания и дори запушил, застанал удобно под машината. \"Всички се обърнаха, мислейки, че е мъртъв. Беше ужасно. Но той започна да маха с ръка между влака и платформата\", разказа очевидец на инцидента.  Спасителният екип, извикан на мястото, намери виновника за произшествието жив, здрав и дори танцуващ. Въпреки това, полицията транспортира мъжа до най-близката болница за преглед, съобщава изданието. Превод и редакция: БЛИЦ     ", "date": "2018.02.28", "title": "Пътник скочи на релсите на метрото и запали цигара точно под влака (ВИДЕО)"}
{"url": "https://www.blitz.bg/svyat/srbskiyat-blits-sint-na-ratko-mladich-mozhe-da-stane-prezident-na-republika-srbska_news582600.html", "text": "Дарко Младич, син на бившия главнокомандващ на босненските сърби ген. Ратко Младич, е сред възможните кандидати на управляващия Съюз на независимите социалдемократи (СНСД) на Милорад Додик за президент на Република Сръбска. Това съобщава сръбският „Блиц“, позовавайки се на свои източници. Младич е в тесния кръг от кандидати на СНСД, а някои съветници на действащия президент Додик смятат, че ако се яви, Младич няма да остави никакви шансове за победа на опозиционния Съюз за промени на Вук Говедарица.     „Никой друг кандидат на управляващата партия не гарантира изборна победа над кандидат на Съюза за промени. От друга страна, кандидатурата на сина на Ратко Младич за позицията президент на Република Сръбска, според убежденията на СНСД, ще осигури огромна поддръжка в най-голяма част от населението, както и от обичайните избиратели, които на Младич гледат като на най-заслужил за създаването и отбраната на Република Сръбска“, твърдят източниците на „Блиц“.     Голям плюс за Младич-младши е, че той се смята за непартийна фигура и говори няколко езика. Засега той нито потвърждава, нито отрича информацията.     Ратко Младич е началник-щаб на армията на Република Сръбска (Босненската сръбска армия) по време на войната в Босна през 1992 – 1995 г. През 1996 г. Младич, заедно с няколко други сръбски водачи, е обвинен от Международния наказателен трибунал в Хага за бивша Югославия в извършване на военни престъпления, геноцид и престъпления срещу човечеството. Като висш генерал, той е обвинен, че е отговорен за обсадата на Сараево през 1992 – 1995 г., когато 10 000 души умират, и за избиването на 8100 босненски мюсюлмани на 11 юли 1995 г. в Клането в Сребреница. Той е в неизвестност близо 16 години, до 26 май 2011 година, когато е арестуван от сръбската полиция в Лазарево, Сърбия.     На 22 ноември 2017 г. Ратко Младич е осъден от Международния наказателен трибунал за бивша Югославия в Хага на доживотен затвор по десет обвинения за престъпления, сред които геноцид, военни престъпления и престъпления срещу човечеството, извършени по време на военния конфликт в бивша Югославия.     Република Сръбска е една от двете съставни части на Босна и Херцеговина. Възниква в хода на войната в бившата югорепублика и е утвърдена с Дейтънското споразумение. От 1998 г. официално седалище на Република Сръбска е град Баня Лука. Редакция: БЛИЦ ", "date": "2018.02.28", "title": "Сръбският \"Блиц\": Синът на Ратко Младич може да стане президент на Република Сръбска"}
{"url": "https://www.blitz.bg/obshtestvo/marin-yanev-otpraznuva-75-godishninata-si-na-stsenata_news582635.html", "text": "Роден е на 17 февруари 1943 г. във Варна. През 1967 г. завършва ВИТИЗ в класа на Боян Дановски - в един изключителен випуск, от който са звезди като Катя Паскалева, Меглена Караламбова, Руси Чанев, Стефан Данаилов и Стефан Мавродиев. Там среща и голямата си любов - актрисата Цветана Цветкова. Имат две дъщери, които са тръгнали по техния път - Кристина е актриса, а Марина - сценограф. Работи в театрите във Варна, Пловдив, преди да започне в “Сълза и смях”. От 1985 г. е в Народния театър. Участва във филмите “Козият рог”, “Дърво без корен”, “Къде живееш?”. Някои от театралните му роли са: Антифол в “Комедия от грешки” от Шекспир, Макмърфи в “Полет над кукувиче гнездо”, Хенри в “Камината” от Маргарит Минков, Бубнов в “На дъното” по Максим Горки, лекар в “Макбет” от Шекспир, проф. Сантана в “Призраци в Неапол” от Едуардо де Филипо. Носител е на редица награди, сред които за мъжка роля на Съюза на артистите в България през 1980, на “Аскеер” за поддържаща роля през 1998 г., наградата “Икар” на Съюза на артистите в България за водеща мъжка роля за Фернар във “Вятър в тополите” на Младежкия театър “Николай Бинев”, 2015. Един от най-прочутите актьори на Народния театър, в чиято трупа е от 33 години, отпразнува рождения си ден на сцената, превъплъщавайки се в ролята на майстор Добри в класическата пиеса на Рачо Стоянов “Майстори”. Колеги, приятели и зрители дойдоха да поздравят рожденика. Актьорът има повече от сто роли в театъра и над 60 в киното. Любовта към театъра е неизлечимо заболяване, казва той. По негови думи, бацилът е влязъл в крехкото му детско тяло още преди да тръгне на училище. Още не можех да чета и в една пиеса, помня, че беше нещо американска, трябваше да играя едно малко пиколо, което носи писмо на героинята, примерно. Трябваше да кажа две думи от рода на: “Писмо за вас, мадам” и те ми дадоха написан текста,  и така проходих там, така да се каже, спомня си актьорът. Родителите му работели във Варненския театър и поради тази причина там преминало детството му.  За 70-годишнината си искал да изиграе нещо изповедно, да направи моноспектакъл, да каже нещо от сцената. Не могъл да открие такава пиеса и тъкмо се отчаял, когато му предложили текста на един румънски автор, Матей Вишниек, “Търси се стар клоун”. Пиесата разказва за стари хора и по тази причина се сторила много подходяща за него и за неговите състуденти, приятели и колеги Илия Добрев и Стефан Мавродиев, които също ставали на 70 в тази година. В нея се разказва за трима пенсионирани клоуни, които отиват на кастинг. Те застават пред вратата в очакване журито да ги приеме и започват да си говорят. На въпроса дали поставянето на тази пиеса е равносметка за отминалото време, актьорът отговаря:  Той не чака последната права, за да си каже: Това стана 80 на сто, това 60 на сто, а това изобщо не се получи. Не съм завършил специалност счетоводство, за да си направя баланс на лъжите, които са съпровождали живота ми, на конюнктурата, която без съмнение съпътства всяка кариера. Мисля, че знам кой съм. Или може би се лъжа, че знам кой съм. Така или иначе, имам версия за себе си, без да живея със самочувствието, че съм всезнаещ. Непрекъснато се опитвам да проумея човека и непрекъснато търпя успехи и провали в опознаването му. Но поне не спирам да си задавам въпроси, което ме прави човек, нали?  Най-любимата му роля, по собствените му думи, си остава тази на Макмърфи в \"Полет над кукувиче гнездо\", за която получава награда от Съюза на артистите в България през 1982 г. С тоя Макмърфи от “Полет над кукувиче гнездо” положението е следното. Хем ме радва, че хората са ме запомнили с тази роля, хем ми е малко криво, защото аз имам близо сто роли в театъра и в киното. И поне десетина от тях си харесвам. Но щом вие сте ме запомнили като Макмърфи,  на малкия регион, в който живеем ние тука. Макар че понякога си казвам: мама му стара, близо 50 години съм на сцената, само това ли успях да направя както трябва?! Мерило беше и това, че опашката за билети стигаше от “Сълза и смях” до градинката на “Кристал”. Тогава народът беше гладен за подобна пиеса. Никога няма да спра да благодаря на г-н Павел Писарев, който тогава беше в Министерския съвет и отговаряше за репертоара на театрите. Ако той не беше открил и не беше донесъл този текст, той нямаше да се появи в онези времена. Г-н Писарев рискува. Когато ни донесе пиесата и я прочетохме, актьорите ахнахме.  До този момент нито книгата, нито филмът се бяха появявали в България. Репетициите минаха при невероятен ентусиазъм. Красимир Спасов беше режисьорът, който направи едно много добро представление, в което актьорите се раздадоха. Ани Бакалова като сестра Рачид, Юрий Яковлев, Бог да го прости, в ролята на вожда Бромдън, Ириней Константинов... Публиката бе другата страна в този спектакъл. Тя сякаш поглъщаше думите, които се изричаха там. Искаше да каже същите думи, но нямаше къде да го направи. Затова и идваше в салона и ни ръкопляскаше. После хората ни чакаха на тълпи пред служебния вход и ни гледаха с ей такива очи.  “Полет над кукувиче гнездо” по мое време беше представление ерес. Едни хора влизаха зад амвона на църквата и започваха да псуват духовниците пред очите на миряните. Това беше немислимо.  Свързваме го най-вече с драматични роли, но дали той е доволен от това? Моят любим жанр е трагикомедията. Страшно го обичам и мисля, че той най-вярно отразява човешката душевност. В душата на човека живеят и двете състояния. Животът решава кое от тях ще се покаже на повърхността. Никога не съм обичал актьорът да бъде стесняван жанрово. Но често се случва. В киното има един израз, който обаче донякъде важи и за театъра: “Изиграеш ли поп, купи си калимавка”. Има да играеш попове до скъсване. На мен това наистина ми се случи.  Тръгна приказка, че ги играя добре и после, когато режисьорът попиташе кой може да изиграе ролята на лудия във филма, всички казваха: Марин Янев, споделя актьорът. А за живота въобще: с натрупване на опита научаваме все повече и повече и както един приятел казва: “Проблемът е, че на тези години знам много”. Да, познанието е тегоба. И въпреки това не въпрос, а основната дума, която съпътства живота ни, продължава да е: може би. Единственият, който може да е сигурен във всичко, е някой извън нас. Кой е той? Аз лично не знам. Но пък изпитвам дълбок респект към него, защото съм се уверил, че той дърпа конците и той решава колко бързо да се движи тялото ми. Аз вече забелязвам, че той неумолимо е решил от година на година то да се движи все по-бавно. Колкото пъти съм опитвал да действам самостоятелно, без да не се допитвам до Него, толкова пъти съм оставал с усещането, че съм вземал погрешните решения.", "date": "2018.02.28", "title": "Марин Янев отпразнува 75-годишнината си на сцената"}
{"url": "https://www.blitz.bg/obshtestvo/spodvizhnitsata-na-levski-khristina-khranova-boets-naravno-s-mzhete-snimki_news582647.html", "text": "Освен историците и журналистите малцина българи знаят за героичните подвизи на една достойна родолюбка, почти забравена от нас, куриерка и сподвижница на Апостола на свободата Васил Левски. Тя е боец наравно с мъжете при Батак, Шипка, Шейново и Стара Загора, участник в боевете на Сръбско-българската война и първата практикуваща дипломирана акушерка след Руско-турската освободителна война. Освен това тя е и първата жена, воден спасител у нас, във Варна и в света. Христина Хранова Ценкова е доброволка в Балканските войни, посветила живота си в служба на Отечеството. Родена е през 1851 г. в малкото планинско село Клисура, Самоковско, като  последното 18-о дете в многолюдното семейство на Храно Ценков (Овчаря),   който има 12 синове и 6 дъщери. Още малка, невръстна, Христина се проявява като будна и смела. Наследила най-много от характера и качествата на баща си, тя е решителна, любознателна, буйна и свободолюбива! Добре сложена, расте силна и здрава не само по дух, но и физически, за радост на родителите си!  Христина никога няма да забрави онзи ясен и слънчев майски ден, в който тя пасе недалеч от селото овцете и шилетата на Храновия голям род!   Изведнъж от полето тя дочува шумна олелия, далечни писъци на хора,   примесени с рева на крави и телета, блеене на агнета в запалените обори и кошари, злобния лай на кучетата и вижда дима от пожарищата! Обзелата я тревога я кара да хукне презглава към къщата си и да грабне бащината пушка. В този час майка й се връща от кладенеца с кобилица на рамо, с две дървени ведра с вода и води за ръка двете си малки внучета. В селото вилнеят конници с извадени ятагани в ръце! Тя бърза да влезе и да залости пътната врата, но турски конник я застига и замахва с ятагана да я посече. От удара тя пада и събаря и децата на земята. В този миг се чува гръм от пушка откъм къщата.  Стреляла 12-годишната Христина по разбойника!  Само дървото на кобилицата спасява майка й от сигурната смърт на турския ятаган!   Когато конницата се оттегля, на мегдана се събират останалите живи клисурци. Сред тях е и Храновата рода. Покрусени, със сълзи на очи, селяните бързат да погребат мъртвите си близки и деца още на другия ден, защото искат да избягат от селото. Храно Ценков събира каквото може от дома си и добитъка, оставя ниви и ливади, натоварва в няколко волски коли жена, деца и внуци и потегля към София.   Заселват се в източните покрайнини на града, където сега е църквата “Свети Седмочисленици”.   В София братята на Христина се включват в тайната борба. Изпълняват разни задачи по купуване и пренасяне на оръжие в близки и по-далечни градове и въоръжаване на верни хора на делото. Примерната в училище 19-20-годишна Христина не се колебае да се включи в борбата против турската власт. В мразовитите януарски дни на 1872-ра тя вече е куриер на Първия (Софийски) таен революционен комитет и носи писмата до Седмия (Ловчанския) таен комитет. Преоблечена като мъж, възседнала пъргав кон, преметнала от двете му страни козяви торби със зоб за коня и торба ядене за нея, тя безстрашно язди и снове по пътя на Арабаконашкия проход в Стара планина.  А познанството на Дякона с баща й позволява да й гласуват да бъде комитетски куриер. Когато се чува, че Левски е заловен и ще бъде осъден на смърт, Христина се преоблича като овчар и отива на обесването му, за да си вземе сбогом с него.    През 1876 г. Христина без страх и колебание се включва в подготовката на Априлското въоръжено въстание. Заминава за Батак и с пушка в ръка се сражава наред с батакчани под тревожното биене на камбаните срещу многобройните и озверени турски пълчища.  Попаднала в самата църква, тя по чудо се спасява с неколцина жени от страшното варварско баташко клане!  След няколко дни се връща благополучно в София. Още несъвзело се от погрома и ужасите на Априлското въстание, семейството на Храно Ценков научава, че Сърбия е обявила война на Турция. Това е радостна вест за всички будни българи, готови да отидат да се бият за братска Сърбия, надявайки се на помощ и от тях след победата. Повечето от братята на Христина се включват като доброволци в дружините на българските войводи. Заминават тайно за Сърбия, за да помагат, четирима от тях загиват в боевете на Сръбско-турската война. След по-малко от година идва още по-радостната вест, че Русия е обявила война на Турция, преминала е Дунава и води сражения край Плевен и Търново. Останалите живи братя, заедно с нея, тайно потеглят от София, промъкват се по скрити и безлюдни пътеки на Стара планина, за да се присъединят към руските войски. След седмици успяват да стигнат до тях и вземат участие с други българи и руснаци в сраженията на Шипка, Шейново и Стара Загора! В тези боеве загиват всички братя на Христина! Веднъж край Стара Загора става ясно, че под мъжките войнишки дрехи се крие смела жена и руският лекар я повиква да му помага за превързването на ранените войници .   Оттук започва  новата страница в биографията й   Руските лекари и главни офицери я уговарят да завърши в Киев акушерския имперски институт “Св. Владимир”, защото на новоосвободена България ще й трябват дипломирани акушери и лекари. Христина се вслушва в съветите на своите братя освободители. По това време, 1879 г., от Русия се завръща Райна Попгеоргиева от Панагюрище, познатата ни Райна княгиня, завършила също акушерство в Киев, но започнала работа като такава по-късно! Хранова завършва, дипломира се и се завръща в България, като веднага постъпва на работа в София. По това време - 1882 г., в София се открива първото родилно отделение благодарение и на нейните усилия. Затова  тя се смята за родоначалник на българското акушерство  Трудно се е извършвала тази дейност в онези години, като са се посещавали къщите. Повечето родилки предпочитали поради страх и ниска култура все още “бабуването”, като раждали понякога в нехигиенични условия с помощта на баби, макар и с опит при израждането. Но Христина упорито сама издирва бременните бъдещи майки, работи безплатно, като получените пари от по-богатите дарява на по-бедните майки и семейства. В продължение на повече от 30 г. безукорна работа тя работи последователно в София, Лом, Силистра и Варна. Самата тя пише в спомените си: Аз станах акушерка и като такава в течение на години помагах на хиляди майки да дадат на България хиляди храбри синове и дъщери.  Моята ръка изтегли от недрата на родилките не по-малко от 3,462 живота!   След Съединението на Княжество България с Източна Румелия през 1885 г., когато сръбските войски нападат в гръб България, Христина отново е на бойното поле и се сражава заедно с мъжете при Драгоман, Гургулят и Сливница. Между сраженията превързва и лекува болните и ранени войници и други хора като фелдшерка. Познава я лично ген. Данаил Николаев, тогава подполковник, защото служи в неговия отряд. Възхищават й се всички заради нейната всеотдайност и денонощна работа при ранените войници и офицери и галено я наричат “Фелдшерицата”. Самата тя е ранена.  От 1895 г. е назначена за акушерка във Варна. Тук тя разгръща широка културно-просветна дейност сред жените и ги убеждава да раждат при по-добри и хигиенични условия. Помагала на по-бедните майки, като със собствени пари купувала от спестяванията си дрешки и завивки за новородените бебета.   По това време Варна прави първите си стъпки в курортното дело и морелечението. Пишат се брошури за ползата от морските бани и закаляването на организма и се публикуват наставления за плуването и правилата за плуване. Определят се местата за плаж и къпане, но няма създадена водо-спасителна служба. Къпещите се не спазват елементарни правила и често стават инциденти. Като отлична плувкиня, Хранова използва своите умения да спасява давещи се хора. В специално издаден за нея “Юбилеен спомен” през 1906 г. се посочва, че тя е чудесна плувкиня и като такава е спасила над 48-55 давещи се в Черно море. Той е издаден и по повод 25-годишнината от нейната акушерска практика и като се подчертават нейните заслуги в тази област, я наричат “Майка на героите”. По време на Балканските войни тя отново е доброволка и облича войнишкия шинел да бъде полезна на фронта за България, отново е боец и неуморна и всеотдайна медицинска сестра и фелдшер! В края на Междусъюзническата война тежко понася загубената кауза за обединяването на България, оставя пушката в отчаянието си. За участията си във войните и всеотдайния си труд е наградена с множество военни и граждански отличия. И въпреки заслугите й отказват народна пенсия поради прекъснат стаж. Доживяла достолепна възраст, тя пише до Народното събрание: “Стара и немощна съм, не съм в състояние да изкарвам прехраната си... живея в грозна мизерия. Има дни, когато гладувам и зъзна от студ. Никой няма да заклопи моите старчески очи, когато дойде часът на смъртта. Но поне спасете ме от страдания и лишения до този върховен час... Аз не искам много. Помогнете ми, колкото да не умра от глад и студ. Милост, милост, синове на България!”.  Но трудно се трогват студените сърца на ситите депутати. Едва след 8 г., през 1918 г., й се отпуска мизерна пенсия от 60 лева (колкото струва 1 метър хасе!). Отдала сили и младост в битки за България, тя няма къде да се подслони. Приютяват я временно близки и познати. Умира на 14 ноември 1918 г. Погребват я стари бойни другари в Софийските гробища, но без паметник, поради което днес не се знае гробът на тази героична българка!", "date": "2018.02.28", "title": "Сподвижницата на Левски Христина Хранова - боец наравно с мъжете (СНИМКИ)"}
{"url": "https://www.blitz.bg/obshtestvo/golemiyat-shamar-velikata-elena-nikolay-ili-skandalite-v-la-skala_news582633.html", "text": "Много е писано за този изключителен театър - Ла Скала, но се знае малко за скандалите, довели до отстраняване на ярки дарования, както и до създаване на нови. Разбира се, с активното участие на клак, клан и преса. Малцина знаят, че на сцената на Ла Скала са пуснали черна котка на премиерата на \"Севилският бръснар\" от Росини, за да я провалят, или че премиерите на \"Крал за един ден\" на Верди, \"Норма\" от Белини и \"Мадам Бътерфлай\"от Пучини са провалени с освирквания, така че много дни се е писало и говорело за това. В скандалите на Ла Скала участват и българи. На сцената на Ла Скала, а и не само, от векове съществува понятието \"клак\" и клакьори, означаващо платена група от публиката, която има за задача да провали или да издигне певец или оперна постановка. Така през 50-те години започва двубоят коя да бъде прима - Мария Калас или Рената Тебалди. Стига се дотам, че съпругът на Мария - Менегини, изкупува целия тираж на последната плоча на Тебалди и го изхвърля в реката. При създаването на клана \"Калас\" в него, освен дъщерята на Тосканини - Вали - и племенницата на Пучини - Вики, участва и вестник \"Кориере дела Сера\", заедно с директора си и видния италиански критик Абиати, който ще играе интересна роля в тази статия. Отново на същата сцена се сбиват двамата единствени оперни колоси - Борис Христов и Франко Корели в \"Дон Карлос\" с шпаги. Отново в Ла Скала Кабаиванска едва не набива Херберт фон Караян,  защото й пречи да прояви \"българския\" си характер и прочит на \"Мадам Бътерфлай\". Впоследствие е изгонена и осъжда театъра да й заплати 2 милиона долара. Отново в същите години на една премиера на \"Норма\" нетърпящата по-добри от себе си на сцената Калас ритва в топките Дел Монако, защото е по-гласовит от нея. Разбира се, скандалът се развихря в пресата, а вестниците \"Епока\" и \"Кориере дела Сера\" са начело. В Ла Скала има и чисто български скандал в началото на 60-те години, който събира и разединява двамата най-големи баси по онова време - Борис Христов и Николай Гяуров. Разбира се, където има двама българи, задължително има и трети, който е инструктор и идеолог на скандала. В случая именитият педагог и певец Христо Бръмбаров. Той насъсква ученика си Гяуров да надпее световното светило Борис Христов,  като по този начин избие собствения си комплекс?! Христо Бръмбаров смяташе себе си за голям Борис Годунов, а когато Борис Христов издигна диамантен паметник на тази единствена по рода си басова роля, Бръмбаров го намрази. Разбира се, дуетът-състезание приключи с победа на Борис Христов, но това раздели завинаги две неоспорими български величия. Да насочим погледа си към поредния скандал в Ла Скала с участник велика българка. В началото на 50-те Елена Николай (Стоянка Николова) е мецосопран номер едно, мецосопран на вековете. И според италианската критика мецосопрановият трон ще остане празен навеки след нейното слизане от сцената.  И така: Ла Скала, премиера на \"Ирис\" от Маскани и големият антракт между първо и второ действие. Мястото е ослепителното фоайе на Ла Скала, а публиката, както сами се досещате, никак не е случайна. Елена Николай, наметната с елегантно визоново палто, разговаря със свои приятели - диригент със съпругата си, професор от Музикалната академия и..., когато изведнъж се появява самият Абиати - видният член на клана \"Калас\". Това не е случайно. Мария Калас - много лоша като колежка и, меко казано, нетърпима към конкурентите си, изпитва обясним респект, почит и страх от великата българка, с която много често си партнира. Логично, конкурентката трябва да бъде премахната, не физически, а от големия италиански театър. И така, Абиати се включва в разговора ни в клин, ни в ръкав и забравяйки кавалерското си чувство и възпитание, а и почитта, която дължи на оперната примадона, обижда България, а и нея по един изключително провокативен начин. Елена Николай губи контрол на секундата и му удря шамар  Само за пояснение, Елена е с една глава по-висока от италианския критик, а и много здрава физически, въпреки стройната си фигура. Зашеметен от удара, Абиати се търкулва по стълбите, сподирен от окуражителни възгласи и ръкопляскания. На другия ден цяла Италия говори за случилото се, а Елена Николай е в центъра на вниманието на преса, радио, телевизия, колеги, приятели. Скандалът предизвиква война между звездата чужденка и един от най-големите музикални капацитети. Но мнозинството е на страната на Елена Николай, възхитено от нейната смелост и доблест. Ръководството на Ла Скала застава на страната на италианеца. И въпреки неотложната нужда на театъра от една от най-големите му звезди, я отстранява за две години. Но общественото мнение - италианско и световно, принуждава ръководството на театъра да коленичи пред великата българка  То си \"посипва главата с пепел\" и идва да моли за прошка. Сам директорът се появява с прекрасен букет цветя и много старо шампанско, за да я помоли да се включи в репетициите за премиерата на \"Електра\" от Рихард Щраус. Елена разбира, че публиката, народът, светът я вика, а не ръководството. Затова за момента е изкушена да прояви високомерие и да накаже господа директорите, клана \"Калас\", а и самата гъркиня, но величието надделява и нашата Николай се завръща триумфално в Скала като победител. Пресата отбелязва на другия ден след премиерата на \"Електра\" - \"Голямото завръщане бе триумфално!\". Единствено певица като Елена Николай - българка до мозъка на костите си, може да сложи на карта изкуството си, името си, а и целия си живот за истината. И затова и до ден днешен на гримьорната - в Ла Скала стои масивна златна табела с надпис: тук в продължение на 17 сезона без прекъсване се обличаше за спектакъл великата Елена Николай.    ", "date": "2018.02.28", "title": "Големият шамар, великата Елена Николай, или скандалите в Ла Скала"}
{"url": "https://www.blitz.bg/obshtestvo/pisatelkata-petya-aleksandrova-blgariya-v-poturi-no-s-tsilindr-e-bezkrayno-lyubopitna_news582645.html", "text": "Петя Александрова, журналистка и писателка, живее повече от 30 г. в София, но е от стар сливенски род. Издала е над 30 книги, повечето от които са стихове и приказки в проза за деца. Има няколко национални награди, между които “Петко Р. Славейков” (за цялостно творчество) и “Константин Константинов” (за принос в книгоиздаването за деца). В нейната творческа биография има анкетна книга със Станка Пенчева, документална книга за любовните истории на 21 световноизвестни личности “Дай ми хиляда целувки”, анимационен филм и куклена пиеса. Тези дни издателство “Хермес” предложи на пазара нейната нова книга “България в потури, но с цилиндър”, втора част.  - Какво те влече към темата за някогашна България, откъде ти дойде този траен интерес към събития и личности отпреди век и нещо?  - Нищо случайно няма на този свят, миналото със своите причудливи понякога събития и странни хора е по-забавно и любопитно от литературата, а аз съм човек литератор и ненаситен читател на ретро истории. Според мен в момента има бум на такива четива, но не това ме подтикна да издам първа, че и втора книга под заглавието “България в потури, но с цилиндър”. Поне две десетилетия има, откакто съм започнала да пиша такива материали, чисто журналистически наглед, и то... апетитът идва с яденето, казват французите. Бързам да подчертая, че у нас, вкъщи, винаги е имало много исторически книги, иначе синът ми навярно нямаше да завърши история и да е днес преподавател историк в Софийския университет. - Няма ли събития и герои от днешния ден, които биха събудили вдъхновението ти?  - Тези неща искат дистанция, други ще пишат за днешното. Колкото и да ни изглежда днес скучно, неприятно, лишено от живец, то също навярно след 50-100 години ще бъде обект на писателски и читателски интерес. Всъщност, казано честно, България след Освобождението, с някои свои характеристики, силно се доближава до днешния ден: много случайни и користолюбиви хора се намърдват на държавни постове, а в парламента, според спомените на Иречек, седмици наред нищо не се случва, защото депутатите се дърлят за глупости, да не говорим за липсата на култура, познания, морал и пр.  - Какво в първата книга не успя, че се наложи да пишеш втора?  - Всички материали - и за първата, и за втората - бяха готови още преди три години, когато преговарях с издателство “Хермес”. И тяхно е решението - след успеха на първия том, да издадат и останалите истории. Да не пропусна да подчертая, защото е важно - всяка книга си е самостоятелна и тези, които са пропуснали първото томче (според мен все още го има тук-там по книжарниците!), спокойно могат да си вземат второто и пак да им е интересно и любопитно за четене. - Ще има ли трети том?  - Не, засега нямам такова намерение, макар че продължавам да изпитвам интерес към историята.  - Кое е това, до което още не си се докоснала като писател, но го мислиш и го мечтаеш, кроиш планове?  - Много неприятно ми е, но ще призная, че напоследък не правя планове, защото осъзнавам, че няма да ми стигне времето. И силите. Много ми се иска да направя един модерен женски роман, където нещата от живота да са казани почти едно към едно. Да не са измислени, да не са захаросани, да не са сладникави. Но от опит знам, че съм по кратките форми и навярно няма да изтрая ден след ден, месеци наред, да работя върху едно определено в жанра си писание.  - Писателски или житейски предизвикателства?  - Житейските предизвикателства, всички го знаем, не са в наша власт, друг ни ги предлага или направо ни ги стоварва на житейския път. Колкото до писателството, всичко може да е предизвикателство, ако решиш да го направиш по нов начин или с нови средства - книжка със стихове или приказки за най-малките, роман за подрастващи, новела за първата детска любов, шеговити римушки по български пословици и поговорки... Живот и здраве да е, може би нещо все пак ще успея.  - С каква тема не би се захванала като писател, дори и да ти обещават голям хонорар?  - Знам ли, сега мога да кажа едно, а утре да ми дойде кураж... Навярно никога не бих написала истински фентъзи роман или книга с разкази на ужаса... Не че не чета и не харесвам и такава литература, но нещо не ми е съвсем по душа и сърце. - Твои стихове и приказки има в учебниците от първи до четвърти клас, това кара ли те да се чувстваш реализирана и призната, като чичо Стоян и Дора Габе?  - Не, не ме кара да се чувствам чак толкова реализирана и призната, но съм поласкана, че авторите на учебници ме познават и харесват. А и децата май ме харесват и аз донякъде се досещам защо. - Защо?  - Няма да откривам топлата вода с това изказване - децата обичат шегите, закачките, голяма част от стиховете ми лекичко ги “поднасят“ на някаква тема - яденето, мързелуването, страха от това или онова, малките лъжи или големите хвалби... Според мен хуморът е много важен в творчеството за деца, със смях по-лесно се преодоляват неприятните ситуации или гафове в живота.  - Всички знаем, че писателството трудно може да се нарече “професия”, поне не в България. Но може ли все пак българинът да се прехранва в днешно време от писането на книги?  - Не. Не изключвам обаче едно кратичко списъче от 5-6 души, които не че се изхранват от книгите си, но преживяват добре, благодарение на това, че получават непрекъснато някакви награди, канят ги в някакви журита, участват в някакви богато спонсорирани рейдове из страната... Не се наемам да обяснявам този факт. - Би ли искала твоята внучка да наследи дарбата ти?  - Жива и здрава да е, никак не настоявам да стане журналистка и писателка. Наскоро й откриха музикална дарба и вече пее в хор “Бодра смяна”. Речовита е, фантазьорка и много артистична, но... всички днешни деца са такива, особено ако са обградени от любящи хора.  - Има ли някакво значение в творческата ти биография името на Великотърновския университет, където си завършила българска филология?  - Приятно ми е да го споменавам, но университетското образование все пак не прави хората писатели, нали? Гордея се, че съм в групата писатели - великотърновски възпитаници, между които са Борис Христов, Таньо Клисуров, Калина Ковачева, Марин Георгиев, Панко Анчев, Анчо Калоянов, Маргарита Петкова... Добра компания, бих казала...    ", "date": "2018.02.28", "title": "Писателката Петя Александрова: България в потури, но с цилиндър е безкрайно любопитна"}
{"url": "https://www.blitz.bg/svyat/div-lv-razksa-22-godishna-zhena-na-safari_news582468.html", "text": "Лъвица нападнала 22-годишната жена в частна ловна хижа за туристи, предназначена за дошлите в южноафриканския град Хаманскрал на сафари, съобщава Pretoria North Rekord. Когато звярът се скрил, очевидците направили на жертвата изкуствено дишане и сърдечен масаж, но не успели да я спасят. Според представителя на компанията Netcare 911, която се занимава с доставянето на пациенти в болници, жената е била сериозно ранена и е починала на място. Инцидентът се разследва от полицията. Превод и редакция: БЛИЦ", "date": "2018.02.28", "title": "Див лъв разкъса 22-годишна жена на сафари"}
{"url": "https://www.blitz.bg/svyat/strashna-agoniya-i-pak-smrt-nyama-ubiets-otselya-sled-smrtno-nakazanie-ne-uspyakha-da-mu-khvanat-vena_news582090.html", "text": "Убиец остана жив след изпълняването на смъртно наказание, изпитвайки страшни мъки, защото медицинските служители не успели да му хванат вена, в която да вкарат смъртоносния коктейл от медикаменти. В крайна сметка 61-годишният Дойл Лий Хем бил целия набоден като швейцарско сирене в областта на слабините, бедрата и глезените, пише в. \"Мирър\".Затворникът от Алабама, който бил диагностициран с лимфома, трябвало да бъде умъртвен за убийството на мениджъра на мотел Патрик Кънингам през 1987 година. Но наказанието било отменено, защото медицинският персонал така и не успял да му хване вена.   Адвокатът на Хам обвини ръководството на затвора в причиняването на нетърпими болки на неговия клиент, защото смъртоносната инжекция въобще не е трябвало да бъде използвана. Работата е там, че вените на затворника са били силно повредени в резултат на лечението на онкологичното заболяване, хепатит и дългата употреба на наркотици. По думите на адвоката, в течение на два часа двама души едновременно бодели Хам, след което го обърнали по корем и започнали да го пляскат по задната част на краката с надеждата там да хванат някоя вена.   Всичките им опити обаче довело само до силно кървене и нетърпими болки. Във връзка със случая е започнало разследване.   Хам е осъден на 31 години лишаване от свобода за въоръжен грабеж, по време на който е убил управителя на мотел.   Затворникът е признал вината си, след като двама негови авери го предали пред следствието.   Превод и редакция: БЛИЦ", "date": "2018.02.28", "title": "Страшна агония и пак смърт няма! Убиец оцеля след смъртно наказание, не успяха да му хванат вена"}
{"url": "https://www.blitz.bg/stsena/pevitsa-pokaza-intimnata-si-zona-i-smuti-vsichki-na-partito-na-topmanekenkata-nataliya-vodyanova-snimki_news582474.html", "text": "Конфуз се получи на благотворителното събитие Fabulous Fund Fair в Лондон, организирано от известната манекенка Наталия Водянова. Виновна за всичко това се оказа прекалено късата рокля на 19-годишната Талия Сторм, която се захвана, докато излизаше от колата и при инцидента се разкъса и част от чорапогащника й. За нейно нещастие гафът се случи точно пред камерите. За събитието Талия Сторм бе избрала мини рокля и високи ботуши. Цялата й визия изглеждаше като в галактически стил.  Излизайки от колата, която бе спряла точно пред фотографите в близост до червения килим, младата актриса съвсем бе забравила за дължината на роклята си, в резултат на което тя се бе повдигнала нагоре, откривайки пред всички интимната зона на девойката.  Талия Сторм леко се смути, но прекара остатъка от вечерта така сякаш нищо не се беше случило. Превод и редакция: БЛИЦ    ", "date": "2018.02.28", "title": "Певица показа интимната си зона и смути всички на партито на топманекенката Наталия Водянова (СНИМКИ)"}
{"url": "https://www.blitz.bg/obshtestvo/chudati-rituali-s-novorodeni-po-sveta_news582475.html", "text": "Бабини суеверия за новородените бебета съществуват не само у нас, а и на много места по света. Голяма част от тях се спазват и до днес, колкото и чудати да са. Майките в Япония пазят част от пъпната връв на бебето си, както и майките в България, само че в Япония не трябва да се изхвърля, а напротив – умело да се опази. Според легендите пъпната връв има необичайна лековите сила и може да се използва, ако майката или бебето се разболеят.  В сверените европейски страни – Норвегия, Дания, Швеция, Финландия и Исландия, е прието новородените бебета да преспиват на открито, дори ако температурите навън са минусови. Въпреки че това шокира чужденците, в тези страни се вярва, че студът помага за здравия сън на децата. Във Финландия съществува и друго чудато поверие. Смята се, че първата си вечер на бял свят бебето трябва да прекара в кутия  В Египет и до днес спазват една древна церемония. В определен ден след раждането, наричан Себу, роднини и приятели на семейството им отиват на гости с подаръци.  Те поръсват цялата къща със сол, за да предпазят новороденото от зли духове, след което палят свещи и пеят песни за щастие. След това жените от групата се подреждат в кръг, раздрусвайки бебето, като си го подават една на друга. В края на церемонията новороденото получава торбичка с бяла нуга, цветна захар и златни монети.  Няколко района в Индия хвърлят новороденото възможно най-високо във въздуха, за да го предпазят от нещастие. 700-годишният ритуал винаги се изпълнява от мъже. Първо мъжете изкачват върха на най-близкото светилище, след което хвърлят бебето във въздуха и го хващат с одеяла.  Испанският град Кастрийо де Мурсия от години се изпълнява традиционният ритуал Ел Калачо. На него мъжете се обличат в жълто-червени костюми, наричат се дяволи и започват да прескачат наредените на земята бебета. Церемонията се изпълнява в близост до църква и според поверието по този начин новородените се очистват от първородния грях. След това за бебетата се организира голям парад и гощавка.  Източник: sanovnik.bg ", "date": "2018.02.28", "title": "Чудати ритуали с новородени по света"}
{"url": "https://www.blitz.bg/svyat/4-godishno-dete-somnambul-premrzna-do-smrt-sled-kato-izleze-po-pizhama-v-snezhniya-kapan-navn-snimki_news582476.html", "text": "В Русия четиригодишно дете, което страда от лунатизъм, почина след като стана по време на сън посреднощ и излезе от къщата на семейството си, като температурата навън е била -20 градуса. Той е бил облечен само по пижама и опечалената му 27-годишна майка Мария е открила безжизненото му тяло на сутринта, след като е последвала малките и боси стъпки на детето в дълбокия сняг. Трагичният инцидент е станал в Сибир, на територията на Красноярск, като починалото момче, на име Богдан, се е бил насочил към къщата на съседите.  Както съобщава \"Дейли Мейл\", загиналото дете не за първи път е имало прояви на сомнамбул, но обикновено това се случвало през лятото.  В злополучния ден майката на Богдан се събудила в 6 сутринта и видяла, че вратата на дома е отключена. След това тя го потърсила, но не го открила. Впоследствие видяла стъпките му в снега и бързо ги последвала. За нещастие тя го открила близо до къщата на съседа без признаци на живот.   Полицията е започнала проверка  и установява всички обстоятелства около трагедията. Превод и редакция: БЛИЦ    ", "date": "2018.02.28", "title": "4-годишно дете сомнамбул премръзна до смърт, след като излезе по пижама в снежния капан навън (СНИМКИ)"}
{"url": "https://www.blitz.bg/svyat/ekipazht-na-samolet-na-vms-na-sashch-oslepya-i-zamrzna-na-visochina-nad-sedem-kilometra_news582479.html", "text": "Екипажът на самолета от американския военноморски флот EA-18G Growler, беше подложен на тежко измръзване по време на полета след като преди това се получи блокиране на системата за регулиране на температурата в кабината, съобщава Defense News. Инцидентът е станал на 29 януари 2018 г. на надморска височина от 7 600 метра, на 90 километра от Сиатъл. Самолетът се отправил от базата Уидби (щата Вашингтон) към базата Чайна лейк (Калифорния). По време на полета температурата в кабината, която се запълнила от мъглата, паднала до минус 30 градуса по Целзий, а таблото за управление EA-18G Growler било покрито с лед. Поради това пилотът и инженерът в самолета не можели да виждат какво се случва извън самолета и не можели да проследят показанията на датчиците, по-специално компаса.  Екипажът бил принуден да отмени полета до Чайна-Лейк, а посоката в пространството била определяна чрез \"умните\" часовници от \"Гармин\", сверявайки курса с диспечерите. Пилотът и инженерът успели да върнат EA-18G Growler обратно в Уидби, но по ръцете им имало рани и изгаряния. Понастоящем единият от екипажа е възобновил полетите, а другият се лекува.  EA-18G Growler е създаден от Boeing на базата на изстребителя ​​F / A-18 Super Hornet. Машината, предназначена за електронна война, е в състояние да носи управляеми ракети AGM-88 HARM и AIM-120 AMRAAM. Превод и редакция: БЛИЦ", "date": "2018.02.28", "title": "Екипажът на самолет на ВМС на САЩ \"ослепя\" и замръзна на височина над седем километра"}
{"url": "https://www.blitz.bg/intsidenti/poveche-ot-10-dushi-postradakha-v-amerikanska-voenna-baza-zaradi-pismo_news582473.html", "text": "След отварянето на писмо с опасно вещество в американската военна база 11 души пострадаха, съобщава \"Мирър\". Трима души са хоспитализирани, състоянието им е стабилно. Инцидентът е станал вечерта на 27 февруари в базата в Арлингтън, щата Вирджиния. В една от административните сгради е отворено писмото, в което вероятно е имало опасно вещество.  Уточняват се подробностите относно случилото се. На мястото на инцидента работи екип от специалисти по премахването на опасни вещества. Превод и редакция: БЛИЦ", "date": "2018.02.28", "title": "Повече от 10 души пострадаха в американска военна база заради писмо"}
{"url": "https://www.blitz.bg/politika/deputatite-obszhdat-promeni-v-zakona-za-obshchestvenite-porchki-kasaeshchi-ogradata-po-ganitsata_news582494.html", "text": "Парламентът ще разгледа промени в Закона за обществените поръчки, изключващи от обхвата на закона договорите за поддържане на оградата по границата. Това предвижда седмичната проектопрограма за работа на Народното събрание. Законопроектът е внесен от парламентарните групи на ГЕРБ и „Обединени патриоти“ и ще бъде разгледан на първо четене. Според вносителите промените ще спомогнат за облекчаване на процеса за поддържане на възпрепятстващата способност на съоръжението и своевременно възстановяване на нарушения, причинени от различни природни стихии.     От ПГ на „БСП за България“ ще предложат като точка първа в програмата да бъде изслушан премиерът Бойко Борисов за сделката с ЧЕЗ.", "date": "2018.02.28", "title": "Депутатите обсъждат промени в Закона за обществените поръчки, касаещи оградата по ганицата"}
{"url": "https://www.blitz.bg/intsidenti/stikhii/uraganen-vyatr-ot-100-kmch-bruli-v-burgasko_news582502.html", "text": "Заради силния вятър и обилните снеговалежи е затворена АМ „Тракия” в отсечката между Карнобат и Бургас. Вятърът там е ураганен с около 100 км/ч. и навява много силно, съобщава bTV. Затворен за камиони над 12 тона е и обходният път от Бургас до Карнобат, там също се образуват навявания.     Ограничено е движението за МПС-та над 12 тона през Ришки проход.     С всяка минута обстановката се усложнява.     Обстановката е усложнена в Северна и Североизточна България в района на Русе, Разград и Шумен. На много места са въведени ограничения за движение на тежкотоварните автомобили.     По-рано беше възстановено движението на МПС-та над 12 т по АМ „Хемус” в посока София.     Лошото време затвори и близо 1000 училища. Дървена ваканция има в почти всички области. Най-сериозно остава положението във Варненско, където учебният процес е преустановен в 98 училища.     В областите Кърджали, Плевен и Русе – в над 70. Шумен, Сливен и Разград също са засегнати.     За повечето ученици ваканцията ще продължи до днес.    ", "date": "2018.02.28", "title": "Ураганен вятър от 100 км/ч брули в Бургаско"}
{"url": "https://www.blitz.bg/obshtestvo/regioni/lavina-zatvori-ptya-pamporovo-smolyan-i-blokira-lineyka-snegt-v-kurorta-e-nad-1-metr_news582547.html", "text": "Лавина в района на \"Св. Пантелеймон\" е затворила снощи пътя Пампорово-Смолян. В района е била блокирана линейка с болен, която пътувала от Чепеларе. Пътната артерия е била пробита в рамките на половин час и движението е било възстановено, като реаномобилът е успял да стигне до болницата, без да има фатални последици.     „Паднала е снежна маса от около 100 кубични метра, което не е била никак малко. Това се случва снощи малко след 1.00 часа, в момент в който точно преди минути е минала почистващата техника. Сигналът е получен на тел. 112 и веднага машините са обърнали посоката и са се захванали с разчистването“, коментира зам.-областният управител на Смолян Адриан Петров, цитиран от Дарик радио.     „Няма откъснати села и такива без ток, както и бедстващи хора“, съобщи областният управител на Смолян Недялко Славов. Новата снежна покривка в областта от снощи е между 10 и 20 см.     Снегът в Пампорово вече надхвърля 120 см, като само снощи са наваляли нови 20 см, а температурата в курорта в момента е около минус 7 градуса, по данни на Планинската спасителна служба.     Има въведени ограничения за товарни автомобили над 12 тона, които не трябва да са с ремаркета и полуремаркета по проходите „Рожен“ и „Печинско“, както и по пътя Девин- Михалково. Движението в Смолян също е сериозно затруднено, особено по малките и стръмни улици, което доста изнервя шофьорите от ранни зори.    ", "date": "2018.02.28", "title": "Лавина затвори пътя Пампорово-Смолян и блокира линейка, снегът в курорта е над 1 метър"}
{"url": "https://www.blitz.bg/intsidenti/stikhii/padnali-drveta-sksakha-zhitsi-v-burgas-stotitsi-bez-tok-i-zatrupani-v-snega_news582585.html", "text": "Бургаските квартали \"Рудник\" и \"Черно море\", както и селата Изворище, Брястовец, Миролюбово и Драганово са останали без ток още в 3 ч. тази сутрин. За това сигнализираха читатели на „Флагман“. От ЕР-Юг (EVN) потвърдиха за ситуацията и обясниха, че аварийни екипи са пратени във всички кризисни точки.     По-рано днес стана ясно, че и няколко населени места в районите на Малко Търново и Поморие също са останали без ток.     „Знаем за проблемите, положението е най-критично в Странджа, в района на Малко Търново. Правим абсолютно всичко възможно, но на места е почти невъзможно да се стигне до авариите. Някъде се налага дори наши служители да обходят целия терен пеш, за да намерят къде точно е проблемът”, коментираха пред Флагман.бг от енергоразпределителното дружество.     Причината за някои от авариите са паднали дървета, които са повредили захранващите кабели. Аварийните екипи работят електроподаването да бъде възобновено в най-скоро време.     „Умоляваме гражданите да подават сигнали на дежурните ни телефони, за да можем възможно най-бързо да реагираме на авариите”, допълниха от пресцентъра от ЕР-Юг.     Обилният снеговалеж в Бургаска област, придружен със силен вятър, затвори още два главни пътя. Блокирани за движение са Каблешково-Ахелой и Несебър-Равда. Това съобщиха от Областно пътно управление (ОПУ).     Заради навявания видимостта е ограничена и почти нулева.     Пътищата са забранени за всички видове моторни превозни средства.    ", "date": "2018.02.28", "title": "Паднали дървета скъсаха жици в Бургас, стотици без ток и затрупани в снега"}
{"url": "https://www.blitz.bg/intsidenti/stikhii/snezhnata-burya-otnese-i-plazhovete-v-nesebr-i-slnchev-bryag_news582588.html", "text": "На южния плаж в Несебър плажната ивица е изцяло отнесена. Щетите за наемателя са огромни, съобщава bTV. Един обект е напълно разрушен, а друг в близост – частично. Още три обекта са пострадли сериозно.     Водата е заляла приземните части на три от хотелите в Несебър.     „Бурята е била доста силна, вълните са били много големи, скъсали са дигата и са наводнили част от хотелите“, посочи наемателят на плажа. Пясъчната дига е помогнала за ограничаване на щетите.     Пясъчната дига е била висока над 6 метра. Сега е не повече от 1,5 метра. За местните големите вълни не са изненада. Бурното море изхвърли много боклуци и иманярите тръгнаха с мталотърсачи. С почистването ще се заеме наемателят, след като бурята утихне.    ", "date": "2018.02.28", "title": "Снежната буря отнесе и плажовете в Несебър и Слънчев бряг"}
{"url": "https://www.blitz.bg/intsidenti/novo-silno-zemetresenie-razlyulya-papua-nova-gvineya_news582487.html", "text": "В Папуа-Нова Гвинея е регистрирано второ силно земетресение за няколко дни, този път магнитудът е 6,0 по скалата на Рихтер, съобщава от американската геологична служба. Огнището на земетресението е на дълбочина 10 километра. Епицентърът на стихията е на 131 километра западно от град Менди, чието население е около 50 000 души.  Няма информация за пострадали или щети.  През последните 60 часа на територията на Папуа Нова Гвинея, както и в района на морската акватория са станали над 30 земетресения с магнитуд 5 или повече.   Най-мощният трус от тях, с магнитуд от 7,5, бе регистриран в понеделник, 26 февруари, в резултат на който бяха убити повече от 30 души. Превод и редакция: БЛИЦ", "date": "2018.02.28", "title": "Ново силно земетресение разлюля Папуа Нова Гвинея"}
{"url": "https://www.blitz.bg/obshtestvo/regioni/snegorin-zaksa-mezhdu-blokovete-v-shumen-video_news582627.html", "text": "И тежката техника срещна проблеми с обилния сняг, който затрупа източната част на страната. Снегорин закъса тази сутрин в шуменския квартал „Боян Българанов”. Инцидентът, който бе заснет на видео, е станал между блокове 15 и 16. На кадрите, които БЛИЦ получи от свой читател, се вижда машината, която не може да качи лекия наклон и започва да буксува по побелелия път. Другите снегопочистващи машини също срещнаха проблеми, докато се справят с разчистването.        По-рано днес от местната управа съобщиха, че цялата налична техника на снегопочистващите фирми работи на територията на общината.    Общинската пътна мрежа се разчиства непрекъснато и пътищата са отворени за движение с изключение на направлението Живково – Велино. Въпреки това обстановката остава усложнена и от общинската администрация призовават гражданите, ако не се налага, да не предприемат пътуване извън града.  Във всички села на общината има ток и вода. Седем души от общината, които са на хемодиализа, се обслужват по график, съобщиха от общинския щаб за защита при бедствия и аварии.  Към момента усилията на общинското предприятие „Строителство и благоустройство“ са насочени към разчистване на подходите към детските градини и яслите за осигуряване на достъп на децата и родителите и за нормалното зареждане с хранителни продукти.  Новата 25-сантиметрова покривка, която падналият през нощта сняг натрупа на територията на цялата община и продължаващият снеговалеж, създават затруднения на фирмите, които са изкарали по улиците и пътищата всички машини, пригодени за снегопочистване.  От общинската администрация призоват ръководителите на фирми, учреждения, собствениците и наемателите на търговски обекти, жилищни сгради да организират почистването на снега от тротоарите и районите около сградите, в които се помещават. На  БЛИЦ очаква новини, снимки и видео от своите читатели в цяла България и по света    ", "date": "2018.02.28", "title": "Снегорин закъса между блоковете в Шумен (ВИДЕО)"}
{"url": "https://www.blitz.bg/intsidenti/katastrofi/blagoevgradskiyat-obshchinar-kalaydzhiev-prezhivya-istinski-uzhas-kray-kresna_news582650.html", "text": "Собственикът на хотелски комплекс „Езерец“ в Благоевград и общински съветник Румен Калайджиев е пострадал при катастрофа на Е-79 край Кресна. Инцидентът стана малко преди обед в района на мотел „Драг-Далас“. Съветникът пътувал с джипа си „Волво“, когато внезапно от движещ се пред него ТИР изпаднало парче лед и счупило предното стъкло на возилото му. Вследствие на удара, стъкло изхвърчало и ранило Калайджиев в главата, пише „ ”.  Бизнесменът бе транспортиран в санданската болница.    ", "date": "2018.02.28", "title": "Благоевградският общинар Калайджиев преживя истински ужас край Кресна"}
{"url": "https://www.blitz.bg/intsidenti/uzhas-na-ptya-uchilishchen-avtobus-zaksa-v-prespite-v-khaskovsko-3-chasa-ne-mogat-da-spasyat-detsata-ot-snezhniya-kapan-snimkivideo_news582661.html", "text": "Училищен автобус закъса в преспите тази сутрин на разклона за хасковското село Маслиново. Рейсът тръгнал от Хасково и качил 10-тина деца от село Горно Войводино. На път за Маслиново около 7:30 часа обаче забуксувал и не можал да продължи по пътя, съобщава haskovo.net. От превозваческата фирма изпратили по-малък автобус, който също затънал в снега. Той обаче успя да потегли и деца бяха откарани до училището в село Книжовник, обясни кметът на Маслиново Недялко Петков, който беше край закъсалия автобус.  Веднага след инцидента потърсил съдействие от снегопочистващата фирма “Ата строй и на Областното пътно управление, но рейсът престоя там над 3 часа. Петков и хора от селото опитали да го освободят от преспите, но неуспешно.     На място беше и шефът на превозваческата фирма Джемал Али. Той обясни, че вторият автобус е изпратен веднага, а децата през това време останали на топло в закъсалия, останал да работи на оборот. Освен това допълни, че пътническия автобус е оборудван със зимни гуми. Притекъл се и кметът на Горно Войводино Гого Младенов, за да се увери за безопасното извозване на учениците.     За ситуацията разбра и зам.-кметът на община Хасково Велин Балкански, който разпореди на снегопочистващата фирма да изпратят техника за закъсалия автобус. Малко след 11 часа пристигна трактор на Пътното, който изтегли рейса. Непосредствено след това дойде и техника на снегопочиствата фирма „Ата строй“, отговаряща за поддръжката на няколко села. Шефът на фирмата Мехмед Атаман заяви, че участъкът, в който е закъсал автобуса е част от републиканската пътна мрежа и трябва да се поддържа от Областното пътно управление. Все пак обаче на добра воля изпратил техника в помощ за изкарване на закъсалия рейс.     Междувременно стана ясно, че снегорин, натоварен с 12 тона пясък, е закъсал на път за блокирания в преспите училищен автобус.  Тежката машина влязла в селскостопанския двор на Книжовник да натовари пясък, но на излизане на свой ред затънала в канавката.  На място пристигнаха полицаи, които да регулират движението, тъй като преминаването по едната лента за движение беше временно невъзможно.      ", "date": "2018.02.28", "title": "Ужас на пътя: Училищен автобус закъса в преспите в Хасковско, 3 часа не могат да спасят децата от снежния капан (СНИМКИ/ВИДЕО)"}
{"url": "https://www.blitz.bg/intsidenti/pozhari/ogromna-tragediya-na-ppa-na-sofiya-zavrshi-s-ovglen-trup-snimkivideo_news582706.html", "text": "Жена е загинала при пожара, който избухна на пъпа на София, информират от полицията. Жертвата е на около 80 години., сигналът за огнената стихия, която се развилня в апартамент на бул. „Македония”, близо до Руски паметник, е подаден в 16,58 часа.   Две пожарни са изпратени за потушаване на пламъците. Към мястото е насочена и линейка.      Огънят е загасен бързо.   Причините за пожара са в процес на изясняване.   ", "date": "2018.02.28", "title": "Огромна трагедия на пъпа на София, завърши с овъглен труп (СНИМКИ/ВИДЕО)"}
{"url": "https://www.blitz.bg/svyat/zrelishche-v-efir-kseniya-sobchak-zalya-zhirinovski-s-voda-a-toy-ya-izpepeli-otvratitelna-trtka-i-govno-video_news582665.html", "text": "Дебатите между кандидат-президентите на Русия се превърнаха в истински хаос. Лидерът на ЛДПР напсува на майка свой опонент – журналистката Ксения Собчак. Скандалът сложи край на дебатите, излъчени по телевизионния канал „Россия 1“. Кандидатът за президент от ЛДПР Владимир Жириновский напсува на майка своя опонент журналистката Ксения Собчак, а в отговор тя му лисна чаша с вода в лицето.  Словесната престрелка между опонентите стана по време на изказване на друг кандидат – Сергей Бабурин. Жириновский прекъсна Бабурин, а Собчак го призова да запази спокойствие. Това, съдейки по всичко, разгневи лидера на ЛДПР и той започна да сипе псувни по адрес на журналистката, като най-скромната от тях бе „тъпачка“.  „Черна мръсотия, отвратителна трътка…“, крещя с пяна на устата Жириновский по адрес на Ксения.  В един момент Собчак не издържа и му лисна чаша с вода в лицето. Това обаче не успокои по никакъв начин политика – той продължи с псувните. „Затворете устата на тази, моля. Въобще не съм я докосвал. Ти си *** отвратителна, Говно! Говно!“, бушуваше Жириновский.  „Дръжте се прилично. Просто използвам вашите методи“, каза за стотен път Собчак.    Всичко бе излъчено в пряк ефир в Далечния Изток на Русия. При повторенията на дебатите в другите региони скандалният фрагмент е изрязан.      ", "date": "2018.02.28", "title": "Зрелище в ефир: Ксения Собчак заля Жириновски с вода, а той я изпепели: Отвратителна трътка и говно! (ВИДЕО)"}
{"url": "https://www.blitz.bg/layfstayl/skorost/s-rolls-royce-prez-vitrinata-snimkivideo_news582654.html", "text": "Пиян посетител разби витрината на представителството на Rolls-Royce в казахстанския град Алмати с чисто нов Ghost. Според Bavaria Almaty, официален вносител на британската марка в страната, младият мъж разглеждал автомобила отвътре и натиснал газта, пише Факти бг.Лимузината се изстреляла напред и почти отнесла стъклената фасада на сградата, в която се намира салонът. От представителството на Rolls-Royce не разясняват по каква причина двигателят на Ghost-а е работел.", "date": "2018.02.28", "title": "С Rolls-Royce през витрината (СНИМКИ/ВИДЕО)"}
{"url": "https://www.blitz.bg/obshtestvo/stolitsa/tsarskite-konyushni-stavat-pametnik-na-kulturata_news582539.html", "text": "„Царските конюшни” в София ще бъдат обявени за паметник на културата. Ресорният министър Боил Банов уточни, че предстои всички собственици да бъдат уведомени и процедурата да бъде завършена. В момента се подготвят и изменения в Закона за културното наследство, с които да бъдат стимулирани собствениците на сгради с историческо значение да ги поддържат. В сградата на ъгъла на столичните булеварди „Васил Левски” и „Дондуков” някога са се помещавали конюшните на цар Фердинанд. През 2016 г. зданието беше продадено за малко над 600 000 лева, а сделката, която беше подписана от тогавашния областен управител на София Весел Пенев, му донесе обвинение, съобщава Дарик.     Делото така и не успя да започне, но към днешна дата Столична община и културното ведомство са на път да дадат статут на сградата като исторически паметник от национално значение, посочи ресорният министър Боил Банов.     „Те са почти готови. Ние сме в режим, в който в много оперативни срокове голям обем работа е свършен. Институтът счита, че те имат качествата да бъдат обявени за паметник на културата и в момента, в който успеем да открием всички собственици, за да ги уведомим, ще се постигне желаният резултат“, добави министърът.     Обмислят се и промени в закона, с които да се дадат повече стимули на собствениците на сгради-паметници на културата да полагат повече грижи за тях. Главният архитект на София Здравко Здравков предлага сред тях да са безвъзмездна финансова помощ и данъчни облекчения при инвестиции в историческите здания. Освен това местната власт в столицата иска да се запише, че общината има право да е първи купувач при евентуална продажба.     „Притежаването на такава сграда не е тежест, не е необходимо да събарят покрива, да вкарват вътре клошари, да имитират пожари, за да може да се отърват от сградата по такъв безобразен начин. Тежка е задачата, която ни предстои, но трябва да намерим другия механизъм, който да ги стимулира да си инвестират в собствените сгради“, посочи Здравков.     Все още не е ясно бъдещето на друга емблема на стара София – къщата с ягодите на улица „Сан Стефано“. Има вариант да се запази част от фасадата, а другата впоследствие на бъде възстановена.    ", "date": "2018.02.28", "title": "„Царските конюшни” стават паметник на културата"}
{"url": "https://www.blitz.bg/svyat/silov-variant-na-khrvatskiya-stsenariy-donbas-shche-otgovori-s-prevzemaneto-na-kharkov-i-odesa_news582557.html", "text": "Украинският зам.-министър по въпросите на „временно окупираните територии” Юрий Гримчак заявил, че съществуват три пътя за връщане на Донбас в границите на Украйна, пише topcor.ru. При всички се предвижда силов вариант, без да се отчитат подписаните от Украйна международни споразумения и без да се отчита мнението на жителите на Донбас.Първият вариант  е най-прост – настъпление на украинската армия и националистическите батальони с последващ разгром за две седмици на въоръжените сили на ДНР и ЛНР. Гримчак допуска десетки хиляди жертви.     БЛИЦ неотдавна сравни военните потенциали на двете страни и показа, че те са равни. Разликата е, че бойците на Донбас са мотивирани, а в Украйна тази война не е популярна. При това се игнорира присъствието на Русия на границата.    Вторият вариан т се нарича „хърватски вариант” и националистите го употребяват като дъвка.     БЛИЦ припомня как се развиха събитията между Хърватия и самопровъзгласилата се република Сръбска Крайна. След продължителни и безплодни преговори хърватските войски навлязоха в Сръбска Крайна, за няколко дни сломиха съпротивата на метежниците и ги избиха. Присъстващите войски на ООН и Европа не се намесиха да спрат геноцида. Сърбия също остана безучастна поради липса на обща граница.     Донбас обаче има граница с Русия, която вероятно ще започне мащабно военно учение на границата с Донбас 1-2 дни преди украинското нахлуване в ДЛНР.    Третият вариан т на Гримчак припомня друг хърватски регион с преобладаващо сръбско население. Там с помощта на международни сили бяха разоръжени местните военизирани формирования, след което новата администрация безнаказано прочисти територията, без да срещне съпротива.     Украинският вариант на този сценарий предполага извеждане на проруските въоръжени формирования в Русия. Те обаче са комплектовани от местни жители и не е възможно да се допусне, че те ще си изоставят семействата. В Донбас няма да има нова Сребреница.     Вече беше казано, че бойците на Донбас са добре въоръжени и подготвени, те са и отлично мотивирани. По боен дух и дисциплина те превъзхождат войниците от европейските армии, включително украинската. Такава армия не само може ефективно да се отбранява, но при необходимост до Харков и Одеса, където ще посрещнат с цветя.     За отбелязване е, че в Донбас служат само на доброволна основа. И то въпреки жалките заплати на редниците и сержантите 15 хиляди рубли (250 евро).     БЛИЦ припомня, че на президента Порошенко му остава точно година до изтичане на мандата, а той вече няма търпение най-сетне да дойде краят на мъките. Той ще имитира дейност и пред Европа, и в самата Украйна, за да не си усложнява живота и с надежда да не го свалят преждевременно.    Превод: БЛИЦ    ", "date": "2018.02.28", "title": "Силов вариант: На „хърватския сценарий” Донбас ще отговори с превземането на Харков и Одеса"}
{"url": "https://www.blitz.bg/blits-tv/unizikha-bulka-po-vreme-na-svatbata-y-tya-razdade-shamareno-pravosdie-video_news582608.html", "text": "Грозна сцена се разиграла по време на сватба в Китай и беше разпространена в интернет. Един от гостите си позволил неуважително отношение към булката, която, обаче, не му останала длъжна, съобщава „Дейли мейл“. Традиционно по време на сватбите в Китай с поклон се засвидетелства смирение и подчинение към семейството на младоженеца.     Според китайски медии, булката и младоженецът от клипа тъкмо щели да започнат традиционната церемония в дома си и да засвидетелстват уважение към родителите си. От младоженците се очаква да се поклонят и да поднесат чай на родителите си, след като са се поклонили на небето и преди да се поклонят един на друг.     Тогава жената побесняла. Тя успяла да избута грубиянина и да го шамароса звучно. Наложило се роднините ѝ да я успокояват.     Китайските медии не посочва кога и къде се е състояла церемонията, но отбелязват, че някои от гостите сметнали грубото поведение на мъжа за „сватбена шега“.     Невъзпитаните гости по сватбите са социален проблем от поне две години насам. Техните вулгарни и неуместни изцепки постоянно предизвикват възмущението на потребителите в социалните мрежи.    ", "date": "2018.02.28", "title": "Унизиха булка по време на сватбата й, тя раздаде шамарено правосъдие (ВИДЕО)"}
{"url": "https://www.blitz.bg/svyat/shok-mayka-otvori-kutiyata-za-obyad-na-deteto-si-a-vtre-nameri-smrtta-snimka_news582561.html", "text": "Майка на австралийче откри една от най-смъртоносните змии в света в кутията му за обяд, съобщават местни медии. \"Не е съвсем онова, което очаквате да видите, когато проверявате изяло ли си е плода детето ви\", сподели ловецът на змии Роли Бърел.  Той публикува снимка на влечугото в профила си във Facebook. \"Тя започнала да опакова и била на път да прибере обяда, когато забелязала животното и затворила капака на кутията със змията вътре. След това ни се обади\", добави мъжът.  Малкото на източната псевдоная е също толкова смъртоносно, колкото и възрастен екземпляр.       ", "date": "2018.02.28", "title": "Шок: Майка отвори кутията за обяд на детето си, а вътре намери смъртта! (СНИМКА)"}
{"url": "https://www.blitz.bg/obshtestvo/sluzhitel-ot-vnshno-ministerstvo-za-ada-v-timishoara-mvnr-se-namesva-samo-pri-nalichieto-na-kriza_news582514.html", "text": "\"Второ денонощие работим по сигнала с българите, чийто полет е бил пренасочен и кацнал в Тимишоара. Когато говорим за криза, трябва да говорим трезво. Всеки човек, попаднал в криза, иска нещата да се решат бързо. МВнР се намесва само при наличието на криза\". Това каза Бойко Христов от ситуационния център на МВнР в студиото на \"Денят започва\".\"Подобни случаи наблюдаваме в Париж и Рим. Хората са пренасочени и изчакват своите полети. В случая с Тимишоара беше преценено, че няма да бъдат извозени в разумни срокове\", затова се намесихме, коментира Христов.  \"Ситуационният център не е статичен, поддържаме пряк контакт с консулските служители и дори нашите съграждани. Пътуванията в чужбина се правят на наш риск, но гражданите могат да се обръщат към нашите консулски служби\", посочи още той.  ", "date": "2018.02.28", "title": "Служител от Външно министерство за ада в Тимишоара: МВнР се намесва само при наличието на криза"}
{"url": "https://www.blitz.bg/obshtestvo/eu2018bg/zapochva-prvoto-aviatsionno-sbitie-ot-programata-na-blgarskoto-evropredsedatelstvo_news582529.html", "text": "Днес започва първото авиационно събитие от програмата на Българското председателство на Съвета на Европейския съюз. Форумът \"Въздушният транспорт - двигател за просперитет\" се организира със съдействието на Международната асоциация за въздушен транспорт.     Заместник-министърът на транспорта, информационните технологии и съобщенията Велик Занчев ще открие събитието от програмата на Българското председателство на Съвета на Европейския съюз.     Събитието ще се състои в София Балкан хотел.    ", "date": "2018.02.28", "title": "Започва първото авиационно събитие от програмата на Българското европредседателство"}
{"url": "https://www.blitz.bg/svyat/v-chekhiya-gript-otne-zhivota-na-50-dushi-stotitsi-sa-v-kritichno-sstoyanie_news582488.html", "text": "През зимния сезон в Чехия 50 души са загинали от грип, а други 200 са в критично състояние. Такива данни съобщават местните медии , позовавайки се на доклад на Държавния институт по здравеопазване. По-голямата част от починалите са възрастни хора на над 60-годишна възраст - 43-ма души. В момента в Чехия на всеки 100 хил. здрави граждани има почти две хиляди заразени.  Епидемията от грип бе обявена в страната в началото на февруари и според прогнозите на експертите в близко бъдеще не трябва да се очаква подобрение в епидемичната ситуация. Превод и редакция: БЛИЦ", "date": "2018.02.28", "title": "В Чехия грипът отне живота на 50 души, стотици са в критично състояние"}
{"url": "https://www.blitz.bg/svyat/za-dilyan-uzhasyavashchi-kadri-piyani-tiyneydzhri-prebikha-brutalno-lekarite-v-reanimatsiyata-na-bolnitsa-video-18_news582483.html", "text": "Съдът в Липецка област в Русия е образувал наказателно дело срещу пияни тийнейджъри, които пребили лекарка в интензивното отделение на болница по време на оказване на помощ на техен приятел. Видеозаписът на инцидента се появи в YouTube. На кадрите се вижда как младежите влизат в кабинета започват да бият по лицето и главата лекарката анестезиолог, а след това я душат. При побоя лекарката е получила черепно-мозъчна травма. Другите лекари също получават порция удари. След като тийнейджърите, повечето от които са на 16-годишна възраст, вилнеят и разпръскват вещите, пияната компания от петима души, сред които едно момиче, излиза на улицата.  Според информацията, хулиганите са празнували рожден ден преди това в близко до болницата кафене.  Малко след инцидента, който е станал преди дни, но едва сега излезе информация за него, биячите са задържани от полицията и отведени в полицейското управление. По-късно е образувано и наказателно дело срещу тях за нанасяне на средна телесна вреда по хулигански подбуди.  Превод и редакция: БЛИЦ     ", "date": "2018.02.28", "title": "ЗА ДИЛЯН - Ужасяващи кадри: Пияни тийнейджъри пребиха брутално лекарите в реанимацията на болница (ВИДЕО 18+)"}
{"url": "https://www.blitz.bg/politika/koruptsionen-skandal-s-zhenata-na-grtskiya-ministr-na-ikonomikata-klati-pravitelstvoto-v-atina_news582534.html", "text": "Задават се промени в гръцкото правителство след две оставки. Министърът на икономиката Димитрис Пападимитриу напусна поста си часове след като съпругата му - Рaния Андонопулу, се оттегли от поста втори министър на труда, социалното осигуряване и социалната солидарност, съобщава „Катимерини“. Това стана след разкрития, че е получавала субсидия на обща стойност 23 000 евро за период от две години за наем на апартамент в богаташки квартал на Атина.     Оставката беше предизвикана от статия във вестник \"Елефтерос Типос\", която разкрива, че Андонопулу е получавала по 1000 евро на месец от държавата за наем. Тя е получавала тази субсидия напълно законно, но това предизвика обществено недоволство предвид на факта, че министърът има значителни лични доходи и въпреки това е получавала държавна помощ. И на фона на това, че един на трима гърци живее на прага на бедността.     Андонопулу и съпругът й Димитрис Пападимитриу притежават акции, банкови влогове, имоти в Гърция и в чужбина за милиони евро. Смятани са за най-богатото семейство в гръцкия кабинет.     Андонопулу връчи оставката си на премиера в понеделник вечерта, посочвайки \"причини от политическа чувствителност\". Последвалата оставка на Пападимитриу е в знак на солидарност.      Двете оставки дават тласък на спекулации за промени в кабинета предвид на това, че Пападимитриу е третият негов член, който сдава поста след жена му и заместник образователния министър Костас Зурарис, напуснал през януари. Има и слухове, че поради здравословни причини министърът на миграционната политика Янис Музалас ще бъде сменен.       ", "date": "2018.02.28", "title": "Корупционен скандал с жената на гръцкия министър на икономиката клати правителството в Атина"}
{"url": "https://www.blitz.bg/svyat/astronavti-se-zavrnakha-na-zemyata-sled-mesetsi-prekarani-na-mks_news582489.html", "text": "Руски космонавт и двама американски астронавти се завърнаха на Земята след повече от пет месеца на Международната космическа станция (МКС), предава AFP, цитирана от \"Фокус\" Александър Мисуркин от „Роскосмос“ и Марк Ванде Хей и Джо Акаба, двамата от NASA, се приземиха в степите на Казахстан в очакваното време. Те се чувстват добре.  След приземяването ще преминат медицински изследвания. Мискурин предаде командването на МКС на сънародника си Антон Шкаплеров.  На МКС освен Шкаплеров остават Скот Тингъл от NASA и Норишиге Канаи от Японската аерокосмическа изследователска агенция. Към тях ще се присъединят американците Рики Арнолд и Андрю Фейстел и руснака Олег Артемиев по късно този месец с полет от Байконур.  ", "date": "2018.02.28", "title": "Астронавти се завърнаха на Земята след месеци прекарани на МКС"}
{"url": "https://www.blitz.bg/svyat/lavrov-buntovnitsite-v-iztochna-guta-prechat-na-dostavkite-na-khumanitarna-pomoshch-i-izteglyaneto-na-tsivilnite_news582573.html", "text": "Бунтовниците в Източна Гута възпрепятстват доставките на хуманитарна помощ и изтеглянето на цивилните граждани от обсадения сирийски град, като същевременно продължават да обстрелват столицата Дамаск. Това заяви министърът на външните работи на Руската федерация Сергей Лавров, цитиран от руските медии. „Тежка хуманитарна криза преживява народът в Сирия. Резолюция 2401 на Съвета за сигурност на ООН създаде рамки за съгласуване на условията на всички страни за облекчаване на съдбата на цивилното население на територията на цялата страна. Русия, заедно с правителството на Сирийската арабска република вече обяви създаването на хуманитарен коридор в Източна Гута. В случая обаче бойците и техните спонсори все още възпрепятстват предоставянето на помощ и евакуацията на граждани, желаещи да напуснат този район, като продължават да бомбардират Дамаск\", подчерта Лавров.     Той произнесе реч пред годишната сесия на Съвета на ООН по правата на човека, която се провежда в швейцарския град Женева.    ", "date": "2018.02.28", "title": "Лавров: Бунтовниците в Източна Гута пречат на доставките на хуманитарна помощ и изтеглянето на цивилните"}
{"url": "https://www.blitz.bg/svyat/pokazakha-prvi-unikalni-kadri-na-noviya-nay-golyam-samolet-v-sveta-snimkivideo_news582470.html", "text": "В мрежата се появи видео от изпитанията на прототипа на самолета Stratolaunch, по време на който той направи няколко обиколки на пистата. Кадрите бяха публикувани в Twitter от един от Пол Алън, който е един от лидерите на проекта. Тестването се проведе на 24 и 25 февруари. Проверена бе работата на двигателите и бордовите системи на самолета. На пистата Stratolaunch разви скорост от 46 мили в час (74 километра в час).  Stratolaunch е планирано да се използва като въздушна платформа за изстрелване на ракети носители за доставка на товари до ниска околоземна орбита. Размахът на крилете на самолета е 117 метра (повече от футболно игрище), теглото - 230 тона. Според предварителните изчисления, машината ще може да повдигне до 250 тона товари. Очаква се първият изпитателен полет да се проведе през 2019 г. Превод и редакция: БЛИЦ      ", "date": "2018.02.28", "title": "Показаха първи уникални кадри на новия най-голям самолет в света (СНИМКИ/ВИДЕО)"}
{"url": "https://www.blitz.bg/stsena/aktrisa-poiska-zhenite-na-ekrana-da-bdat-pokazvani-kato-seksualni-sshchestva-dori-i-sled-60-godishna-vzrast_news582471.html", "text": "Британската театрална и филмова звезда Лесли Менвил твърди, че зрителите искат да видят герои, с които могат да се припознаят от екрана, и това означава да бъдат включени любовни истории с по-възрастни актьори и актриси. 61-годишната Лесли споделя: \"Всичко е наред и след 60 години. Можеш да имаш любовник на 60 години. Не е нужно да се забиваш в ъгъла с плетка\".  Актрисата похвали по-възрастните актриси като Мерил Стрийп, Хелън Мирън и Анет Бенинг, които не се притесняват да се показват като сексуално активни.  Тя каза пред \"Таймс\": \"Играем тези жени, които са в 60-те и 70-те си години, а все още са привлекателни и имат сексуален живот и... те искат всички неща, които хората стереотипно мислят, че една жена на възраст над 50 години няма да иска повече\".  Звездата на сериала \"Мама\" на \"Би Би Си\" вярва, че все пак развлекателната индустрия започва да показва по-възрастните жени в по-положителна светлина.  Източник: avtora.com ", "date": "2018.02.28", "title": "Актриса поиска жените на екрана да бъдат показвани като сексуални същества дори и след 60-годишна възраст"}
{"url": "https://www.blitz.bg/svyat/snezhna-burya-zaplashva-velikobritaniya-loshoto-vreme-vze-prvi-zhertvi_news582477.html", "text": "Снежен хаос обхваща големи области от Великобриатния. „Чудовището от Изтока“ оставя четирима мъртви, а бурята „Емма“ заплашва с още по-лошо време, пише британският вестник Daily Express, цитиран от \"Фокус\" Брутално лошото време взима първите си жертви на Острова – четирима са загинали в катастрофи, причинени от лошото време. Нови предупреждения към водачите да бъдат особено внимателни по заледените пътища през следващите дни и да избягват ненужни пътувания.  Според специалисти големият студ може да вземе най- много жертви в последните двайсет години. Силните снеговалежи засегнаха и железопътния транспорт. Метеоролозите предупреждават, че бурята „Емма“, която ще удари Великобритания в четвъртък ще създаде затруднения за още повече хора, като донесе влажни въздушни маси от Атлантическия океан, което ще предизвика „най-лошото заледяване от последните години“. ", "date": "2018.02.28", "title": "Снежна буря заплашва Великобритания, лошото време взе първи жертви"}
{"url": "https://www.blitz.bg/svyat/sibirskata-mechka-vze-veche-20-zhertvi-v-evropa-v-germaniya-izmerikha-30-gradusa_news582481.html", "text": "Холандските власти забраниха плаването по прочутите амстердамски канали, за да ги превърнат в достъпни за жителите ледени пързалки, съобщава novini.london. Сковаващият студ, обхванал голяма част от Европа, не пощади и холандската столица, където за последен път хората караха кънки по замръзналите канали през 2012 г. Властите наредиха да се затворят шлюзовете, за да се образува лед, като се забави движението на водата. Макар още да няма достатъчно лед, а метеоролозите да прогнозират затопляне през уикенда, представител на властите каза, че се прави всичко възможно жителите и гостите на Амстердам да покарат зимни кънки по каналите.  От Балтика до Средиземноморието Европа остава в плен на мразовитото време, дошло от Сибир и взело 20 жертви за четири дни.  Студената вълна, която британските медии нарекоха \"Звяра от Изтока\", в Холандия кръстиха \"Сибирската мечка\", в Швеция - \"Снежното оръдие\", а във Франция - \"Москва-Париж\", буди опасения за здравето на най-уязвимите, бездомниците или възрастните хора, и причинява проблеми в транспорта.  От петък досега в резултат на студовете са починали най-малко 19 души: деветима в Полша, трима във Франция, четирима в Литва, двама в Румъния и един човек в Италия. От единия до другия край на Европа живакът в термометрите спада.  В Рим падна сняг за първи път от шест години, а на по-малко от 100 км от Венеция (в Долина Камполуцо, на 1768 м надморска височина) в нощта срещу неделя беше регистрирана температура от минус 40 градуса по Целзий.  В шведска Лапландия вчера бяха измерени минус 39,6 градуса, а в австрийския ски курорт Флатниц - 25,4 градуса под нулата, което е рекорд за февруари.  На връх Цугшпице - най-високият в Германия, с височина 2962 м, - през изминалата нощ температурата е паднала до минус 30,5 градуса, рекорд за последните над 100 години в този период от годината. ", "date": "2018.02.28", "title": "\"Сибирската мечка\" взе вече 20 жертви в Европа, в Германия измериха -30 градуса!"}
{"url": "https://www.blitz.bg/stsena/pevitsa-vleze-v-zatvora-zaradi-shega-za-chistotata-na-nil_news582484.html", "text": "Египетската певица Ширин Абдел Вахаб бе осъдена на шест месеца затвор като причината се оказа шега за чистотата на река Нил, съобщава Би Би Си. Ширин се пошегувала, че ако пиете вода от Нил, в организма може да влязат паразити, затова е по-добре да пиете бутилирана минерална вода.  Също така, жената трябва да плати глоба от 10 хиляди египетски паунда. Певицата може да обжалва решението на съда.  Ширин е една от най-популярните певици в Египет, съдия на арабската версия на шоуто \"Гласът\"(The Voice). Превод и редакция: БЛИЦ", "date": "2018.02.28", "title": "Певица влезе в затвора заради шега за чистотата на Нил"}
{"url": "https://www.blitz.bg/obshtestvo/mlad-mzh-v-plovdivsko-si-spretna-zverski-zapoy-i-se-sluchi-nay-loshoto_news582467.html", "text": "31-годишен мъж почина след цяла нощ пиене, съобщава TrafficNews.bg. Инцидентът е станал в неделя, в село Виница. На 24 февруари Васил седнал в кръчмата в центъра на селото да пие. Цяла нощ се наливал, като в малките часове на нощта е бил прибран вкъщи. На сутринта той се върнал в заведението и отново седнал да пие. На няколко пъти дори си сипвал по 100 грама от спиртните напитки и ги обръщал на екс.  По обяд хората от кръчмата хванали неадекватния от алкохола мъж и го прибрали вкъщи. Той легнал да спи, но след близо час пияна е започнала да излиза от устата на Васил. Близки веднага са повикали Бърза помощ. Медиците са се опитали да му помогнат, но 31-годишният мъж издъхнал.  Васил е бил безработен. Нямал е жена и деца. Живеел е само с баща си, а майка му работи в Гърция и му праща пари.  Източник:   ", "date": "2018.02.28", "title": "Млад мъж в Пловдивско си спретна зверски запой и се случи най-лошото"}
