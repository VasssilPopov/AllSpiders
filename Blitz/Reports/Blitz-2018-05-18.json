{"url": "https://www.blitz.bg/obshtestvo/eu2018bg/valentin-radev-zapoznakhme-poslanitsite-s-nadezhdnata-okhrana-na-granitsata-ni_news601172.html", "text": "Надеждната защита на границата ни е била една от темите, с които вътрешният министър Валентин Радев е запознал посланиците на страните членки на ЕС и американския посланик в инициирана от МВР среща с тях. „МВР покани посланиците на страните от ЕС, а и от САЩ и други страни по три основни теми. Една от тях е традиционна – обикновено на тези срещи си говорим какво сме направили през зимата в туристическите курорти. Сега решихме да поговорим и какво ще се случи през лятото – до колко сме готови да осигурим сигурността на хората през летния туристически сезон”, поясни Радев, цитиран от БГНЕС.Той увери, че на посланиците е дадена допълнителна информация за това как МВР се справя с охраната на границата.  „Освен това ги информирахме как се справяме с трафика – трафик на хора, на чувствителни стоки и товари и с нелегалната миграция. Направихме им три презентации, включително и на техните езици, за да може да информират техните лидери”, каза Радев. „Получихме похвали както за председателството, така и по въпроса за пазенето на границите, включително и на границата между нас и Гърция. Сега там има натиск”, каза Валентин Радев. По време на разговорите е било обяснено от страна на МВР как контактува с Интерпол, Европол и други организации.", "date": "2018.05.18", "title": "Валентин Радев: Запознахме посланиците с надеждната охрана на границата ни"}
{"url": "https://www.blitz.bg/intsidenti/katastrofi/na-am-trakiya-e-golyam-koshmar-dve-verizhni-meleta-zatapikha-autobana-video_news601157.html", "text": "Две верижни катастрофи са станали на магистрала \"Тракия\" в ремонтирания участък. Двата инцидента са на три километра един след друг. Едното произшествие е на 137-ми километър между три автомобила, а второто на 140-и километър между четири коли. И двете катастрофи са в посока Пловдив, информира  .  Превозните средства са смачкани, към момента информация за пострадали няма, а движението и в двете платна е затапено.  Потребителите в социалните мрежи описват ситуацията като кошмарна. Според тях е било въпрос на време да се случи инцидент заради ограниченията и ремонтите.  Припомняме, че аутобанът е в ремонт между Пловдив и Стара Загора. Рехабилитацията ще продължи до края на юни.        ", "date": "2018.05.18", "title": "На АМ \"Тракия\" е голям кошмар! Две верижни мелета затапиха аутобана (ВИДЕО)"}
{"url": "https://www.blitz.bg/intsidenti/tezhka-katastrofa-s-mladezhi-na-e-79-snimki_news601181.html", "text": "Катастрофа между две коли затруднява движението по международен път Е-79 между Мездра и Ботевград. Инцидентът е станал тази вечер край село Скравена, в посока Враца. И двете возила са черни „Фоклсваген Голф 5”, едната е със старозагорска, а другата – с ловешка регистрация.  Тепърва ще се изяснява как се е стигнало до жестокия сблъсък. След удара единият автомобил е изхвърчал от пътя и е спрял в храсталаци край шосето, а другият е на платното, пише BulNews.bg.  В двете коли са пътували младежи, по непотвърдена информация – абитуриенти. Те по чудо са се разминали без сериозни наранявания, тъй като са излезли еърбеците и са омекотили сблъсъка.  Движението по натоварения участък е затруднено. Съветваме шофьорите да преминават с повишено внимание. ", "date": "2018.05.18", "title": "Тежка катастрофа с младежи на Е-79 (СНИМКИ)"}
{"url": "https://www.blitz.bg/obshtestvo/regioni/blizo-200-raketi-protiv-gradushki-sa-spasili-zemedelska-produktsiya-za-milioni-video_news601187.html", "text": "Близо 200 ракети са изстреляни във вторник срещу мощен градоносен облак от Полигона за борба с градушките в Бърдарски геран. Спасена е земеделска продукция за милиони левове. Въпреки това силният вятър причини щети в Белослатинско и Плевенско. Бедствието в Бяла Слатина изпотроши стотици дървета, покриви и автомобили, предава bTV.От полигона за борба с градушките обаче са категорични, че са си свършили работата.  „Пораженията и щетите, които нанася този много силен градов облак са общо взето от много силните и бурни ветрове, и многото дъжд, излял се за много кратко време”, заяви инж. Йордан Йорданов, директор на Полигона за борба с градушките в Бърдарски геран. Полигонът брани два милиона декара, по-голямата част от които земеделска земя. Ефективността на родната противоградова защита е много висока, но не навсякъде я има.     Над населените места по правило ракети не се изстрелват. „Тази ракета, след като си свърши работа, тя се саморазрушава и пада на парчета, тези парчета падат на земята, така че не можем да си позволим лукса да застрашим живота в урбанизираните територии”, допълни инж. Йорданов. От Асоциацията на зърнопроизводителите в района обявиха, че са склонни да финансират работата на подобни полигони, но срещу строга отчетност на похарчените пари. И снощи операторите на ракетните площадки са имали работа и предотвратили образуването на градушки, обстановката се следи денонощно, защото е много динамична.", "date": "2018.05.18", "title": "Близо 200 ракети против градушки са спасили земеделска продукция за милиони (ВИДЕО)"}
{"url": "https://www.blitz.bg/obshtestvo/zloveshcha-gledka-v-dvora-na-meditsinski-tsentr-v-slnchev-bryag-smrazi-minuvachite_news601118.html", "text": "59-годишният Радослав Трасиев се е обесил снощи в двора на Медицински център „Димитър Пеев“ в Слънчев бряг. Това съобщава БургасИНФО, позовавайки се на негови потресени познати. Мъжът е работел по поддръжката и живеел в поликлиниката, но през последните дни е имал проблеми. Той е бил намерен, след като тялото му се свлякло от стълба, на която се бил качил.      Човекът е работил по различни обекти в курортния комплекс.    ", "date": "2018.05.18", "title": "Зловеща гледка в двора на медицински център в Слънчев бряг смрази минувачите"}
{"url": "https://www.blitz.bg/svyat/neshcho-se-sluchva-na-letishcheto-v-khavana-gst-cheren-dim-se-izdiga-nad-pistata-snimka_news601188.html", "text": "Снимка на евентуална самолетна катастрофа с Boeing 737 на летището в Хавана се появи в мрежата. На кадъра се вижда самолетната писта, над която се издигат гъсти черни кълба дим. Към момента подробности за инцидента не се съобщават. Превод: БЛИЦ    ", "date": "2018.05.18", "title": "Нещо се случва на летището в Хавана, гъст черен дим се издига над пистата (СНИМКА)"}
{"url": "https://www.blitz.bg/svyat/kamion-vlachi-kola-a-sled-tova-izbukhna-v-plamtsi-prevrshchayki-ptya-v-ad-zrelishchno-video_news601169.html", "text": "Камион се заби в лек автомобил, влачи го по магистралата и накрая избухна в пламъци. Зрелищният пътен инцидент е станал в американския щат Тексас, съобщава \"Мирър\". Виновен за катастрофата станал другият шофьор, който пропуснал отбивката и решил да кара на заден ход.   Водачът на камиона не е пострадал. Колегата му от автомобила е пострадал леко.    Превод: БЛИЦ", "date": "2018.05.18", "title": "Камион влачи кола, а след това избухна в пламъци, превръщайки пътя в ад (ЗРЕЛИЩНО ВИДЕО)"}
{"url": "https://www.blitz.bg/layfstayl/za-damite/otkrikha-nachin-koyto-mozhe-da-predotvrati-prezhdevremennata-smrt_news600793.html", "text": "В забързаното си и напрегнато ежедневие отделяме все по-малко внимание на себе си. Тъпчем се с всякакви боклуци, прибираме се капнали от работа и единственото нещо, за което мечтаем, е да се изтегнем на леглото.А правилният начин на живот може да удължи значително съществуването ни. Поне до този извод са стигнали специалисти от Медицинското училище в Харвард. Според учените, около 30 млн. смъртни случая годишно по целия свят са предизвикани от нездравословния начин на живот, който включва тютюнопушене, затлъстяване и неправилно хранене.  По думите им, тази негативни данни могат да се променят много лесно, стига да направим няколко прости промени.        ", "date": "2018.05.18", "title": "Откриха начин, който може да предотврати преждевременната смърт"}
{"url": "https://www.blitz.bg/layfstayl/za-damite/zabavnata-strana-na-razvoda-svett-poludya-po-tezi-praznichni-parti-torti-snimki_news601144.html", "text": "Малките пластмасови младоженци, свещите за рожден ден и шапките за дипломиране не са единствените символи на празник в тези дни. Съвсем спокойно можете да си направите и торта за развод, ако чувствате това събитие като празник. Точно така, оказва се, че тортите по случай развод, набират все по-голяма популярност и се появяват навсякъде из Instagram.Освен популярността им, креативността на това, което изразяват, също е доста впечатляваща. Оказва се, че дори Клои Кардашян си е набавила една такава торта, след развода с бившия ѝ съпруг Ламар Одъм. Тя отпразнувала събитието с торта, която представлява гигантска версия на шофьорската ѝ книжка.   ", "date": "2018.05.18", "title": "Забавната страна на развода: Светът полудя по тези празнични парти торти (СНИМКИ)"}
{"url": "https://www.blitz.bg/layfstayl/shoubiznes/mariya-e-pred-bulimiya-otvarachkata-razvi-strast-km-yadeneto-povrshcha-za-da-ne-plnee_news600815.html", "text": "Фолк певицата Мария е напът да развие опрасно хранително разтройство, притесняват се нейни фенове. Певицата, която цял живот е на диета, напоследък изпитва непреодолимо желание да се тъпче безразборно. Говори се, че, за да не напълнее, след това тайно повръщала всичко изядено, пише \"Уикенд\". Съдейки по страстта й към храната и все по-слабата й фигура, която не отговаря на апетита й, колегите на певицата виждат симптоми на булимия. Хората, които страдат от тази болест, поглъщат огромни количества храна, но стомахът им не може да я преработи и те я повръщат. В повечето случаи това започва с умишлено повръщане, за да отслабнат. Според запознати бившата г-жа Гущерова е точно в този стадий на заболяването. Тя от дете не смее да се храни спокойно, защото вечно е на кантара, тревожейки се да не напълнее. След развода с Гущеров и след последвалите няколко неуспешни връзки с милионери, които я искат само за леглото, нервите на Мария започнали да не издържат. Това избило в неконтролируема страст към яденето на огромни порции храна без оглед на калориите в нея.  \"Откакто е разведена, Мария си мисли само за ядене. Ляга си и става с мисълта какво ще сложи в устата си\", твърдят познати на изпълнителката. Преди тя си позволяваше нарушение на диетата само в един ден от седмицата. Сега ежедневно се тъпчела с пица, хляб и сладко. Обичала качествени ястия, приготвени от майстори в кухнята, затова пръскала луди пари по ресторанти, в които водела дъщеря си Марая. \"Отварачката е толкова стисната, че не може да си представи да плати и да не изяде всичко. Обира порциите до трошичка. Въпросът е защо не й се лепят, при все че дори не спортува\", коментират очевидци на апетита на певицата. В дома си тя имала всякакви чипсове, солети и снаксове, които доскоро били табу в нейната кухня. Въпреки това на всички прави впечатление, че не е наддала и грам, дори е отслабнала. \"Със сигурност повръща, след като стане от масата!\", убедени са колегите й. ", "date": "2018.05.18", "title": "Мария е пред булимия! Отварачката разви страст към яденето, повръща, за да не пълнее"}
{"url": "https://www.blitz.bg/layfstayl/za-damite/s-tozi-yaponski-metod-shche-podmladite-litseto-si-tryabva-vi-samo-neshcho-mnogo-elementarno-koeto-mozhe-da-otkriete-v-kukhnenskiya-shkaf_news600799.html", "text": "Всяка една жена иска да изглежда млада и красива. Най-големи грижи дамите полагат за лицето си. Никой не иска да има бръчки и торбички под очите и затова всички усилия са насочени към тяхното заличаване. Днес ще ви разкрием една прост метод за подмладяване, който ще ви накара да забравите за скъпите мазила. Почитателките му се опират на опита на японките, прочути по цял свят с красивата си кожа.  Всяка дама е запозната с японските упражнения за лице, масажите, подмладяващите процедури и антиейдж маските. Въпреки огромните количества скъпоструваща козметика на пазара, много японки и до ден днешен предпочитат да се доверят на проверените през вековете домашни рецепти.   През последните десетилетия са добавили и някои хитрости към старите рецепти. Една от тях е...  кухненското фолио.      ", "date": "2018.05.18", "title": "С този японски метод ще подмладите лицето си! Трябва ви само нещо много елементарно, което може да откриете в кухненския шкаф"}
{"url": "https://www.blitz.bg/intsidenti/tragediyata-s-misteriozno-izdkhnaloto-spetschenge-v-tsentra-na-sofiya-se-zaplita-plamen-ostavya-sirache-dni-predi-abiturientski-bal_news601010.html", "text": "Служителят на звено Специализирани полицейски сили към МВР, който почина преди няколко нощи при мистериозни обстоятелства в центъра на София, се казва Пламен, съобщава в. \"Телеграф\". Припомняме,  . По думите им 44-годишният мъж си е отишъл заради непрофесионално отношение от страна на лекарите. Според сигнала, подаден до БЛИЦ полицейският служител се намирал на площад \"Народно събрание\" около 6 часа на 13-ти май, когато усеща, че му прилошава.   \"Обажда се на тел. 112, те препредали сигнала на Бърза помощ, но екип не се отзовал. След ново обаждане, вече  от дежурната част на СДВР, и чак след като са разбрали, че става въпрос за полицай, отишли на място и го прегледали. По думите на лекаря,  дошъл на място, му нямало нищо\", пише близък приятел на починалия полицай.   От пресцентъра на СДВР потвърдиха пред БЛИЦ за случая. \"Да, починал е наш колега, не можем да дадем подробности, можем само да кажем, че не е умрял, докато е изпълнявал служебните си задължения\", коментираха от СДВР. БЛИЦ потърси за повече информация и Спешна помощ.  \"Сигналът е подаден на 112 в 06. 07 часа. В 06. 15 часа линейката вече е била на адреса. Направена му е ЕКГ, в нея не са били намерени находки за нещо съмнително. Заключението на лекаря от екипа е било \"интеркостална невралгия\" - плексит\", разкриха от пресцентъра на Спешна помощ. Оттам заявиха още, че разполагат със записи и от GPS-а, които могат да потвърдят, че действително техен екип се е отзовал веднага.  Според приятелите на починалия 44-годишен спецполицай, той продължил да се чувства зле. Когато се прибрал вкъщи, отново му прилошало и пак потърсил Спешна помощ.  \"Когато са го свързали със Спешна помощ, обяснил ситуацията, но получил отговор, че втори път за едно и също нещо няма да изпратят екип и му отказали, като му заявили да се обърне към личният си лекар\", обясниха опечалени.  Служители от СДВР, които познават Пламен, разказаха, че той е бил сериозен полицай, чието име не е било набърквано в скандали или нечисти действия. След новината за смъртта му негови колеги започнали да събират пари за погребение, за да помогнат на съпругата му в този тежък момент. Пламен оставя детето си сираче броени дни преди абитуриентски бал.     ", "date": "2018.05.18", "title": "Трагедията с мистериозно издъхналото спецченге в центъра на София се заплита! Пламен оставя сираче дни преди абитуриентски бал!"}
{"url": "https://www.blitz.bg/obshtestvo/stolitsa/spasitelna-aktsiya-za-bedstvashcha-kateritsa-v-sofiya_news601134.html", "text": "Аварийно-спасителното звено на Столична община пристигна на ул. „Султан тепе“, за да спаси бедстващата катерица, която по-рано през деня бе нападната от котка, предаде Агенция „Фокус“. Спасителите ще използват в акцията стълбa и ще бъдат обезопасени с ръкавици. Главният специалист в Дирекция „Аварийна помощ и превенция“ към Столична община Веселин Мустаков, който е част от екипа отзовал се на място, изрази мнение, че катерицата може би се намира в шоково състояние след нападението на котката. „Като изправихме стълбата, тя побегна нагоре. Предполагам, че ще се оправи и няма да загине. Ние в случая нищо не можем да направим, защото стълбата е ниска. Дори да имахме по-висока стълба горе на тези тънки клони човек не може да се качи“, каза Мустаков и изрази надежда, че катерицата ще оживее. „Почти 100% съм сигурен, че катерицата ще оживее“, заяви Мустаков ", "date": "2018.05.18", "title": "Спасителна акция за... бедстваща катерица в София"}
{"url": "https://www.blitz.bg/politika/ninova-nyama-rezultat-ot-sreshchata-na-vrkha-borisov-dori-ne-gi-nakhrani-s-palmovo-maslo_news601013.html", "text": "Мина еуфорията, прибра се червеният килим. Време е за спокоен и обективен анализ. Положително е, че имаше среща, макар че Испания не участваше. Къде е конкретният резултат обаче? Това запита лидерът на БСП в ефира на bTV. \"По тема Западни Балкани имаше много големи очаквания за конкретика. Дори след 2025 г. да се каже че започваме път, нищо конкретно няма. Имаме декларация с пожелания, нищо повече. Макрон каза, че първо трябва да се реформираме ние в ЕС, после ще мислим за вас\", заяви тя.  \"Относно кохезията - политика и средства към изоставащите държави - България е в тази група. Нито дума нямаше за това, че въпреки че кохезията е приоритет, с 5% ни се намаляват средствата за кохезията. Същото е и със селскостопанската политика - намаляват се средставата там. Франция, като стане това, е готова да протестира и да се вдигне бунт, нашето правителство нищо не прави\", каза още Нинова.  Лидерът на БСП изтъкна още, че Бойко Борисов не е спазил обещанието си да нахрани европейските лидери с палмово масло и да видят как се хранят българите. Вместо да научат за двойния стандарт, имало много добре подготвено меню.  \"Конкурентноспособността уж е най-важния сектор. Знаем, че не сме конкурентноспособни на другите западни държави. Е, точно тук ни удариха - с транспорта. Поставихме като въпрос  интереса си. Не вярвам, че избраното от премиера е пътят за решаването му\", добави Нинова.  Запитана за генералния й извод от тази среща, тя заяви: \"Начало, но без резултат\". ", "date": "2018.05.18", "title": "Нинова: Няма резултат от срещата на върха, Борисов дори не ги нахрани с палмово масло"}
{"url": "https://www.blitz.bg/obshtestvo/karakachanov-za-upreka-na-ninova-zatova-sme-nay-bednata-drzhava-napomnya-mi-edin-vits-za-dyavola_news601018.html", "text": "Не може на черното да кажеш бяло - от подобен форум зависи бъдещето на Западните Балкани. Това заяви в ефира на bTV министърът на отбраната Красимир Каракачанов. \"За пореден път разбрахте ли защо сме най=бедната и неавторитетна страна в ЕС? Това ми напомня един виц. Едва ли не като на българския казан няма дявол с брадва и вила, сами трябва да си правим номера\", каза той по повод   \"Не може на черното да кажеш бяло. От подобен форум зависи бъдещето ни. И само защото си лидер на опозицията, не може да си пречупиш езика и да кажеш че това е успех за България. За първи път се събраха несъбираеми неща - косовският президент и сръбският му колега, македонският премиер и гръцкият му колега\", добави министърът.  \"Благодарение на БСП бил приет законът за КЕВР?! Абе ало, в това студио го обявих. Инициативата за промяната може да се провери - внесена е от депутатите на ВМРО. Нинова си приписва заслуги. Проверете дали има подписи на депутати на БСП по предложението\", заяви той.  \"Гърция и Македония мисля, че стигнаха на една ръка разстояние, както се казва. Ние претенции към името на Македония нямаме. Ние имаме към други неща. Илинденска Македония ми звучи добре. Въобще не знам кое име ще бъде прието. Важно е този изкуствен спор за името да приключи. Северна, Западна, Варварска или Илинденска Македония - за мен няма значение кое ще бъде името\", каза още Каракачанов. ", "date": "2018.05.18", "title": "Каракачанов за упрека на Нинова: Затова сме най-бедната държава, напомня ми един виц за дявола"}
{"url": "https://www.blitz.bg/layfstayl/shoubiznes/zhestok-udar-za-edna-ot-legendite-na-nova-rumen-lukanov_news600801.html", "text": "На 54 години Румен Луканов остана без семейство. Бившият водещ на тв играта \"Сделка или не\" се е развел тихомълком с бившата си жена Ина. Делото е било на 15 май, предаде \"Уикенд\". Двамата се споразумели и бракоразводното дело завършило само с две заседания. На първото помирително заседание Румен и Ина заявили, че са се договорили за имуществото. Двамата им синове вече били пълнолетни, така че не се налагало съдът да се произнесе за родителските им права. В семейния им дом в малка кооперация на ул. \"Бачо Киро\", на 3-ия етаж останали да живеят само Ина и по-малкият им син Франк. По-големият им наследник Матю от няколко години е в Лондон и се грижи сам за себе си.   Интересно било, че по време на делото Румен и Ина приятелски си бъбрили и дори си тръгнали заедно от съда. Слуховете, че Луканов кръшка на жена си, с която бяха заедно 30 години, цуркулираха от 2-3 години. Едва миналото лято той бе уловен в крачка и бе заснет от папараци са интимничи с апетитна блондинка на име Ралица, но шоуменът не се притесни от разкритието.   Тъй като бил семеен човек, а в магазините за вино и заведението му всички го познавали, той въртял любов в офиса си на бул. \"Стамболийски\", недалеч от мола. Според запознати русокоската била известна сомелиерка и съдружничка на Румен в бизнеса с вина. Преди 2 години Луканов отвори 2 магазина за квалитетни напитки в центъра на столицата и заряза телевизионната си кариера.   \"С Ралица сме само колеги, държим се неформално\", обясняваше Румен, но снимките бяха красноречиви.  ", "date": "2018.05.18", "title": "Жесток удар за една от легендите на Нова Румен Луканов!"}
{"url": "https://www.blitz.bg/layfstayl/papi-khans-e-pognusen-ot-deystviyata-na-gadzheto-si-i-proplaka-dara-e-uzhasna-mrla_news601085.html", "text": "Поетът Константин Трендафилов е в ужас от хигиенните навици на половинката си Дара, която наскоро прибра в скромната си квартира за съвместно съжителство. Едва две седмици по-късно талантът се е хванал за главата от кочината, в която певицата е превърнала жилището.„Явно е свикнала все някой да ходи след нея и да й събира боклуците. Нито веднъж не е оправила леглото, от всички столове висят мръсни дрехи, онзи ден открих празна кутия от дамски тампони във фурната. Не знам как е попаднала там, но това на нищо не прилича“, жалвал се Трендафилов пред приятели, цитиран от Хот Арена.    Поне за момента той си траел пред Дара и я чакал сама да се усети, че е вече голямо момиче и е редно ако не да върти домакинството, то поне да не оставя след себе си купища отпадъци. Колкото и възвишена да е връзката между хората на изкуството, битовизмите винаги могат да я съсипят и певицата нищо чудно да го изпита на гърба си.", "date": "2018.05.18", "title": "Папи Ханс е погнусен от действията на гаджето си и проплака: Дара е ужасна мърла!"}
{"url": "https://www.blitz.bg/layfstayl/zadlzhitelno-mu-zaday-tezi-vprosi-predi-da-pravish-seks-s-nego_news600804.html", "text": "Готин мъж не спира да те зяпа в дискотеката. По всичко личи, че проявява интерес към теб! А като се замислиш, изобщо не е за изхвърляне, още повече, че и твоите приятелки не откъсват поглед от него. Запознавате се и с течение на вечерта сексуалното напрежение между вас става толкова голямо, че може да бъде освободено само по един начин - в леглото.   Всъщност, без значение е дали мислиш да правиш секс с него 5 минути след запознанството ви, или да отложиш нещата във времето. Преди да станете интимни, задължително трябва да си отговорите на няколко изключително важни въпроса.    ", "date": "2018.05.18", "title": "Задължително му задай тези въпроси, преди да правиш секс с него"}
{"url": "https://www.blitz.bg/layfstayl/megz-shokira-s-razkritie-eto-kak-zadrzha-bogatite-si-lyubovnitsi-snimki-18_news601097.html", "text": "Мегз наежи социалните мрежи, като пусна две свои снимки по бански. Oказа се, че под дрехите Каканашева крие оформено, стегнато и мускулесто тяло. От няколко седмици красавицата не спираше да се хвали пред последователите си, че ходи на фитнес при Мистър София - Ричард Величков и изглежда резултатите не са закъснели, пише Хот Арена.Не хубавото тяло на Мегз, обаче беше най-обсъжданото под фотосите, а мускулите между краката й. За малкото й нежно тяло изглежда Мегз има много стегнати мускули и сухожилия около интимните си органи, които изглеждат някак нереални за крехката й фигура.  Мнозина от почитателите й дори я обвиниха, че е използвала Фотошоп, за да ги направи; други я  нарекоха трансформърс. Много от феновете й пък я защитиха и я похвалиха за отличната фигура.  Самата Мегз се включи и каза, че не е използвала Фотошоп: „Както всички знаете използвам Фотошоп само на правите снимки, за да си удължа краката, защото съм много нисичка. На седналите няма нужда. Тренирам и харесвам тялото си много. Това на краката ми не е Фотошоп. Колкото и странно да прозвучи това - мускулите в горната част на краката ми са много, много стегнати и в тази странна поза просто си изглеждат така“.  Злите езици веднага започнаха да шушукат, че явно с това Мегз задържа богатите си любовници. Ако мускулите между краката й са толкова стегнати, явно красавицата умее да прави доста магии с тях, с което да държи мъжете в леглото си. Това обяснява защо името й се свързва с някои от най-желаните и богати мъже у нас. За това намекна и самата тя - опитвайки се да се оправдае във фейсбук за неестествено развитите си мускули: „От 17 -18 годишна тренирам мускулите между краката си. Дори днес останах изумена, че другите жени явно не го правят. Но това е изключително важно за половия ви живот”. Фенове я подкрепиха, като цитираха популярните упражнения на Хегел, които много майки правят след раждане.     ", "date": "2018.05.18", "title": "Мегз шокира с разкритие! Ето как задържа богатите си любовници (СНИМКИ 18+)"}
{"url": "https://www.blitz.bg/layfstayl/zhestok-virus-i-antibiotitsi-stopikha-azis-do-neuznavaemost-snimka_news601102.html", "text": "Фолкпевецът Азис изкара на хапчета и системи последната седмица, след като самият той разкри, че е хванал „някакъв жесток вирус“. В началото той го определи на гнойна ангина, но явно е имал усложнения, тъй като след хапчетата мина на вливания в болница. Изпълнителят вече се е възстановил, но вирусът видимо го е стопил.„Резултатът от едноседмично вливане на системи с антибиотик – 5 кг загуба на мускулна маса. Една година блъскане в залата я загубих за седмица боледуване. Вече нямам нито гърди, нито бицепс. Остана ми само чувството за хумор“, сподели Азис в социалните мрежи и прибави снимка, от която е видно отслабването му.", "date": "2018.05.18", "title": "Жесток вирус и антибиотици стопиха Азис до неузнаваемост! (СНИМКА)"}
{"url": "https://www.blitz.bg/layfstayl/skorost/nova-usluga-kara-evropeytsite-masovo-da-prevrtat-kilometrazhite_news601124.html", "text": "Превъртането на километражите на автомобилите в Европа става все по-масово, като причината за това е нова услуга, предлагана от някои фирми. Това съобщава изданието Nonestjohn.co.uk, според което всяка десета кола на континента е с фалшифициран пробег, пише Аутомедия бг. За Великобритания цифрата е още по-висока, като основните причини не са заради по-изгодна продажба на колата, а заради зистраховката или заради това услуга, предлагана от някои компании. Тя се казва Personal Contract Purchase (персонален договор за покупко-продажба) и набира все по-голяма популярност – както на Острова, така и на континента.  Новата форма за покупка на автомобила представлява нещо средно между кредит и лизинг. При нея клиентът вняса ежемесечни вноски, които са по-малки от тези за кредит, а след края на договора просто доплаща останалото или продава колата. Договорът е за между 2 и 4 години, като едно от условията в него е ограничение на пробега.  В крайна сметка повечето клиенти са принудени в края на контракта да превъртят километража, за да продадат колата. Във резултат на това автомобилите с фалшифициран пробег във Великобритания вече достигат 18%. В Европа като цяло процентът е по-малък, но всичко зависи от марката и модела. Например, при NINI манипулираните коли са 23%, а при BMW 5-Series – 27%.  Все по-разпространената практика е разкрита от самите собственици на автомобили. В Европа огромна популярност набират приложения за смартфони, които не само позволяват да се контролира работата на всички системи на колата, но и да се променят някои параметри. През цялото време обаче приложението записва реалния пробег и той няма как да бъде скрит. ", "date": "2018.05.18", "title": "Нова услуга кара европейците масово да превъртат километражите"}
{"url": "https://www.blitz.bg/layfstayl/za-damite/tezi-rokli-sa-tolkova-zashemetyavashchi-che-samata-pepelyashka-bi-pozhelala-da-otide-s-tyakh-na-bala_news600818.html", "text": "Светът на модата става все по-странен и непонятен. Решиш да гледаш ревю на „Гучи” в Милано, а там моделите се разхождат с глави под мишница. За жалост, шоуто стана много по-важно от изкуството. Пълно разочарование!  Но има и лъч надежда, защото все още се намират дизайнери, които да се придържат към творчеството. Много от тях са непознати на широката публика, но затова е интернет.  За един такъв талантлив творец ще стане дума в тази статия. Нейното име е Силви Факон. Тя е французойка, а от магичните й тоалети може да ви спре дъха.  Младата дизайнерка работи с всякакви материали, а креативност изобщо не й липсва. А на роклите й би завидяла самата Пепеляшка. ", "date": "2018.05.18", "title": "Тези рокли са толкова зашеметяващи, че самата Пепеляшка би пожелала да отиде с тях на бала"}
{"url": "https://www.blitz.bg/svyat/grdite-na-izvestna-modelka-edva-se-pobrakha-v-novoto-potniche-snimka_news601065.html", "text": "Руският модел Хелга Лавкейт показа на феновете си друга смела снимка. На кадъра, който се появи на страницата й в \"Инстаграм\", тя е по тениска, която въобще не крие разкошния й бюст. Под снимката тя пише, че е посещавала изкуство като дете, а Салвадор Дали е любимият й художник.  За шест часа публикацията спечели над 70 хиляди харесвания. Потребителите се втурнаха да пишат комплименти на красавицата.    ", "date": "2018.05.18", "title": "Гърдите на известна моделка едва се побраха в новото ѝ потниче (СНИМКА)"}
{"url": "https://www.blitz.bg/svyat/eto-kak-reagira-dzholi-na-eventualnata-bremennost-na-dzhenifr-anistn-ot-brad-pit_news601072.html", "text": "Американските медии съобщиха каква е била реакцията на Аднжелина Джоли по повод евентуалната бременност на колежката й Дженифър Анисън. Твърди се, че бащата е бившият на Джоли - Брад Пит. Както пише showdream.org във връзка с слухове от вътрешни лица, тази новина е изкарала  Анджелина извън релси. Също така се твърди, че след развода актрисата се е посветила напълно на децата, но сега има труден период.  Припомняме, че Брад Пит се ожени за Дженифър Анистън през 2000 г., пет години по-късно те се разделиха - причината за това, според слуховете, е афера между Пит и Анджелина Джоли.  Анджелина и Брад бяха заедно до 2016 г., имат шест деца (три от които - осиновени), но след това актрисата подаде молба за развод. В медиите започнаха да се появяват новини, че Анистън и Брад отново са се събрали. Превод: БЛИЦ", "date": "2018.05.18", "title": "Ето как реагира Джоли на евентуалната бременност на Дженифър Анистън от Брад Пит"}
{"url": "https://www.blitz.bg/svyat/psikholozi-razkrikha-koe-mzhko-tyalo-e-nay-privlekatelno-za-damite_news601079.html", "text": "Екип от британски психолози направи проучване и разбра коя мъжка физика е най-привлекателна за жените. Изследването включва повече от 780 хетеросексуални жени от нежния пол, съобщават RSOS. Участниците в изследването бяха помолени да изчислят пропорциите на компютърни модели. Оказа се, че най-важният параметър при оценката на външния вид на мъжете е съотношението между дължината на краката и височината. Най-добрият вариант за това съотношение е един до два.  Според изследователите подобни предпочитания се дължат на еволюцията. Късите крака на мъжете могат да показват различни здравословни проблеми, от диабет до коронарна недостатъчност.  Участничките в изследването бяха много по-взискателни към мъжките крака, отколкото към горните части на тялото на по-силния пол. Превод: БЛИЦ    ", "date": "2018.05.18", "title": "Психолози разкриха кое мъжко тяло е най-привлекателно за дамите"}
{"url": "https://www.blitz.bg/ikonomika/blgarskata-petrolna-i-gazova-asotsiatsiya-podkrepi-prevozvachite_news601057.html", "text": "Българската петролна и газова асоциация излезе с декларация, в която изразява категорична подкрепа на българския транспортен бранш по повод Пакети мобилност I и II. Ето какво се казва в документа:ДЕКЛАРАЦИЯ  на Българската петролна и газова асоциация относно готвените промени в  областта на автомобилния превоз на товари в Европейския съюз  По повод законодателните предложения, засягащи автомобилния превоз на  товари в Европейския съюз – т.нар. Пакети мобилност I и II и предстоящото им  гласуване в Европейския парламент, Управителният съвет на Българската  петролна и газова асоциация заявява следната позиция:  Ние, членовете на Българската петролна и газова асоциация, изразяваме своята  категорична подкрепа на позицията на българския транспортен бранш по повод  Пакети мобилност I и II.  Считаме, че мерките относно командироването на работници, почивките извън  превозното средство и каботажните превози, предложени за гласуване в  Европейския парламент, водят до ограничаване на равния достъп на  икономическите оператори до Единния европейски пазар. Те поставят страните  от ЕС, разположени по периферията на Европейския съюз, в неравнопоставено  положение спрямо останалите. Макар и предложени с мотива за възпиране на  недекларирания труд и социалния дъмпинг, тези мерки на практика въвеждат  непропорционални изисквания, които възпрепятстват нормалната конкуренция  между европейските дружества за превоз. Те водят до налагане на твърде високи  финансови тежести и трудно изпълними от практическа гледна точка изисквания  за превозвачите от Централна и Източна Европа. Тяхното приемане би довело до  тежки последици за българския транспортен сектор, който формира сериозен дял  от БВП на страната и осигурява препитание на над 120 хиляди души.  Поради изложените съображения, с настоящата декларация изразяваме своята  съпричастност към действията на българския транспортен бранш и призоваваме  всички компетентни държавни институции да положат максимални усилия за  постигане на справедлив компромис по текстовете на Пакети мобилност I и II. Управителен съвет на Българска петролна и газова асоциация", "date": "2018.05.18", "title": "Българската петролна и газова асоциация подкрепи превозвачите"}
{"url": "https://www.blitz.bg/lyubopitno/kak-da-piem-razumno-i-da-izbegnem-mkite-na-sledvashchiya-den_news601140.html", "text": "Ясно е, че някои хора „носят“ повече от други. Но има стъпки, които всеки може да предприеме, за да избегне бързото опиянение и неприятните последствия от него. Първо, видът алкохол има значение. Опознайте начините, по които организмът ви реагира на различните напитки. Ако се напивате бързо, изберете слабоалкохолни напитки – бира или вино и избягвайте сладките коктейли. И спазвайте следните няколко съвета:Преди всичко, никога не пийте алкохол на гладно. Поне половин час преди да започнете да пиете, хапнете нещо с по-високо съдържание на протеини – яйца, месо, или бобови храни за онези, които се въздържат от животински храни. Мезето е задължително, а най-добре е да направите прекъсване за топло ястие или супа. Независимо какъв алкохол консумирате – дори да е бира или вино, пийте вода. Дехидратацията е основна причина за неразположението на следващата сутрин.  Ясно е, че някои хора „носят“ повече от други. Но има стъпки, които всеки може да предприеме, за да избегне бързото опиянение и неприятните последствия от него.  Първо, видът алкохол има значение. Опознайте начините, по които организмът ви реагира на различните напитки. Ако се напивате бързо, изберете слабоалкохолни напитки – бира или вино и избягвайте сладките коктейли. И спазвайте следните няколко съвета:  Преди всичко, никога не пийте алкохол на гладно. Поне половин час преди да започнете да пиете, хапнете нещо с по-високо съдържание на протеини – яйца, месо, или бобови храни за онези, които се въздържат от животински храни. Мезето е задължително, а най-добре е да направите прекъсване за топло ястие или супа.  Независимо какъв алкохол консумирате – дори да е бира или вино, пийте вода. Дехидратацията е основна причина за неразположението на следващата сутрин. ", "date": "2018.05.18", "title": "Как да пием разумно и да избегнем мъките на следващия ден"}
{"url": "https://www.blitz.bg/layfstayl/roksana-slozhi-kray-na-khotelskata-idiliya-pokhvali-se-s-nov-dom-i-vtora-krchma-v-aleksandrovo_news601067.html", "text": "Фолк певицата Роксана и съпругът й Александър най-накрая могат да се похвалят със собствено жилище в София. Освен това певицата скоро ще отвори второ заведение в селото на Сашо – Александрово. Те вече притежават ресторант в град Кнежа. Роксана разкрива, че ремонтът в новото жилище зарежда. Тя се допитва до специалисти за стила и цялостния дизайн.   Доскоро певицата живееше на хотел с любимия си.  „Обичам уюта в къщи. Мразя обаче да подреждам дрехите. Това ме изкарва извън равновесие. В свободното си време обичам да чета книги за силата на мисълта“, споделя пред „Телеграф“ Роксана.   \"Предстои ни да направим голям рожден ден на малкия Александър на 31 юли, макар да е роден на 1 август. Причината е оркестър „Кристали“, които имат ангажимент на следващия ден“, допълва певицата. ", "date": "2018.05.18", "title": "Роксана сложи край на хотелската идилия! Похвали се с нов дом и втора кръчма в Александрово"}
{"url": "https://www.blitz.bg/svyat/malko-momcheta-uspyavat-da-pogalyat-tolkova-kucheta-kato-nego-snimki_news601025.html", "text": "В интернет стана известно момче, което гали много кучета и публикува заедно снимки с тях в своя микроблог в Twitter.На снимките можете да видите 9-годишният Гидеон Кид в компанията на кучета от различни породи. Малко потребители на социалните мрежи са успели да комуникират с кучета като кокер-шпаньол, сибирско хъски и др. Като цяло той бе заснета с повече от 300 кучета.  От април тази година Гедеон е публикувал почти 200 снимки и разказва истории за тези животни. ", "date": "2018.05.18", "title": "Малко момчета успяват да погалят толкова кучета като него (СНИМКИ)"}
{"url": "https://www.blitz.bg/lyubopitno/konspiratorite-s-nova-teoriya-eto-kakvo-shche-unishchozhi-chovechestvoto-i-zemyata-za-broeni-minuti_news601046.html", "text": "Привърженици на теориите на конспирацията изразиха ново предположение за планетата Нибиру, според което небесното тяло всъщност е \"Звезда на смъртта\". С това име в сагата \"Междузвездни войни\" се появява битката за космическа станция, построена от Галактическата империя. Станцията разполага с лазерно оръжие със супер енергия, което може да унищожи цели планети. Това предадоха световни медии. Американски експерти на конспирацията разпространиха информация, че огромен кораб, създаден от представители на извънземни цивилизации, се приближава до нашата планета. Трябва да се отбележи, че скоростта на движението на кораба е ниска, но това е само маневра, за да не привлича вниманието на земните жители.  Кога корабите ще достигнат Земята не се съобщава. Авторите на хипотезата твърдят, че \"срещата\" с космическия кораб на извънземни няма да донесе нищо добро на човечеството - Земята ще бъде унищожена от извънземните оръжия само за няколко минути. Превод: БЛИЦ", "date": "2018.05.18", "title": "Конспираторите с нова теория: Ето какво ще унищожи човечеството и Земята за броени минути"}
{"url": "https://www.blitz.bg/blits-tv/blits-tv-kuche-kato-na-zukrbrg-vtreshchi-stolichani_news601145.html", "text": "Куче с уникална и рядка за България визия втрещи столичани. То бе забелязано в района на ул. \"Солунска\" и моментално бе заобиколено от любопитни почитатели на четириногите. Стопанинът му разкри, че животинчето се казва Мечо и е от породата унгарска овчарка. Същото такова куче има и основателят на Фейсбук Марк Зукърбърг.  Той е стопанин на Бийст. Любимецът на Зъкърбърг има своя страница във Фейсбук, където постоянно публикуват негови нови снимки.   Когато се роди малка Унгарска овчарка, козината ѝ е пухкава или на вълни. След деветия месец козината на Унгарската овчарка става на фитили. Унгарската овчарка е скъпо куче, цената му се движи около 1500 долара, когато е все още двумесечно кутре.  Унгарската овчарка е много смела и не се плаши да напада едри хищници като вълци и мечки. Интересен факт е, че по време на любовния период мъжките представители на породата унгарска овчарка не губят ума си по женските. Те продължават спокойно да работят със стадото и само от време на време се отдават на преследване на женска. Оператор: Съйко СЪЕВ", "date": "2018.05.18", "title": "БЛИЦ TV: Куче като на Зукърбърг втрещи столичани"}
{"url": "https://www.blitz.bg/intsidenti/stikhii/silna-gradushka-pomlya-asenovgrad-video_news601177.html", "text": "Силна градушка помля Асеновград преди минути. Ледените топчета не са особено големи, със среден размер са, но достатъчни, за да направят поразии. В целия град е пълно с вода по улиците, има и много изпопадали клони, съобщава  , позовавайки се на местни граждани.   Градушката е причинила и затруднения в трафика в града, който е доста интензивен в петък вечерта.            ", "date": "2018.05.18", "title": "Силна градушка помля Асеновград (ВИДЕО)"}
{"url": "https://www.blitz.bg/obshtestvo/regioni/bivsh-blagoevgradski-politsay-vdigna-stranna-grobnitsa-na-tsta-si-snimki_news601128.html", "text": "Бившият полицай от ОД на МВР в Благоевград Никола Доганджийски-Колевеца изрази по доста нетрадиционен начин почитта и уважението си към покойния си вече тъст Величко Испиридонов. Върху гроба му, който е в по-голямото от двете гробища на миньорското село Брежани, Колевеца е вдигнал странна гробница, като е поставил върху каменна стена сив метален павилион с много прозорци и остъклено подпокривно пространство. Върху прозорците от вътрешната страна са залепени хартиени икони. До паметната плоча на Испиридонов в единия край на гробницата признателният зет е поставил саксии с цветя, а вляво е оформил кът за покойника с мека мебел – диван и кресло, застлана с дантелено каренце масичка и три празни ракиени чашки върху нея, подредени върху поднос. Помещението е застлано с килимчета. Не липсва и панер с пластмасов банан, който явно е бил сред любимите плодове на покойника. Металният павилион е добре звукоизолиран, защото отвътре денонощно се чува звученето на църковна музика, но съвсем тихо, сякаш идва от другия свят, пише  .  Църковните песнопения през нощта вероятно правят мястото доста зловещо. Колевеца се е погрижил и за пространството около вечния дом на дядо Величко. До вратата на павилиона води стълбище, а вдясно от нея е монтирано нещо като пощенска кутия със снимката и трите имена на покойника. Тя обаче не се ползва за писма до него, а в нея близките оставят свещи, които конструкцията на кутията защитава от вятър и дъжд. Между павилиона и оградата на гробището са засадени млади фиданки, обкръжени от боядисани в бяло и зелено камъчета. Ако не е металният кръст, монтиран върху телената гробищна ограда на гърба на гробницата, отдалеч тя прилича по-скоро на бунгало за летовници. „Човекът си заслужаваше уважението, беше изключително добър и гостоприемен”, коментираха чистосърдечно хората в Брежани, много от които до момента още не са виждали гробницата на дядо Величко, защото тя е направена съвсем скоро.  Кметът на селото Благой Стефанов също призна, че само е минавал край нея, но не я е разглеждал обстойно. Във всички случаи обаче е единствената такава в България, предположи селският управник.  Павилионът-гробница ще бъде официално осветен в събота, когато роднините на Величко Испиридонов ще му изнесат 6 месеца. Сред присъстващите във всички случаи ще е и Колевеца, за когото се очаква да приема поздравления за необичайното гробищно съоръжение. Ако случайно времето се случи лошо, десетина от по-възрастните членове на рода биха могли да се съберат на сушина върхумеката мебел, което е допълнителен бонус на гробницата.  Самият дядо Величко е бивш миньор в мина „Пирин”, който след пенсионирането си работил като полски пазач. Пенсионер е и зет му Н. Доганджийски, който свали полицейската униформа след 27 г. стаж в системата на МВР.  Коренът на Колевеца е от благоевградското село Логодаж, където той често ходи, особено добре познат е обаче на благоевградчани, сред които е минал целият му съзнателен живот. Бившият сотаджия много пъти е попадал във фокуса на общественото внимание заради атрактивното си и непосредствено поведение, но най-драматична бе ситуацията през 2011 г., когато той бе профилактиран по списък със 70 потенциални купувачи на изборни гласове. 2 г. по-късно го блъсна кола, докато шофираше мотоциклета си, а като житейска компенсация почти по същото време спечели 15 000 лв. от националната лотария. Сега Колевеца е на 58 г. и като млад и деен пенсионер има предостатъчно време да се грижи както за съпругата си Цецка, така и за гробницата на баща й.  Това е вторият необичаен начин за оформяне на вечен дом в община Симитли, а вероятно и в целия регион. През 2008 г. в гробището на общинския център калдарашкият род на строителния бизнесмен и член на националното Мешаре Валентин Борисов издълба под земята цяла стая, бетонира стените, пода и тавана и я обзаведе луксозно, а в средата на бетонната кутия погреба ромския барон Борис Петров. Калдарашите, които са занаятчии и най-богатото съсловие сред ромската общност, от столетия погребват членовете си с любимите им предмети, сред които телевизор, включен джиесем, аудиоуредба, дрехи, легло, уиски и т.н. Въпреки че са доста заможни, не всеки от тях обаче може да си позволи такова фараонско погребение, което понякога надхвърля 40 000 лева. Разточителният ритуал е заради вярването на калдарашите, че със смъртта просто преминават в следващия си живот.  ", "date": "2018.05.18", "title": "Бивш благоевградски полицай вдигна странна гробница на тъста си (СНИМКИ)"}
{"url": "https://www.blitz.bg/layfstayl/za-damite/blits-tv-s-retsepti-ot-kulinarniya-fest-vkust-na-plovdiv-vsyaka-domakinya-shche-bde-pokhvalena-ot-gostite-snimki_news600881.html", "text": "Кулинарният фестивал \"Вкусът на Пловдив\", който се проведе за втора година в града под тепетата, събра на главната улица част от звездните топ готвачите и ресторантьорите на древния град.В първия ден майсторите на черпака демонстрираха ястия, които обраха овациите публиката. Всички любопитни дегустатори имаха шанса да опитат хлябове, мезета, уникални ястия.  Тази година в общия базар се включиха и фермери.      ", "date": "2018.05.18", "title": "БЛИЦ TV: С рецепти от кулинарния фест \"Вкусът на Пловдив\" всяка домакиня ще бъде похвалена от гостите (СНИМКИ)"}
{"url": "https://www.blitz.bg/obshtestvo/samo-v-blits-mariya-ot-koynare-potna-vdn-zemya-ss-semeynoto-zlato-1000-leva-i-vazhni-dokumenti_news601175.html", "text": "Жена от Койнаре е изчезнала по абсолютно мистериозен начин от плевенския град Койнаре. Това съобщиха нейни близки пред БЛИЦ. На 28 април съпругът й излиза за малко от дома им. Когато се връща, 54-годишната Мария Георгиева сякаш просто се е изпарила. А заедно с нея и семейното злато, 1000 лева, личните документи на нея и съпруга й, ключовете за двете им същи и семейния автомобил.  \"Баща ми е помислил, че може просто някъде да е отишла, първоначално дори не е забелязал липсите. След като не се прибира вечерта, започва да разпитва съседи и роднини, но никой нищо не е чувал\", разказва пред БЛИЦ синът й Галин Борисов.   Семейството подава сигнал за изчезването в плевенската полиция, но до този момент издирването е без успех. Установено е единствено, че не е напускала границите на България.  \"И това не е сигурно, защото знаете как се проверява на границите, може просто да е минала, без дори да й поискат личната карта\", коментира Галин.  Цялото семейство се издържа от работа в Испания. Преди няколко месеца Мария се върнала в България, за да свърши лична работа и да си почине, с намерението да се прибере пак в Испания. При нея дошъл и съпругът й, който пък имал и испанско гражданство.   \"Аз бях там, говорихме по телефона, по нищо не изглеждаше да е имала намерения да бяга или пък някой да я плаши. Но все пак ми се върти в главата - в Койнаре има и роми, които може да са си помислили, че водим охолен начин на живот и да са я сплашили с нещо или пък да са я излъгали, че съм в беда, за да им даде пари. До този момент, обаче, никой не се е свързал с нас\", недоумява синът.   Единственото обаждане, което получили, било преди няколко дни от анонимно позвъняване без номер. Жена съобщила, че Мария е добре и в момента се намира в квартира в Испания. Когато я попитали къде точно е, затворила и повече не се обадила.\"  Близките на Мария са повече от отчаяни и молят всеки, който има някаква информация за изчезналата жена, да подадат сигнал за нея в най-близкото полицейско управление.    ", "date": "2018.05.18", "title": "Само в БЛИЦ! Мария от Койнаре потъна вдън земя със семейното злато, 1000 лева и важни документи"}
{"url": "https://www.blitz.bg/obshtestvo/regioni/v-pernik-se-izgavrikha-s-blgarshchinata-i-izvrshikha-neshcho-mnogo-gnusno-snimka_news601189.html", "text": "Една държава е богата с историята си и с класиците си. Това е правило, което спазват почти навсякъде, но не и у нас. Доказва го вандалщината към българското слово, извършена в Перник. От няколко дни снимка на изхвърлени на боклука книги, предизвиква всеобщо недоволство.   Сред авторите, които собствениците на книгите явно са счели за ненужни, за титани като Христо Ботев, Гео Милев или Пейо Яворов.   На боклука е и История на България, както и Димитър Талев.  \"Това е толкова грозно и показателно за ситуацията в България. Когато забравяме историята, културата си и произхода, е напълно заслужено да ни сполети простотия и бездуховенство\", възмущава се Петя Яринчева във Фейсбук.    ", "date": "2018.05.18", "title": "В Перник се изгавриха с българщината и извършиха нещо много гнусно (СНИМКА)"}
{"url": "https://www.blitz.bg/obshtestvo/regioni/kmett-na-strelcha-povezhda-bunta-sreshchu-kartela_news601139.html", "text": "В понеделник от 10.30 до 12 часа Стрелча ще бъде под обсада и под рози. Стотици недоволни розопроизводители ще блокират пътя към двете розоварни и няма да дадат пиле да прехвръкне. На пътя ще бъдат изсипани чували с набран, но непродаден розов цвят. Припомняме, че кметът на Стрелча Стойно Чачов пръв реагира срещу ниската изкупна цена на розата. Той отиде на спешна депеша в НС, срещна се с Цвета Караянчева, която пък съдейства Комисията по земеделие да се занимае с проблема.  Снощи Чачов свика в Стрелча розопроизводителите, доведе и двама народни представители. Те обясниха, че няма как държавата да въздейства на бранша, но обещаха да съдействат с всичко, с което могат.  В Стрелча са категорични, че блокадата на пътищата и към розоварните ще продължи, докато ниската цена на килограм гюл не бъде вдигната. Кампанията започна на 2.50 лева, но беше свалена вчера и днес на 1.80.-2 лева. Стопаните на розови градини отказват да берат, заканват се да изсипят целия розов цвят на улицата.  Кристина ИВАНОВА, БЛИЦ", "date": "2018.05.18", "title": "Кметът на Стрелча повежда бунта срещу картела"}
{"url": "https://www.blitz.bg/layfstayl/skorost/tesla-se-nuzhdae-ot-10-miliarda-za-da-otselee_news601122.html", "text": "Πpoизвoдитeлят нa eлeĸтpичecĸи aвтoмoбили Теѕlа ce нyждae oт дoпълнитeлни 10 милиapдa дoлapa дo 2020 г., зa дa пpoдължи дa paбoти, пpeдвиждa Gоldmаn Ѕасhѕ. \"Toвa нивo нa ĸaпитaлoвитe тpaнзaĸции мoжe дa ce финaнcиpa чpeз мнoжecтвo възмoжнocти, вĸлючитeлнo издaвaнe нa нoви oблигaции, ĸoнвepтиpyeми aĸции и ĸaпитaлoви инcтpyмeнти, пише Мъни бг. Теѕlа имa няĸoлĸo oпции дa peфинaнcиpa дългocpoчния дълг и дa нaбepe дoпълнитeлни cpeдcтвa, ĸoeтo дa й пoзвoли дa финaнcиpa cвoитe цeли зa pacтeж\", oбяcнявa aнaлизaтopът нa Gоldmаn Ѕасhѕ Дeйвид Taмбepинo в cъoбщeниe дo ĸлиeнтитe.  Maĸap eĸcпepтът дa e cигypeн, чe Илън Mъcĸ нямa дa имa пpoблeми пpи нaбaвянeтo нa дoпълнитeлнитe cpeдcтвa, финaнcиpaнeтo вepoятнo щe имa cвoятa цeнa.  Издaвaнeтo нa дoпълнитeлeн дълг би мoглo дa ce oтpaзи нa ĸpeдитния пpoфил нa ĸoмпaниятa, a издaвaнeтo нa oщe aĸции или ĸoнвepтиpyeми oблигaции би paзвoднилo нacтoящитe aĸциoнepи.  Bъпpeĸи пpoгнoзaтa зa дoпълнитeлни ĸaпитaлoви изиcĸвaния и peйтинга зa пpoдaжбa, дaдeн oт Gоldmаn, в нaчaлoтo нa мaй Mъcĸ бe ĸaтeгopичeн, чe нямa дa cъбиpa нoви cpeдcтвa и дa пoвишaвa ĸaпитaлa нa ĸoмпaниятa.  Теѕlа пpиĸлючи пъpвoтo тpимeceчиe нa 2018 г. c близo 2.7 млpд. дoлapa пpиxoди, ĸoeтo e cъc 700 млн. дoлapa пo-мaлĸo oт oтчeтeнoтo в ĸpaя 2017 г. Πpeдвид oгpoмнитe paзxoди, aвтoпpoизвoдитeлят нямa ĸaĸ дa пpoдължи paбoтaтa cи бeз гoлямa финaнcoвa инжeĸция.  Aĸциитe нa Теѕlа cпaднaxa c 8% пpeз тaзи гoдинa, ĸaтo цeнaтa им в мoмeнтa e нaд 286 дoлapa, дaвaйĸи нa ĸoмпaниятa пaзapнa cтoйнocт oт 48.6 млpд. дoлapa. Cпopeд Taмбepинo цeнaтa им щe ce cpинe c 31% пpeз cлeдвaщитe 6 мeceцa, дocтигaйĸи 195 дoлapa.    ", "date": "2018.05.18", "title": "Tesla се нуждае от $10 милиарда, за да оцелее"}
{"url": "https://www.blitz.bg/ikonomika/petkova-obsdi-dostavkite-na-gaz-s-predstaviteli-na-konsortsiuma-shakh-deniz_news601171.html", "text": "През последните месеци работата по проекта за изграждане на интерконектора Гърция-България е интензифицирана. Мога да препотвърдя подкрепата от страна на правителството към междусистемната газова връзка. Това е основен приоритет, залегнал в управленската ни програма. За трета поредна година правителството залага в бюджета държавна гаранция в размер на 110 млн. евро.За това енергийният министър Теменужка Петкова информира представители на консорциума Шах Дениз по време на среща днес, съобщиха от МЕ, цитирани от БГНЕС. „Ай Си Джи Би“ вече е бенефициент и по оперативна програма „Иновации и конкурентоспособност“, което ни дава възможност да използваме допълнително финансиране в размер на 39 млн. евро по проекта, допълни тя.  В момента и трите обществени поръчки по проекта за изграждане на интерконектора Гърция-България са в ход – за избор на доставчик на тръби, за проектиране и строителство и за избор на инженер-консултант. „Амбицирани сме всички дейности да се изпълняват съгласно графика“, подчерта министър Петкова. По думите й се предвижда през 2020 г. междусистемната газова връзка Гърция-България да бъде въведена в експлоатация. Представителите на консорциума информираха министър Петкова, че добивът на природен газ от втората фаза на Шах Дениз е ускорено. Те увериха, че страната ни може да получи първите количества природен газ от Азербайджан през 2020 г. Азербайджан подкрепя България в дейностите по гарантиране на енергийната сигурност в региона, допълниха още те. ", "date": "2018.05.18", "title": "Петкова обсъди доставките на газ с представители на консорциума Шах Дениз"}
{"url": "https://www.blitz.bg/obshtestvo/obrazovanie/eto-koga-v-mon-shche-bdat-iztegleni-variantite-za-maturite_news601135.html", "text": "В понеделник - 21 май, в 5.10 часа в зала 5 на Министерството на образованието и науката (МОН) ще бъде генериран изпитният вариант за зрелостния изпит по български език и литература за 12-и клас, съобщиха от пресцентъра на МОН. Държавният зрелостен изпит по български език и литература започва в 8.00 часа. Авторът и произведението за 41-ия въпрос ще бъдат обявени по Българското национално радио в 12.00 часа.По-късно, в 8.50 часа, отново в МОН, ще бъде изтеглен изпитният вариант /от три възможни/ по български език и литература за изпита след седми клас за националното външно оценяване, и за преразказа на непознат текст с дидактическа задача. Изпитът за седмокласниците по български език и литература започва в 10.00 часа. След 16.00 часа в сайта на МОН ще бъдат публикувани изпитните варианти и ключът с верните отговори и за двата изпита. ", "date": "2018.05.18", "title": "Ето кога в МОН ще бъдат изтеглени вариантите за матурите"}
{"url": "https://www.blitz.bg/intsidenti/stikhii/v-straldzha-ne-pomnyat-takova-bedstvie-ot-godini-snimki_news601167.html", "text": "Незапомнено бедствие удари град Стралджа и околните села. Градушка и порой изкорениха дървета и стълбове, и съсипаха земеделската реколта. Пострадали и бедстващи хора няма. Силен дъжд и ураганен вятър за минути съборили десетки дървета и стълбове снощи.  Днес през целия ден хората разчистваха дворове си и улиците от паднали клони. В Стралджа има къщи без ток, а в близките села са и без вода, информира bTV.   Близо 10 000 декара земеделска земя са унищожени. ", "date": "2018.05.18", "title": "В Стралджа не помнят такова бедствие от години (СНИМКИ)"}
{"url": "https://www.blitz.bg/obshtestvo/regioni/sint-na-vliyatelen-politik-otkradna-srtseto-na-shcherkata-na-mito-ochite-snimki_news601138.html", "text": "Като по-филмите, като първите трепети, като пеперудките в корема… Ето така онази чиста и искрена любов завладя и сърцето на по-малката дъщеря на несебърския бос Димитър Желязков, по прякор Митьо Очите – Ивелина, съобщава Флагман. Красавицата сега завършва средното си образование в СУ ”Любен Каравелов” в Несебър. Любовта обаче я среща с момче от Бургас -12-класник от Строителния техникум „Кольо Фичето”.  Между двамата тийнейджъри искрите пламват още от запознанството им.  Неговото име е Никола Мечков. Той е син на един от бургаския общински съветник Пеньо Мечков, влязъл в местния парламент от гражданската квота на голяма партия. Семейството на бъдещия зет на Митьо Очите е почтено и образовано, има и частен бизнес – собственик е на един от най-приятните и уютни ресторанти в жк. „Меден рудник”. Мечков е и успял строителен предприемач с множество обекти в най-големия бургаски квартал.     Не е ясно кога точно се заформил приказният свят на Ивелина и Никола и са станали двойка, но едно е сигурно -между тях химията си личи отдалече, разкриват близки до влюбените гълъбчета. Въпреки че изпращането на двамата 12-класници бе в един и същи ден, Никола като един истински Ромео успя да стигне на време до двора на училището в Несебър, за да стане част от празника на своята любима.  Ивелина пък от своя страна публикува снимка, на която Никола я целува, а тя самата го поздравява със следния текст: „Честито завършване, любов моя!”.  Няма как да не отбележим, че по време на празника на несебърската принцеса в двора на школото бе й Димитър Желязков, който все повече се гордее със своята малка, но вече голяма  щерка.  На изпращането на 12-класниците на СУ”Любен Каравелов” морската хубавица се появи с елегантна къса черна рокля с мрежа и орнаменти от дантела, под формата на цветя. Тоалетът й бе завършен с бежови сандали на ток, а  прическата й бе с две плитки рибена кост и небрежно паднали към рамото къдрици. ", "date": "2018.05.18", "title": "Синът на влиятелен политик открадна сърцето на щерката на Митьо Очите (СНИМКИ)"}
{"url": "https://www.blitz.bg/kriminalni/palava-uchitelka-pravi-seks-s-trima-uchenitsi-no-ediniyat-razkaza-igrata_news601026.html", "text": "В САЩ 36-годишна учителка по физическо възпитание е преспала с трима свои студенти. С един от тях даже Тифани Айхлер преспала два пъти. Това пише в.\"Метро\". С едно от момчетата учителката влязла в сексуален контакт в училището в Кантон, Охайо. С другото - първо на задната седалка на колата й, а след това в мазето на къщата на момчето. С третото - в колата си в парка.  Тифани трябвало да признае всичко в резултат на факта, че един от тийнейджърите започнал да я изнудва. Казал й, че сестра му е разбрала какво се е случило, така че ще трябва да плати пари. Учителката била принудена да се свърже със службата за сигурност на училището, чиито служители на свой ред се свързали с полицията.  Жената се отказа от работата си и се признала за виновна за сексуален тормоз. Превод: БЛИЦ", "date": "2018.05.18", "title": "Палава учителка прави секс с трима ученици, но единият ѝ разказа играта"}
{"url": "https://www.blitz.bg/kriminalni/prestplenie/nova-izmama-vrluva-v-dupnitsa-na-pritsel-sa-vzrastnite-khora_news601116.html", "text": "Нов вид измама свързана с кражба на имоти стартира в Дупница. Първа в схемата попаднала възрастна жена от града, която по чудо не се простила с апартамента си. „Жената е получила телефонно обаждане на домашния си телефон от мъж, който се представил за служител на Община Дупница.  Държал се изключително любезно и след серия от въпроси, от които установил, че тя е собственик на апартамент й обяснил, че има грешно попълнена декларация за жилището. По думите й, той заявил, че работи в стая номер 50 на Община Дупница (в тази стая се помещава НАП), но нямало проблем да й съдейства, за да не се разкарва до администрацията, за да \"коригират\" документите“, обясни говорителят на администрацията, Христо Апостолов, цитиран от \"Монитор\".   Малко по-късно последвала среща между жертвата и измамника, като по описанието на жената, мъжът бил добре облечен, около 55 годишен с прошарена коса. Изключително коректно и добронамерено се държал с нея и й обяснил какви документи са необходими да приготви. Възрастната жена събрала целия набор от документи и решила вместо да чака повторното свързване с нея, да отиде направо на място в Общината и потърси въпросният служител, за да приключат с \"коригирането на грешката\". Жената е посъветвана от служителите на Община Дупница да подаде сигнал в РУ-Дупница.  Предполага се, че става въпрос за опит за измама с прехвърляне на жилище, а за жертви са търсени възрастни или самотно живеещи хора. Преди 4-5 години отново е имало подобни опити за измама с имоти.  Община Дупница напомня на всички жители, че всякакви дейности свързани с документи се извършват в сградата на Община Дупница. „Ако някой се представи за служител с подобно предложение знайте, че става въпрос за измама и веднага сигнализирайте на тел. 112 или в най-близкото управление на полицията“, обясни още Апостолов. ", "date": "2018.05.18", "title": "Нова измама върлува в Дупница, на прицел са възрастните хора"}
{"url": "https://www.blitz.bg/obshtestvo/razkhodkite-na-pandizchiyata-georgi-vlev-za-smetka-na-drzhavata-prodlzhavat_news601119.html", "text": "Районният съд във Велико Търново оправда репортера на „Борба“ Нели Сукова по заведено срещу нея дело за клевета и уронване на доброто име от затворника Георги Вълев. След съдебно следствие в три заседания от март т.г. съдия Младен Димитров произнесе оправдателна присъда за журналистката и отхвърли предявения граждански иск от Вълев в размер на 15 000 лева. Оправдателната присъда бе произнесена след брилянтна пледоария на адвоката на вестника Иван Няголов. Той направи на пух и прах речта на служебния адвокат на осъдения до живот по делото „Килърите” за поръчителство на две убийства.  Служебният адвокат се опита да припише извършване на престъпление от авторката на статията от 10 януари т.г., в която се говори за една от версиите за убийството на Петър Христов, че Георги Вълев може да има участие в поръчването на екзекуцията на търновския бизнесмен от затворническата килия в Ловеч. Георги Вълев се опита да използва медицински документ от  болницата в Ловешкия затвор, че е припаднал и получил психични проблеми от статията в „Борба“ от 10 януари. В документа обаче лекарят е написал, че нервният срив се дължи на публикации в пресата! Кои са тези публикации и коя е тази „преса“ по време на делото не беше уточнено.     Оправдателната присъда на районния съд подлежи на обжалване пред окръжния във В. Търново. Затворникът Вълев със сигурност ще се ползва и от тази възможност, за да се разходи до В. Търново отново и за пореден път. Защото той няма никакви разходи поради декларация за бедност. В същото време през 2016 г. Окръжният съд вдигна запори върху 13 негови имота и дялове във фирми. Въпреки този всеизвестен факт той обаче води куп дела и винаги му се отпускат служебни адвокати за сметка на данъкоплатците, а Георги Вълев не плаща и държавната такса върху граждански искове, която е 4%. Така например за исканите от репортера на „Борба“ 15 000 лв. той трябваше да плати близо 600 лева и отделно минимум 300 лева за адвокат. А това дело не е единственото, с което Георги Вълев разнообразява затворническото си ежедневие и си осигурява разходки, макар и с белезници, до Велико Търново.  На 23 май той отново ще бъде воден от полиция, съдебна охрана и жандармерия във В. Търново. Този път съди следствения арест заради липса на комфорт и иска 500 лева. Заедно с него ще бъде доведен и осъденият за убийства Халил, който да разкаже колко мъки е изпитал Вълев по време на престой преди години в килия във В. Търново. Въпросният осъден убиец бе свидетел и по делото срещу Нели Сукова, за да каже колко много е страдал Вълев по време на разходка в Ловешкия затвор, защото му е било уронено доброто име.  На 21 юни в окръжния съд започва пък делото на комисията „Антикорупция“за отнемане в полза на държавата на 41 имота на Вълев за 3,6 млн. лв., които са запорирани. За този ден известният в близкото минало търновски хотелиер пак ще бъде конвоиран от затвора в Ловеч, за да не бъдат нарушени неговите граждански права. Всички разходи за разходките на затворника са за сметка на народа. Дали пък прокуратурата най-сетне няма да извърши проверка дали Георги Вълев е затворник милионер, или затворник бедняк и какво е направил с 13-те собствености, освободени от запори през 2016 г. с определение на Окръжния съд във В. Търново? Източник: Борба", "date": "2018.05.18", "title": "Разходките на пандизчията Георги Вълев за сметка на държавата продължават!"}
{"url": "https://www.blitz.bg/obshtestvo/stolitsa/glavniyat-sekretar-na-mvr-s-prvi-dumi-za-pedofila-zadrzhan-v-stolichnoto-uchilishche_news601133.html", "text": "Нямаме пълни данни дали е извършил блудствени действия. Но имаме информация, че е извършил действия с малолетни лица с цел сексуални подбуди. Така главният секретар на МВР главен комисар Младен Маринов коментира случая със задържания днес млад мъж в столичното 17 училище. „Не може да се даде повече информация. Задържан е въпросният гражданин“, заяви той. По думите му все още няма пълна информация, като се очаква случаят да се разясни.  ", "date": "2018.05.18", "title": "Главният секретар на МВР с първи думи за педофила, задържан в столичното училище"}
{"url": "https://www.blitz.bg/kriminalni/prestplenie/krvav-semeen-skandal-v-plovdiv-razyarena-spruga-grabna-nozha-i-stana-strashno_news601154.html", "text": "Жена намушка мъжа си след семеен скандал. Кървавата разпра се е разиграла в ранни зори в Пловдив, съобщават от полицията в града под тепетата. Около 7.30 часа вчера в полицията постъпило съобщение за настанен в болница 47-годишен пловдивчанин с прободна рана в областта на гърдите. В хода на проверката е установено, че нараняването било причинено от 42-годишната му съпруга, при скарване в апартамента им.  С полицейска заповед жената е задържана за едно денонощие. Материалите по образуваното досъдебно производство са докладвани в районната прокуратура. ", "date": "2018.05.18", "title": "Кървав семеен скандал в Пловдив! Разярена съпруга грабна ножа и стана страшно"}
{"url": "https://www.blitz.bg/kriminalni/nova-strashna-droga-plzva-na-blgarskiya-pazar-paralizira-detsa-i-vodi-do-smrt_news601005.html", "text": "Суперсилни и непознати наркотици, произведени в Китай, които вече навлизат сериозно на нашия пазар, парализират тийнейджъри. Дрогите са синтетични с 90% чистота, а ефектите от тях не са изследвани върху потребителите, съобщава в. \"Телеграф\". Тъй като не се различават от стандартните опиати и стимуланти, лекарите често не могат да разпознаят симптомите за предозирането им. Свръхдозите се достигат лесно и могат да доведат до инсулти и инфаркти дори след тийнейджъри, предупредиха експерти в борбата с трафика на наркотици.   Само преди седмица подобен наркотик 17-годишен тийнейджър колабира на улицата в Бургас и беше приет в токсикологията със симптоми на натравяне.   \"Всеки един от познатите наркотици вече има заместител, произвеждан в Китай. Той е по-силен, а цената му е по-ниска, може да се поръча по интернет, като значителна част са легални. Представете си до какво води това\", коментира още специалист по трафика.  По данни на службите към момента има около 50 фабрики, разположени основно в Шанхай и Хонконг, които бълват всеки ден стотици килограми дрога, заливащи цяла Европа, включително България. За да бъде легален наркотикът, постоянно се изменят формулите за синтез.  Дизайнерските наркотици са съвършено нови вещества, които имитират ефектите на тревата върху психиката, но те не са изследвани, работят по друг начин върху тялото и психиката, като може да се стигне и до смърт. Това коментира биохимикът д-р Юлиян Караджов.     ", "date": "2018.05.18", "title": "Нова страшна дрога плъзва на българския пазар, парализира деца и води до смърт!"}
{"url": "https://www.blitz.bg/kriminalni/nakazanie/pomnite-li-bashchata-izverg-zapalil-i-ubil-rodniya-si-sin-eto-kakvo-se-sluchi-s-nego-sled-zhestokoto-prestplenie_news601142.html", "text": "Пловдивският апелативен съд потвърди присъдата на Окръжен съд - Пловдив, с която Никола Д. беше осъден на 20 години затвор за убийството на сина си Иван Д., извършено по особено мъчителен начин. Съдът не прие версията на подсъдимия, че пострадалият се е самозапалил. Тези твърдения са категорично опровергани от показанията на полицейските служители и лекарския екип, пристигнали на мястото на инцидента. Иван Д.  все още е бил в състояние да разговаря с тях и сам е разказал за инцидента. Думите му са били потвърдени и от неговата майка, която пред съда се е възползвала от правото да не дава показания, като съпруга на подсъдимия. Споделеното от свидетелите е подкрепено и от изготвените по делото експертизи.     На 27.12.2016 г. вечерта, подсъдимият Никола Д. консумирал алкохол в дома си в с. Отец Кирилово. Започнал да се заяжда със съпругата си, понеже синът им взел заем в размер на 10 лв. от човек от селото. Взел бутилка от сок, пълна с бензин, и заявил, че отива да запали автомобила на сина си. В този момент Иван Д. влязъл в къщата на родителите си. Между него и баща му възникнал конфликт по повод взетия заем. Подсъдимият изсипал върху главата му бензина от бутилката. След това щракнал със запалка и огънят бързо обхванал както дрехите на пострадалия, така и областта на лицето, тялото и ръцете.   Виждайки, че синът й гори, майка му го отвела в банята, поливайки го с вода. Подсъдимият също се включил в гасенето на дрехите на сина си. Пострадалият бил транспортиран до УМБАЛ „Св.Георги“ ЕАД гр.Пловдив и настанен в Клиниката по изгаряния. Въпреки оказаната медицинска помощ, починал от тежките изгаряния два месеца по-късно.   Решението на Пловдивския апелативен съд не е влязло в сила и подлежи на обжалване пред Върховния касационен съд. ", "date": "2018.05.18", "title": "Помните ли бащата изверг, запалил и убил родния си син? Ето какво се случи с него след жестокото престъпление"}
{"url": "https://www.blitz.bg/kriminalni/prestplenie/mladen-marinov-pismoto-na-pelov-pt-km-otkrivaneto-na-begltsite_news601143.html", "text": "Писмото, изпратено вчера от избягалия затворник Пелов, е предадено и се проверява. Това заяви по време на брифинг главният секретар на МВР главен комисар Младен Маринов. Според него ситуацията напомня на случая с Чикагото и процедурите по връщане в България за изтърпяване на присъдата си. Маринов изрази надежда писмото да е път към откриването и задържането на бегълците. „Така или иначе писмото ще се изследва, както текстът, така и почеркът. Колегите не са спирали да работят“, посочи Маринов.  Главен комисар Младен Маринов увери, че предавайки се Пелов може да разчита, че ще се спазят права му. „Обвиненията на Пелов са безпочвени, това са определения на съда“, допълни още Младен Маринов.  Министърът на вътрешните работи Валентин Радев уточни, че в самото президентството не е постъпвало такова писмо. Посланието обаче е адресирано до президента Румен Радев и омбудсмана Мая Манолова. В него Пелов обяснява, че присъдата му е несправедлива и затова решил да избяга. „Писмото има клеймо с печат от България, но това не е 100-процентора гаранция, че е пуснато от Пелов“, смята още Маринов.    ", "date": "2018.05.18", "title": "Младен Маринов: Писмото на Пелов - път към откриването на бегълците"}
{"url": "https://www.blitz.bg/obshtestvo/konfiskuvanite-artefakti-pri-spetsaktsiyata-v-sarafovo-predizvikakha-senzatsiya-v-nauchnite-sredi-snimki_news601159.html", "text": "Златните статуетки, урната, стотиците монети и други находки иззети при специализирана полицейска акция в кв. Сарафово, предзвикаха огромен интерес, както от страна на широката публика, така и в научните среди. Тази сутрин Флагман.бг разпространи снимките на артефактите и те се превърнаха в сензация, пише Флагман бг. Мненията обаче са поляризирани – те или ще се окажат част от колекция с изключително голяма историческа стойност... или абсолютни имитации.  Флагман.бг се допита да двама експерти, за да се посочи евентуална датировка на находките, както и тяхната историческа стойност. Според археолог, който ни консултира, те са намерени на поне 3 различни места, защото са от съвсем различни епохи.   Това категорично опровергава абсурдната теза, че иззетите артефакти са част от легендарното съкровище на Вълчан войвода. Колкото и комично да звучи в иманярските форуми от сутринта се коментира, че Станимир и Александър са открили имането на митичния войвода, но ги застигнало проклятието му, защото били арестувани и сега щели да лежат в затвора!  Един от археолозите, с когото се консултирахме най-силно бе впечатлен от фигурата на Атлас - изключително запазен експонат. Той е бил спазарен за 3 хил.евро, но сделката пропаднала, защото купувачи не са били ценители, а полицаи под прикритие.    Според наши източници, ако миниатюрната фигура е автентична, а не реплика, е изключително ценна и с голяма историческа стойност, много повече от 3 хил.евро. Атлас е титан от гръцката митология, осъден от боговете да държи вечно небето на ръцете си. Представата за титана не се среща във вярванията нито на прабългарите, нито на траките, нито на славяните, нещо, което дава нова насока за историята на мястото, където евентуално е намерена фигурата.  Изработката на Атласа представлява сериозен интерес за експертите, тъй като на пръв поглед е изпълнена с несъвършенства. Това разбира се не изключва възможността да е направена по този начин умишлено - в авангарден стил.  „Видно е, че на места по фигурата има елементи, които показват несъвършен метод на отливка. Например, главата на титана, ако изобщо може да се говори за Атлас в случая, е прилепена към земното кълбо – то сякаш дори „извира“ от нея. Между бицепсите, земното кълбо и главата на фигурата също се виждат и други несъвършености– останал прилепен материал. Допълнително, по части от фигурата се вижда и корозия – нещо абсолютно нехарактерно за злато, което би означавало, че експонатът може би не е напълно чист, а с примеси или предимно състоящ се от мед. Това е видно от зеления цвят при досег с кислород, който е типичен именно за медта, която е един от най-често срещаните метали в света. Този процес обаче е дълъг – обикновено отнема години, така че мистерията е сериозна“, разкриха пред Флагман.БГ експерти, пожелали да останат анонимни.  Въпросната корозия по фигурата е видна и върху монетите, които действително са изсечени от мед. Тя действа като непряко доказателство и за състава на сочената за златна „Фигура на Атлас“.  Подобна е и ситуацията с вазата-урна, по средата на която ясно си личи надлъжен белег, характерен за свързването на две половини. Този метод е познат като отливка и е по-характерен за друга епоха, отколкото за периода, от който би трябвало да е артефактът.  Тези и други белези, свидетелстват, че е напълно възможно предметите да са ако не фалшификати, то поне скъпо струващи имитации, насочени към по-наивни колекционери или богати туристи, убеден е друг от археолозите с когото разговаряхме.  Полицаят под прикритие, който успял с действията си да примами Станимир и Александър разкри, че иманярите са признали пред него, че се занимават с този тип дейност от 12 –годишни, искали по 10 хил. евро за артефактите, а монетите вървели по 300 евро на парче, но бързо били готови да свалят цената, което показва, че или не са знаели стойността на находките или пък с ясно съзнание са пласирали реплики.  В момента предметите се намират в полицейски склад и предстои да бъдат извършени първоначалните огледи от експерти. Този процес е сложен и обикновено дълъг – може да отнеме време до 1 година, а правилното му извършване зависи от много фактори. Засега произходът им е неясен, но мистерията ще бъде разплетена окончателно, едва когато специалистите се произнесат. ", "date": "2018.05.18", "title": "Конфискуваните артефакти при спецакцията в Сарафово предизвикаха сензация в научните среди (СНИМКИ)"}
{"url": "https://www.blitz.bg/zdrave/ucheni-ustanovikha-sekst-v-naprednala-vzrast-zapazva-pametta_news601055.html", "text": "Австралийски психолог откри, че паметта на възрастните хора, които водят активен сексуален живот, е много по-добър. До такива заключения изследователите дойдоха, след като анализираха информацията за интимния живот на повече от шест хиляди души на възраст над 50 години, предадоха световните медии. Учените заключиха, че сексът не подобрява паметта, но й помага да се запази. Сексът също влияе върху качеството на емоционалната комуникация с партньора.  Също така е установено, че факторите на околната среда оказват влияние върху предотвратяването на деменция и запазването на умствената яснота в напреднала възраст. В допълнение когнитивните способности са повлияни положително от социалните връзки.  Всеки от участниците в експеримента предостави данни за присъствието и честотата на сексуалните контакти, както и за емоционалната връзка с партньора.  Освен това от анкетираните бе поискано да говорят за останалите навици: диета, гледане на телевизия, тютюнопушене, физическа активност и продължителност на съня. Превод: БЛИЦ", "date": "2018.05.18", "title": "Учени установиха: Сексът в напреднала възраст запазва паметта"}
{"url": "https://www.blitz.bg/lyubopitno/tazi-duma-pobrka-amerika-a-vie-kakvo-chuvate-video_news601152.html", "text": "Помните ли историята с „роклята”, която едни виждаха синя, а други бяла? Вече седмица нова вълна от спорове взриви интернет. Ако по някаква причина все още не сте чули това, направете го точно сега! Какво чувате? Yanny или Laurel? Милиони хора влязоха в ожесточени спорове. Десетки създадоха теории. А ако вие чувате втория вариант, технически сте прав.        Има няколко частични обяснения за това как „Yanny или Laurel” се превърна в новата версия на „роклята”, която по същия начин взриви интернет пространството преди три години. Самият аудиозапис произлиза от уебсайта Vocabulary.com (бел.авт. сайт, който помага за обогатяване на езика и научаване на нови думи) при вписването на “laurel” (бълг. лавров).  На 11 май Кейти Хецел, първокурсничка в гимназия „Flowery Branch” в Джорджия, била в час по Световна литература. „Laurel” била една от думите в речника й. Тя решила да я провери в уебсайта Vocabulary.com и пуснала аудиозаписа, за да се увери в произношението. Вместо търсената от нея дума обаче, тя чула “yanny”.        “Попитах съучениците си, но всички чувахме различни неща”, казва Кейти. После тя публикувала аудиозаписа в своя Instagram профил. Малко след това, неин съученик в последен курс, Фернандо Кастро, споделил нейния клип като анкета.     Потребител на Reddit.com (бел.авт. американски уебсайт за социални новини) качил записа във форум за обсъждане на невероятни природни феномени. Малко по-късно популярен влогър в Youtube с над 610 000 абонати, качила записа в своя туитър.  И както при случая с роклята, дилемата разполови интернет и достигна до милиони потребители.", "date": "2018.05.18", "title": "Тази дума побърка Америка! А вие какво чувате? (ВИДЕО)"}
{"url": "https://www.blitz.bg/svyat/severna-koreya-otryaza-vsichki-zhurnalisti-na-yuzhna-koreya-za-zatvaryaneto-na-yadreniya-poligon_news601147.html", "text": "Северна Корея отказа да приеме списък с имената на южнокорейски журналисти, които се надяваха да отразят затварянето на ядрения полигон на КНДР, съобщи Република Корея, цитирана от \"Ройтерс\". Според агенцията възникват нови въпроси около ангажимента на Пхенян да намали регионалното напрежение.КНДР покани няколко журналисти от Южна Корея и други държави да бъдат свидетели на затварянето на ядрения полигон \"Пунггиери\" (Punggye-ri) през следващата седмица.  Но забележителният напредък през последните месеци изглежда е под въпрос, след като последните дни тоталитарната държава изрази съмнения относно безпрецедентната среща на върха между Ким Чен-ун и президента на САЩ Доналд Тръмп в Сингапур на 12 юни. КНДР отмени преговори с Южна Корея и заплаши, че може да отмени срещата с Тръмп, ако САЩ настояват само за ядрено разоръжаване. Южнокорейското министерство по въпросите на обединението съобщи днес, че КНДР е \"отказала да приеме\" списъка с журналисти, предаден от Юга. Ведомството не разкри подробности, но решението на Пхенян вероятно ще увеличи съмненията около плана за ядрения полигон. Междувременно Китай отговори на предположение на американския лидер, че Пекин може да оказва влияние на КНДР да заеме нова твърдолинейна позиция. Китай подчерта, че желае стабилност и мир на Корейския полуостров, а също така подкрепя полуостров без ядрени оръжия.", "date": "2018.05.18", "title": "Северна Корея отряза всички журналисти на Южна Корея за затварянето на ядрения полигон"}
{"url": "https://www.blitz.bg/svyat/samolet-boeing-737-ss-107-ptnitsi-se-e-razbil-kray-khavana-prvi-snimki-ot-myastoto-na-tragediyata_news601190.html", "text": "Boeing 737 със 107 пътници на борда се разби на летището в Хавана, съобщава „Дейли стар”. Инцидентът е станал в 12:30 часа местно време. Самолетът на Cubana de aviacion се е разбил при излитане до средно училище, което се намира близо до международното летище.  Самолетът е изпълнявал вътрешен полет, към град Олгин.  Броят на пострадалите и загиналите се уточнява. Превод: БЛИЦ", "date": "2018.05.18", "title": "Самолет Boeing 737 със 107 пътници се е разбил край Хавана, първи СНИМКИ от мястото на трагедията"}
{"url": "https://www.blitz.bg/obshtestvo/regioni/mlad-laborant-ot-veliko-trnovo-zaryaza-kolbite-i-mikroskopa-podkara-boklukchiyski-kamion-v-germaniya-i-pecheli-kato-profesor_news600875.html", "text": "Безизходица принудила Петър Борисов от Велико Търново да попадне сред хилядите медицински кадри емигрирали в чужбина. Бил толкова разочарован от здравната система у нас, че откакто заминал за Германия преди 6 години – едва тази пролет си идва за няколко дни в родния град. 37-годишният мъж твърди, че дипломата му за медицински лаборант в България има нищожна стойност и трудът му бил оценен за жълти стотинки. Това била причината да потърси по-добър живот зад граница и готовността му по онова време да започне каквато и да било работа. Не се срамува, че е шофьор на боклукчийски камион и твърди, че заплащането, което получава, е десет пъти по-високо от това на медицински работник у нас, пише \"Борба\".   Петър е завършил за медицински лаборант в Медицинския университет в Пловдив през 2003 година. След дипломирането веднага започва работа по специалността си в местна болница и остава там 4 години. Твърди, че дори отношението на дългогодишните здравни работници към младите кадри било недружелюбно.  „До някаква степен ги разбирам, защото те бяха прекарали целия си живот в лабораторията, обезверени, отчаяни от здравната система. Вместо да виждам добър пример, аз се боях да не заприличам на тях. Като добавим към лошия микроклимат на работното място и ниското възнаграждение – нещата не бяха никак приятни“, спомня си Петър. Чашата преляла, когато му съобщили, че се налага да го освободят, без да има някаква конкретна причина. Оказало се, че на негово място е назначен роднина на началник на отделение в лечебното заведение. След като станал безработен, се върнал във Велико Търново и си потърсил работа тук. Лични проблеми го принудили да изтегли кредит, но след като не открил свободна позиция в търновската болница, нещата съвсем се усложнили. Един ден братовчед му предложил да заминат за Германия при техни приятели.  Проблемът на Петър бил, че не знае немски и това драстично снижавало шансовете му за добре платена работа или да стане медицински лаборант в немската страна.  В крайна сметка решил да рискува и тръгнал. Установили се в Мюнхен и скоро след това започнал във фирма за рециклиране на отпадъци, където работели няколко българи. Позицията била шофьор на камион, а задълженията му се състояли в това да преминава определен маршрут с предприятия от хранително-вкусовата промишленост и да събира сметта от тях.  „В началото беше доста трудно, защото не познавах града, но благодарение на GPS системата лека-полека се ориентирах. Неприятно беше и свикването с лошата миризма на боклука, но и това се преживява. Заради вонята, спокойно мога да я нарека така, няма особено много желаещи и затова собствениците просто са принудени да плащат добри пари“, разказа 37-годишният мъж. Само 6 месеца по-късно успял да върне изтегления заем в България. Пресмята, че за да възстанови парите чрез работа като медицински лаборант у нас, това би се случило след 2- 3 години.  През 2012 година попаднал на обява за работа за санитар. Отишъл на интервю, но бързо се отказал от предложението. Самата болница била на голямо разстояние от квартирата и дотам се стигало при смяна на няколко автобуса и още 30 минути пеш. Освен това имало недостиг на персонал, което добавяло в задълженията и грижата за чистотата и пациентите на още едно медицинско отделение.  Така търновецът продължил да работи като шофьор на боклукчийски камион, като на всеки 6 месеца заплатата му нараствала с 15 процента и получавал социални придобивки. Казва, че изкарва достатъчно, за да си позволи приветлива квартира, покриване на всички сметки за ток, вода и други консумативи, качествена храна, хубави дрехи, да праща на родителите си и да заделя по някое евро.  „Работя 6 дни в седмицта. Сутрин започвам в 7 часа, на обед имам час почивка, а храната я осигурява работодателят. Всички служители във фирмата се храним заедно в нещо като родните училищни столове. Това, което обаче най-много ми харесва е, че никой не се отнася с пренебрежение към мен заради работата ми. Ако бях шофьор на боклукчийски камион в България, едва ли щеше да бъде така“, коментира Петър.  37-годишният търновец прогнозира, че кризата с медицински кадри у нас ще продължава да се изостря все повече. По негови думи, ако държавата не вземе спешни мерки да стимулира финансово младите лекари, медицински сестри, лаборанти и санитари – до 10 години няма да има кой няма да се грижи за здравето на нацията. „Мен ме загубиха. Няма да се върна в здравната ни система, много колеги от университета също. Едва 10 процента от випуска останаха да работят в България. Бог да е на помощ на българите“, допълва Петър. ", "date": "2018.05.18", "title": "Млад лаборант от Велико Търново заряза колбите и микроскопа, подкара боклукчийски камион в Германия и печели като професор"}
{"url": "https://www.blitz.bg/svyat/video-pokazva-otchayan-opit-na-sili-na-sashch-da-izbyagat-ot-zasada-v-niger_news601183.html", "text": "Видео от безпилотен самолет показва организираната от екстремисти засада в Нигер, при която бяха убити четирима войници от САЩ и петима войници от африканската страна, пише \"Гардиън\".Материалът показва движението на войниците и отчаяните им опити да избягат, битката за живота им, когато приятелска сила пристига на помощ, но ги възприема за враг.    Видеото е разпространено от Пентагона с обяснения. То е повече от 10 минути и включва анимация. То не беше публикувано през миналата седмица, когато военните разкриха част от окончателния доклад за атаката. 46 американски и местни войници са участвали в мисия за откриване на високопоставен екстремист, но операцията е завършила безуспешно.  ", "date": "2018.05.18", "title": "ВИДЕО показва отчаян опит на сили на САЩ да избягат от засада в Нигер"}
{"url": "https://www.blitz.bg/svyat/krvav-dvortsov-prevrat-printst-na-sauditska-arabiya-ubit-predi-dni-pri-prestrelka-v-sobstveniya-mu-dom_news601146.html", "text": "Саудитският принц Мохамед бин Салман вероятно е убит при опит за дворцов преврат в Рияд, предават световни медии. Мъжът, който се смята за престолонаследник на трона в консервативната близкоизточна монархия, не се е появявал дълго време на обществени места.Това стана основание няколко медии от Иран да лансират версията, че аристократът е намерил смъртта си при опит за дворцов преврат.  Според базирани в Техеран медии принцът е застрелян с два куршума в нощта срещу 1 май в дворцовия комплекс в Рияд. Тогава саудитската столица беше събудена от взривове и автоматична стрелба. Според разпространената информация обаче метежът е бил потушен.", "date": "2018.05.18", "title": "Кървав дворцов преврат: Принцът на Саудитска Арабия убит преди дни при престрелка в собствения му дом?"}
{"url": "https://www.blitz.bg/layfstayl/za-damite/tova-e-maykata-na-ilon-msk-mozhete-li-da-y-dadete-70-godini-snimkivideo_news600164.html", "text": "Канадско-американският гений Илон Мъск може да се похвали с много неща: изобретения, богатства, слава. Този човек е постигнал много. Като цяло, класическият \"син на приятелката на майка ми\" веднага привлича вниманието към себе си ... Докато не се появи майка му Майе.Наскоро Майе Мъск отпразнува 70-годишния си юбилей. Но това е последното, за което можеш да си помислите, докато гледате тази уверена, красива и харизматична жена.  ", "date": "2018.05.18", "title": "Това е майката на Илон Мъск! Можете ли да й дадете 70 години? (СНИМКИ/ВИДЕО)"}
{"url": "https://www.blitz.bg/obshtestvo/regioni/mezhdunaroden-shofor-izzhivya-poredniya-si-koshmar-v-blagoevgrad-vseki-den-zhivee-v-strakh_news601173.html", "text": "Шофьор на тежкотоварен камион за международни превози се страхува за живота си, след като тази сутрин личният му автомобил беше запален до дома му в Благоевград. Това не е първият опит за сплашване на 56-годишния Емил Илчев. \"На 1 май някой ми беше изпочупил с бухалка стъклото и ми беше срязал гумите на колата. Това беше сигнал, че ще ми се случи нещо по-голямо\", заяви той пред БНР.  Той сподели, че от няколко месеца има сериозни проблеми с бившия си работодател, за решаването на които е сигнализирал Инспекцията по труда. При направената проверка инспекторите констатирали нарушения на трудовото законодателство - неизплатени възнаграждения, командировки и непризнаване на направени разходи по вина на работодателя заради техническа неизправност на камиона.  Шофьорът твърди, че собственикът на фирмата му е нанесъл и побой. След запалването на личния му автомобил, той е подал жалба в полицията, в която е изложил своите съмнения, като е заявил, че се страхува за живота си: \"Оттогава заживях в страх. Смятам да напусна България\", каза той.   ", "date": "2018.05.18", "title": "Международен шофьор изживя поредния си кошмар в Благоевград, всеки ден живее в страх"}
{"url": "https://www.blitz.bg/svyat/ot-bkingamskiya-dvorets-sobshchikha-vazhna-novina-svrzana-s-predstoyashchata-kralska-svatba_news601121.html", "text": "Съпругът на кралица Елизабет Втора, 96-годишният принц Филип ще присъства на сватбата на принц Хари и Меган Маркъл, съобщиха от Бъкингамския дворец. Принц Филип, който миналия месец излезе от болница след прекарана операция за подмяна на тазобедрена става, ще е сред присъстващите на сватбената церемония в събота. През август м. г. той се оттегли от официалните си задължения.     ", "date": "2018.05.18", "title": "От Бъкингамския дворец съобщиха важна новина, свързана с предстоящата кралска сватба"}
{"url": "https://www.blitz.bg/svyat/putin-komentira-poslednite-novini-za-sstoyanieto-na-skripal-i-zayavi-che_news601150.html", "text": "Президентът на Русия Владимир Путин коментира новината, която по-рано днес разпространи Би Би Си, че бившият служител на ГРУ Сергей Скрипал е изписан от болница. Той му пожела здраве и отбеляза, че Русия е много щастлива, че Скрипал се оправя. Путин отбеляза още, че ако Скрипал е бил отровен с бойно отровно вещество, както твърди Лондон, би издъхнал мигновено.  Припомняме, че Сергей и Юлия Скрипал бяха отровени в британския град Солсбъри на 4 март. Те бяха открити в безпомощно състояние на пейка близо до търговски център.  Според Великобритания, двамата са отровени с нервния агент „Новичок”, а в нападението има пръст Русия. Превод: БЛИЦ", "date": "2018.05.18", "title": "Путин коментира последните новини за състоянието на Скрипал и заяви, че..."}
{"url": "https://www.blitz.bg/svyat/isteriyata-vzima-vrkh-chasove-predi-svatbata-na-khari-i-megan_news601108.html", "text": "Броени часове остават до сватбата на годината – сватбата на принц Хари и Меган Маркъл, и истерията вече достига върха си. Най-вече във Великобритания, но не само. Целият свят е обърнал поглед към кралското семейство и е в очакване на венчавката. Ще разбие ли церемонията клишетата на Острова и ще затихнат ли скандалите, които предшестваха подготовката за голямото събитие?Според специалиста по етикет и протокол Невена Басарова церемонията няма да е типичната кралска сватба на Острова и именно това е интересното.  „Англичани и американци са насочили поглед към Великобритания. Българите също проявяват интерес. Определено събитието ще се наблюдава от милиони. То ще бъде реално доста по-малка сватба от тази на Уилям и Кейт. Тогава гостите бяха 1700, сега са само 600“, подчерта експертът в „България сутрин“. Тя отбеляза, че на церемонията няма да присъстват кралски особи, но традициите за кралска сватба ще бъдат спазени. „Меган Маркъл е доста различна и не е с кралско потекло, но британският протокол е доста консервативен. На холивудските звезди ще им се наложи да спазват правилата. Селфита и интервюта за тържеството не са позволени. Всички гости трябва да са скромни и да не привличат голямо внимание“, допълни още Басарова пред Bulgaria ON AIR. По думите на журналистката Стаси Кара голяма част от колегите на Маркъл вече са пристигнали на Острова. „Ако Меган реши да се върне към киното, въобще няма да има проблеми. Мисля, че Хари много я обича и се държи прекрасно към нея. Светът гледа на Хари по-различно, отколкото на Уилям. Виждала съм Хари в барове в Лондон и той е известен купонджия“, обясни тя.", "date": "2018.05.18", "title": "Истерията взима връх: Часове преди сватбата на Хари и Меган"}
{"url": "https://www.blitz.bg/svyat/uchitelka-bezsramno-prizna-che-e-pravila-lesbiyski-seks-s-15-godishnata-si-uchenichka-snimki_news599775.html", "text": "30-годишната Жаклин Труман сключи сделка с разследването и призна, че е правила секс с 15-годишна ученичка в продължение на два месеца. Според учителката тя интимничeла с момичето точно в класната стая, според Daily Star. Ученичката от средното училище във Флорида призна, че е правила секс с учителката няколко пъти от март до май 2016 г. В резултат на това Жаклин е призната за виновна по две обвинения и сега ще бъде включена в регистъра на извършителите на сексуални престъпления. В допълнение в рамките на 15 години тя ще бъде на пробация.  Независимо от това учителката не е заплашена с лишаване от свобода поради сделка с разследващите.  Жаклин, която през цялото това време е била предана християнка, работи като учителка от 2005 г. насам в Орландо, а през 2015 г. се установява в гимназията във Флорида. Според адвоката на учителката клиентката му силно се покайва и не иска това да се случи отново. Превод: БЛИЦ          ", "date": "2018.05.18", "title": "Учителка безсрамно призна, че е правила лесбийски секс с 15-годишната си ученичка (СНИМКИ)"}
{"url": "https://www.blitz.bg/analizi-i-komentari/sramota-dvama-ministri-nishchyat-pismoto-na-ubietsa-pelov-ne-ekspertiza-a-arest_news601047.html", "text": "Доказаният убиец с влязла в сила присъда Владимир Пелов изпратил писмо до президента Радев, след като избяга от затвора и се подигра с правоохранителните органи. Обръщението му към държавния глава идва след като 45 дни полицията и службите не могат да го открият.  И вместо отдавна да е прибран зад решетките и осъден повторно, Пелов най-спокойно изпраща писмо, което... не може да бъде проследено в глобалния електронен свят.  На фона на позорната ситуация двамата силови министри Валентин Радев и Цецка Цачева коментират, че била нужна експертиза, която да докажела автентичността на почерка на Пелов!?  А може би е необходима и експертиза, която да докаже, че Пелов, а не негов двойник е избягал от Софийския централен затвор.  Нима Цачева и Радев, не осъзнавате, че с подобни изявления ставате за резил, а с това унижавате и институциите, които ръководите?  Нима не ви е ясно, че с неадекватните си действия превръщате един затворник в тема №1, и то при положение, че в България са всички европейски лидери?  Действието в случая е само едно. Арест. Незабавно локализиране на местонахождението на Пелов и отвеждането му в затвора. Едва ли Пелов е неуловим Батман, способен да се телепортира или разполага с качествата на командос от специалните части.  Или отново Бойко Борисов трябва да се намеси и да ви свърши работата? Ивайло КРАЧУНОВ", "date": "2018.05.18", "title": "Срамота - двама министри нищят писмото на убиеца Пелов! Не експертиза, а арест!"}
{"url": "https://www.blitz.bg/kriminalni/shumenskiyat-sd-zatvori-ekarisazha-v-shumen-siviyat-kardinal-dbov-e-v-nokaut_news601053.html", "text": "Шуменският окръжен съд е издал постановление, с което затваря екарисажа в Шумен, който е обект на разследване от прокуратурата. Това научи БЛИЦ от документи, които се пазят в редакцията. Магистратите са аргументирали своето решение с обстоятелството, че в шуменския екарисаж са разкрити множество нарушения, а самият той може да се превърне в развъдник на опасни болести.  В поредица от свои разкрия по горещата тема, БЛИЦ предупреди разследващите органи, че в екарисажа са налице опасни прояви, които поставят на изпитание здравето на множество невинни граждани.  По случая реагира незабавно и Българската агенция по безопасност на храните, която изпрати свои служители на мястото на събитието и алармира органите на правосъдието.  Според наши източници, шуменският екарисаж се е ползвал с покровителството на видния червен политик и бивш депутат Димитър Дъбов, който дълги години бе член на политбюро на соцпартията.  Дългогодишният шуменски активист и негови колеги от Столетницата са правили опити да осигурят чадър над опасния екарисаж, като са писали множество жалби до всички държавни институции. С което са се надявали опасното съоръжение да продължи работата си и да удължи печалбите си.  В момента прокуратурата продължава своето разследване и не е изключено да се достигне до повдигане на обвинения на виновни длъжностни лица и хора, гравитиращи около тях.  БЛИЦ ще следи развитието на горещата тема и дали сезираните от Дъбов и компания институции ще се активизират в тяхна полза.", "date": "2018.05.18", "title": "Шуменският съд затвори екарисажа в Шумен! Сивият кардинал Дъбов е в нокаут!"}
{"url": "https://www.blitz.bg/politika/deputatite-si-glasuvakha-uchitelska-pochivka-za-24-i-25-may_news601054.html", "text": "Депутатите ще почиват като учителите и учениците за празника на просветата - 24 май. На всеки, останал в държавата, който не е педагог или ученик, му се пада да почива само на 24 май, а сферата на образованието ще продължи ваканцията си и на 25 май.Освен празничния четвъртък, парламентаристите си гласуваха да почиват и идния петък, 25 май, така че да си слеят дните с уикенда и да си заформят една мини ваканция.  За да си освободят петъка, 25 май, народните представители си гласуваха извънредно заседание на 22 май, вторник, от 13.00 часа. За решението съобщи председателят на НС Цвета Караянчева още в началото на пленарното заседание. Срядата пък е предназначена за парламентарен контрол, което ще рече, че традиционно повечето от тях ще се регистрират и ще запрашат към вили и крайбрежия. Решението за пренареждане на работните дни и за сливането на почивните е било взето единодушно на председателския съвет, в който участват представители на ръководствата на всички парламентарни групи.", "date": "2018.05.18", "title": "Депутатите си гласуваха учителска почивка за 24 и 25 май"}
{"url": "https://www.blitz.bg/politika/angelkova-s-prekrasna-novina-za-khorata-s-uvrezhdaniya-koito-iskat-da-plazhuvat-lyatoto_news601071.html", "text": "За летния сезон на 44 морски плажа трябва да се монтират подходи и преместваеми пътеки за хората с увреждания. Това каза по време на петъчния парламентарен контрол министърът на туризма Николина Ангелкова в отговор на въпрос на народния представител от ПГ на ГЕРБ Димитър Бойчев във връзка с действия за осигуряване на достъп на хора в инвалидни колички до морския бряг и води, съобщава „Фокус“. „Създаването на условия и гаранция за равнопоставеност и пълноценно участие на хората с увреждания във всички области на обществения живот е приоритет, заложен в програмата за управление на правителството. Политиката за нуждата от повишаване степента на интеграция на хората с увреждания е важен ангажимент и в Министерството на туризма. В това отношение в редица срещи, които проведохме с организациите за хората с увреждания през изминалата година, в момента реализираме конкретни дългосрочни решения, чрез задължения, които вменихме на наемателите и концесионерите на морски плажове, съгласно подписаните анекси към договорите за наем концесия“, заяви Ангелкова.  По думите й по силата на тези допълнителни споразумения, които влизат в сила през тазгодишния летен сезон, на 44 морски плажа следва да бъдат монтирани подходи и преместваеми пътеки, които да гарантират достъпа до плажната ивица на хората с увреждания. Ангелкова поясни, че релефът по Черноморието не позволява поставяне на преместваеми пътеки на всички плажове, тъй като това би представлявало пряка опасност за здравето на хората с увреждания. Ангелкова уточни, че цялостен проект за достъпа на хората с увреждания до морския бряг изисква и допълнителна експертиза, тъй като има нужда да се повиши нивото и квалификацията на водноспасителната дейност.  „Само и единствено становище на Министерство на туризма не би могло да изчерпи всички фактори, които следва да се вземат предвид при формиране на финалното решение. Към момента в Обществения съвет към министъра на туризма членуват две организации за хора с увреждания. Убедена съм, че чрез конструктивния диалог с тях, както и с вашата подкрепа като народни представители, ще намерим най-правилния начин заедно да достигнем до решение на поставения въпрос, като вземем предвид всички обективни обстоятелства и на първо място в едно с правата на хората с увреждания, гарантираме осигуряването на тяхната 100-процентова безопасност“, допълни Ангелкова. ", "date": "2018.05.18", "title": "Ангелкова с прекрасна новина за хората с увреждания, които искат да плажуват лятото"}
{"url": "https://www.blitz.bg/svyat/zadrzhakha-dvama-egiptyani-vv-frantsiya-podgotvyali-atentat-s-ritsin-ili-eksplozivi_news601059.html", "text": "Властите във Франция са предотвратили възможно нападение с използване на рицин и експлозиви, предава вътрешният френски министър Жерар Колон. Арестувани са двама братя от египетски произход, предават световни медии. Колон обяви, че  властите са проследявали екстремистка дейност в социалните мрежи  и са открили двама млади мъже, \"подготвящи се да извършат нападение с експлозиви или рицин\". Гражданството им не е посочено, единствено се знае, че са египтяни.   Съобщението беше направено няколко дни след като  ислямски екстремист намушка с нож петима човека в Париж  и в момент, когато Франция все още е обхваната от тревога след поредицата смъртоносни нападения през последните години. ", "date": "2018.05.18", "title": "Задържаха двама египтяни във Франция, подготвяли атентат с рицин или експлозиви"}
{"url": "https://www.blitz.bg/lyubopitno/nauka-i-tekhnologii/v-instagram-veche-shche-dopuskat-snimki-na-goli-zhenski-grdi-i-polovi-organi-no-s-edno-vazhno-uslovie_news601049.html", "text": "Социалната мрежа Instagram вече няма да приема снимки от раждането като порнография. В частност става дума за заключване на профила на австралийката Селена Роласън, която публикува снимки на новородени и майките им, а също така заснема и процеса на раждане на дете. Първоначално администрацията на социалната мрежа видя такива снимки като порнография, предадоха местните медии. Селена Роласън участва в заснемането на раждания по поръчка от 2011 г. Част от работата си, фотографката публикува на своята страница в Instagram. Но там снимките се считат за порно. Алгоритъмът блокира материали, в които се виждат женски гърди и гениталии. Въпреки факта, че профилът на Селена не е най-известната и тя има само около 10 000 последователи, и историята влезе в медиите.  Жената заяви, че не може да разпространява снимките, без да се страхува, че ще бъдат блокирани. Въпреки това, някои снимки с плачещи бебета също бяха блокирани. В резултат на това администрацията на социалната мрежа реши да позволи публикуването на такива материали в Instagram. Превод: БЛИЦ", "date": "2018.05.18", "title": "В Instagram вече ще допускат снимки на голи женски гърди и полови органи, но с едно важно условие"}
{"url": "https://www.blitz.bg/politika/karakachanov-nay-gotova-ot-vsichki-strani-za-chlenstvo-v-nato-e-makedoniya_news601112.html", "text": "\"България подкрепя интеграцията на всички страни от Западните Балкани в НАТО и в Европейския съюз. Навсякъде, във всички форуми в Брюксел, на които участвам, винаги подчертавам, че най-готова от всички страни за членство в НАТО е Македония. И България подкрепя, и ще продължава да подкрепя тази политика, защото това е политика, която първо показва добрата воля между двете държави и второ, е от полза за всички на Балканите.\" Това каза министърът на отбраната Красимир Каракачанов на брифинг след края на двуседмичното съвместно обучение на части на Специалните сили на България и Македония в района на ГКПП \"Станке Лисичково\". На специалната церемония присъства и министърът на отбраната на Република Македония Радмила Шекеринска. \"Когато всички сме в един политически съюз и един военен съюз, много малка е възможността трети, външни фактори, било на религиозна, на геополитическа или друга основа да се бъркат и да създават проблеми тук. Вижте само какво се случи от август миналата година досега - двамата министри на отбраната на Македония и България са се виждали и са подписали повече документи, отколкото за 25 години всички останали министри. Първата група македонски военнослужещи, които се обучаваха за механик-водачи, вече приключи своето обучение и вече се завърна в Македония. Ние даваме израз на политиката на добри отношения с реални действия\", каза още министър Каракачанов.     Министърът на отбраната на Република Македония Радмила Шекеринска заяви, че очаква и страната работи за това през месец юли Македония да получи покана за членство в НАТО.   \"През последните години Македония показа, че в страната има консенсус за членство в НАТО. През изминалата година повече от 4 000 наши войници участваха в мисии, водени от НАТО, а през тази година този брой ще нарасне. Показахме, че Македония е партньор на когото може да се има доверие и страните от НАТО могат да разчитат\", посочи Шекеринска.  По отношение на двустранните отношения България-Македония министър Шекеринска подчерта: \"Миналата година много граждани и на двете страни бяха изненадани от бързината, с която сключихме Договора за приятелство, добросъседство и сътрудничество. Някои мислят, че този договор ще остане само на хартия. Смятам, че и в отбраната, и в икономиката, в транспорта и в дигиталната сфера показахме, че намеренията се превръщат в дела. От миналата година досега сътрудничеството ни в областта на отбраната се увеличи многократно и днешното учение е най-добрият пример за това.\"  Във връзка с преговорите с Гърция за името на Македония министър Шекеринска заяви: \"Македония наистина иска да има добри отношения със съседите си. И на проблемите, които ги имаме от години, гледаме като на минус за нашия регион и нашите държави. Всяка положителна среща в Македония се приема с оптимизъм и с позитивна реакция. Очаквам този процес да завърши успешно. Все още е рано да се прогнозира, но когато премиерите се разбират и те търсят решение, е много по-лесно да се стигне до него. Такъв беше примерът с България, надяваме се така да бъде и с Гърция. Срещата между премиерите на Гърция и Македония дава шанс скоро да се намери решение за името.\"   Министрите на отбраната на България и Република Македония Красимир Каракачанов и Радмила Шекеринска присъстваха на ден за демонстрация на способности на формирования от Специалните сили на двете страни. Демонстрацията се проведе на ГКПП Станке Лисичково в района на село Логодаж. С нея завърши съвместната двуседмична подготовка на Специалните сили на двете страни. Пред гостите бяха демонстрирани действия по обезвреждане и \"задържане на лидер на терористична група\" с участието на хеликоптер \"Кугър\" и високопроходими военни джипове \"Хамър\". ", "date": "2018.05.18", "title": "Каракачанов: Най-готова от всички страни за членство в НАТО е Македония"}
{"url": "https://www.blitz.bg/politika/eto-kak-radev-shche-se-zabavlyava-v-moskva-mezhdu-sreshchite-s-medvedev-i-putin_news601114.html", "text": "От президентската администрация официално обявиха визитата на държавния глава Румен Радев в Русия. На 21 и 22 май президентът Румен Радев ще бъде на работно посещение в Руската федерация, съобщават от пресслужбата на президентството. В рамките на визитата си българският държавен глава ще проведе среща със своя руски колега президента Владимир Путин, с министър-председателя Дмитрий Медведев и ще участва в отбелязването на Дните на българската култура в Москва, предава Канал 3.По време на посещението си в Русия българският президент ще бъде придружаван от своята съпруга.  Сред темите за разговор, по време на срещите на държавния глава, се очаква да бъдат перспективите за развитие на двустранните отношения между България и Русия в сферите на икономиката, енергетиката, образованието и културата, както и актуални въпроси на международната сигурност. На 21 май в Москва президентът Радев ще разговаря с министър-председателя на Руската федерация Дмитрий Медведев. По-късно през деня в Большой театър президентът ще присъства на оперната постановка „Зигфрид“ от Рихард Вагнер на Софийската опера и балет. В сградата на българското посолство в руската столица Румен Радев ще разговаря с видни български и руски културни дейци и общественици. На 22 май в Сочи българският държавен глава ще се срещне със своя руски колега Владимир Путин. Двамата президенти ще проведат среща, след което ще ръководят пленарните разговори на двете официални делегации. Румен Радев и Владимир Путин ще направят съвместни изявления за представителите на медиите. В официалната делегация на българския държавен глава участват съпредседателят на „Групата за приятелство България - Русия“ в Народното събрание Красимир Велчев, председателят на Комисията по икономическа политика и туризъм в българския парламент Петър Кънев, представители на местната власт, учени, общественици и културни дейци.", "date": "2018.05.18", "title": "Ето как Радев ще се забавлява в Москва между срещите с Медведев и Путин"}
{"url": "https://www.blitz.bg/ikonomika/bdeshcheto-na-evropeyskata-minna-industriya-obszhdat-v-sofiya_news601141.html", "text": "Днес София беше домакин на петото издание на Европейския минен бизнес форум. Събитието се проведе под патронажа на министъра на енергетиката Теменужка Петкова в рамките на българското председателство на Съвета на Европейския съюз. В контекста на все по-осезаема нужда от ресурсна независимост на Европейския съюз, форумът предостави най-висока платформа за дискутиране на бъдещето на минния бранш.  От страна на Евромин, организацията представител на минния бранш на европейско ниво, г-н Марк Раховидес обобщи основния акцент – „ … индустрията е гръбнакът на икономиката, тя създава продуктите, от които имаме нужда в ежедневието си, създава добре платените работни места. Тази индустрия трябва да е устойчива и конкурентноспособна – нещо, което понякога забравяме.“       България продължава да бъде сред водещите страни в европейската минерално-суровинна индустрия, в това число и в рудодобива. С произведена продукция за 2,7 млрд лева за 2016 година, индустрията устойчиво участва в брутния вътрешен продукт с близо 5 %. Отчитайки това, страната ни предоставя благоприятна среда за обмяна на добри практики и споделяне на дългогодишен опит в минното дело.  Европа поставя на фокус суровините, добивът и преработката им става ключов елемент в стратегията за развитие до 2050.  „Приложението на високи технологии, обвързаността на индустрията с образованието, дейностите, които осигуряват реално функциониране на кръговата икономика, сътрудничеството между различни отрасли са сред стъпките в плана ни за действие“ посочи Родриго Чанес, специалист Политики към Европейката комисия.      В рамките на програмата бяха обсъдени едни от най-важните теми в дневния ред на добивния отрасъл и геология в ЕС - законодателството, възможностите за инвестиции, перспективите в областта на енергетиката. Специално внимание беше отделено на набиращата все по-голяма скорост интелигентна минна индустрия, където приложението на новите дигитални технологии става все по-широко използвано. Важна пресечна точка за развитието на минна индустрия 4.0 са иновациите, тясно свързани с качеството на образованието.  По време на дискусионните панели бяха очертани политиките и законодателните инициативи на национално и европейско ниво, бъдещето на този основен за индустрията и икономиката на Европа сектор. Форумът ангажира участници и представители на различни заинтересовани страни в открит диалог по актуални въпроси, които вълнуват не само минните компании, местната общественост, но и цялата европейска общност. Във форума участваха и представители на Западните Балкани.  Българската минна промишленост има с какво да се похвали не само в локален, но и в глобален мащаб, стана ясно от специално осъществената връзка на живо от рудник „Челопеч“. Благодарение на над 90% покритие с wi-fi в подземния рудник, дейностите стават видими и преноса на данни в реално време е възможен.    Инициатор и основен организатор на Европейския минен бизнес форум е Българска минно-геоложка камара. Съорганизатори и партньори на форума са Министерството на енергетиката на Република България и Европейската асоциация за добив на метални руди и индустриални минерали (Евромин), НТС по минно дело, геология и металургия, Минно-геоложки университет „Св. Иван Рилски“, Конфедерацията на работодателите и индустриалците (КРИБ) и Българска мрежа на Глобалния договор на ООН.     От 2010 г. Форумът събира на всеки две години ключови представители на български и европейски институции, неправителствени организации, експерти в областта на проучването, добива и преработката ма минерални суровини, инвеститори и медии.  Целта на форума е да покаже ключовата роля, значение и място на добивния бранш, да бъде обсъдено състоянието, новостите, политиките и бъдещето на този важен за икономиката на Европа сектор.  Чрез ЕМБФ се търсят възможности за разрастване на сътрудничество в Югоизточна Европа и в Европейския съюз. Организаторите правят опити да привлекат всички заинтересовани страни в процеса на разширяване на мрежата от сродни бизнеси и организации от региона и от ЕС.    ", "date": "2018.05.18", "title": "Бъдещето на европейската минна индустрия обсъждат в София"}
{"url": "https://www.blitz.bg/obshtestvo/eu2018bg/vitsepremiert-tomislav-donchev-s-goreshch-komentar-na-otminalata-vazhna-sreshcha-na-vrkha-es-zapadni-balkani_news601162.html", "text": "Последните два дни могат да бъдат описани с една дума като успех и за събитието, и за председателството. Това заяви вицепремиерът Томислав Дончев. Най-добрата новина е, че българската политика ще престане да бъде интровертна, допълни той. „Тя ще престане да мисли само за процесите в България, защото всъщност по-мощните държави, тези, които уважават себе си, те мислят, те се опитват да управляват процесите не само на територията на страната, в целия ЕС, в съседните държави. До голяма степен какво се случва тук, вътре в България, зависи до голяма степен от това какво се случва в Европа, от това, което се случва при съседите ни”, каза още Дончев пред bTV.  Надявам се това да е нов стил на правене на политика, каза Дончев.  За да се стигне до този резултат, това не е успешно менаджиране и модериране само на два дни, на самото събитие. Това е много предварителна работа, която започна още преди самото председателство, допълни той.  По думите му резултатът няма да е устойчив във времето, ако усилията свършат с българското председателство. Има много работа, която трябва да се свърши, за да се доведат докрай тези процеси, и тук говоря за години напред, каза той.  По думите му наша грижа е тази тема да не бъде забравена. Специално с Австрия, тя има системен интерес към някои от държавите на Западните Балкани, заяви Дончев и допълни, че трябва да направим хората по-близки.  Не очаквам значима промяна в обема финансиране, което получаваше България. Все повече европейските пари вървят с реформи.  С напускането на Великобритания, освен нетен донор, ЕС намаля и с един бенефициент, тъй като Великобритания също получаваше пари, припомни вицепремиерът.  Това, което мен ме притеснява е, че всичко това бъде скрепено с някакъв ясен индикатор. Не бива да се дава силен властови инструмент, дори и в ръцете на комисията, ако не е ясно какъв индикатор се прилага. ", "date": "2018.05.18", "title": "Вицепремиерът Томислав Дончев с горещ коментар на отминалата важна Среща на върха ЕС-Западни Балкани"}
