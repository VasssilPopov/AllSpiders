{"url": "https://www.blitz.bg/obshtestvo/stolitsa/fandkova-sobshchi-radostna-vest-za-sofiyantsi_news523804.html", "text": "След експонирането на един от най-интересните проекти на културно-историческото наследство на София – „Западна порта на Сердика\", изпълняваме основен ремонт на пътната настилка на ул. „Вашингтон\" в участъка от ул. „Трапезица\" до ул. „Пиротска\". Като завършек на археологическия парк участъкът от ул. „Вашингтон\" ще се превърне в пешеходна зона, която се свързва ул.\"Пиротска\". Това каза кметът на София Йорданка Фандъкова, която заедно със зам.-кмета по транспорт Евгени Крусев провериха възстановяването на паважната настилка по ул.\"Вашингтон\", предаде \"Фокус“.\nПрисъстваха и кметът на район \"Възраждане\" Савина Савова и зам.-кметът доц. д-р Тодор Чобанов. \n„Извършва се цялостен ремонт на ул. „Вашингтон\" в участъка между ул. „Трапезица\" и ул. „Пиротска\". Улицата беше изцяло укрепена по проекта за изпълнение на Западна порта по Норвежкия механизъм. Изграден е нов водопровод и сега се ремонтира пътното платно. Изпълнява се нова пътна основа и се възстановява паважната настилка с едър гранитен паваж. Цялостно се обновява тротоарната настилка с бетонови павета, изградени са нови улични оттоци“, обясни Фандъкова.  \nВъв връзка с новия археологически парк „Западна порта на Сердика\", тя обясни, че е отворен за посетители от 09.00 до 21.00 часа.  \nКметът Фандъкова посочи също, че, за да се запази характерът на историческия център на града е възложила на главния архитект на София да бъде направен силуетен план на сградите по ул. „Вашингтон“.  \nПредвижда се ремонтът на ул. „Вашингтон\" да приключи за около месец. Заедно с тази улици досега са ремонтирани около 24 малки улици в квартали на града, както и цялостно тротоари по 26 улици. Те са в райони като „Лозенец\", „Оборище\", „Надежда\", „Триадица\", „Младост\", „Искър\", „Студентски\" и др. \n", "date": "23 Юни 2017, 14:36", "title": "Фандъкова съобщи радостна вест за софиянци"}
{"url": "https://www.blitz.bg/politika/barekov-s-moshchen-zalp-sreshchu-mareshki-grupata-mu-dublira-bezgrbnachnoto-povedenie-na-ottsepnitsite-ot-bbts-vsichko-e-fars_news523778.html", "text": "Евродепутатът Николай Бареков зове Веселин Марешки да напусне незабавно Народното събрание. Според него присъствието на боса държащ бензиностанции в парламента е пълен фарс, за който плаща цялото общество\nЕто какво точно написа Николай Бареков в социалната мрежа:  \n\"Призовавам криминално проявеното лице Веселин Марешки да напусне парламента и политиката и да разпусне партията си заедно с прилежащата му семейна парламентарна група. Присъствието му в парламента е фарс, който плаща цялото общество. Включително и тези наивници, които се полакомиха за по-евтин бензин и аспирин. Групата на Марешки не може да изпълнява задълженията си в този вид и е зависима изцяло от волята на управляващите. Тази трупа дублира изцяло отрепките-отцепници от ББЦ, които посрамиха мен и моите избиратели с безгръбначното си и жалко поведение в миналия парламент. Продажността, Алчността и Егоизмът не могат да бъдат водещ мотив за никой политик в Народното събрание. Остава открит въпросът: Чий задкулисни интереси подобни отрепки като ББЦ-продажници и фамилия \"Марешки\" обслужват във всеки пореден парламент? Опропастена държава.\" \n \n  поиска имунитета на няколко депутати от \"Воля\", като сред тях е и лидера на партията Веселин Марешки. \n", "date": "23 Юни 2017, 12:52", "title": "Бареков с мощен залп срещу Марешки: Групата му дублира безгръбначното поведение на отцепниците от ББЦ, всичко е фарс!"}
{"url": "https://www.blitz.bg/politika/goreshcha-novina-radev-nauchi-v-atina-che-grtsiya-iska-blgariya-v-shengen-snimka_news523766.html", "text": "Гърция иска България в Шенген. Това стана ясно след среща на президента Румен Радев с гръцкия му колега Прокопис Павлопулос в Атина, съобщава Нова телевизия.\n„Важното е това да го чуят и другите европейски страни”, беше коментарът на българския държавен глава. \nТова е първото посещение на Радев в Югоизточна Европа.  \n", "date": "23 Юни 2017, 12:13", "title": "Гореща новина: Радев научи в Атина, че Гърция иска България в Шенген (СНИМКА)"}
{"url": "https://www.blitz.bg/politika/borisov-provede-klyuchova-sreshcha-s-vazhen-drzhavnik-v-bryuksel-dvamata-komentirakha_news523757.html", "text": "Теми от европейския дневен ред бяха акцент на срещата на министър-председателя Бойко Борисов с премиера на Кралство Швеция Стефан Льовен в Брюксел, съобщиха от правителствената информационна служба.\n Двамата разговаряха в рамките на провеждащото се в белгийската столица заседание на Европейския съвет. Премиерът Борисов специално обърна внимание на предстоящото българско председателство на Съвета на ЕС през 2018 година. Той подчерта, че правителството е сериозно ангажирано с подготовката за успешното му провеждане, така че то да бъде полезно за европейското семейство.  \nНа срещата бяха обсъдени възможностите за задълбочаване на двустранното сътрудничество между България и Швеция. Министър-председателят Борисов запозна своя колега с основните приоритети, по които кабинетът ще работи по време на четиригодишния си мандат. Премиерът изтъкна и усилията на страната ни за влизане в чакалнята на еврозоната и за присъединяването ни към Шенген. В рамките на разговора беше обсъдена мигрантската тема, както и ситуацията на Балканите, въпросите за сигурността в Европа и борбата срещу тероризма. \n", "date": "23 Юни 2017, 11:37", "title": "Борисов проведе ключова среща с важен държавник в Брюксел, двамата коментираха..."}
{"url": "https://www.blitz.bg/politika/vazhni-rokadi-v-parlamenta_news523785.html", "text": "В началото на днешния парламентарен контрол депутатите промениха състава на три комисии. От комисията по икономическа политика и туризъм бе освободен Росен Иванов от \"Обединени патриоти\".\nТой попълни състава на земеделската комсия. Георги Станков от ГЕРБ пък стана член на Комисията, която се занимава със случаите на замърсена вода. \nВ програмата на парламента днес имаше само контрол. Няколко министри отговаряха на депутатски въпроси. \n \n", "date": "23 Юни 2017, 13:33", "title": "Важни рокади в парламента"}
{"url": "https://www.blitz.bg/politika/prvo-v-blits-boyko-s-usmivka-do-ushi-sreshchna-se-s-merkel-v-bryuksel-i-obsdikha-snimkivideo_news523765.html", "text": "Премиерът на Република България и лидер на партия ГЕРБ се срещна с федералния канцлер Ангела Меркел, докато е на визита в Брюксел. За това се похвали лично той.\nЕто какво написа премиерът в социалната мрежа:  \n\"С федералния канцлер Angela Merkel проведохме работна среща в Брюксел. Обсъдихме сигурността по граничните райони на България със страните извън ЕС както и предстоящото българско председателство на Съвета на ЕС.\" \n \n \n\"Гражданите на Балканите са европейски граждани и ние трябва да им дадем перспектива за по-добър живот. Експертизата на България в рамките на Берлинския процес е безспорна. От януари, поемайки председателството, целият процес по Западните Балкани ще се движи и от нас\", каза Борисов след срещата. \n  \n\"Казаха ми, че Източните Балкани – България, Румъния, Турция, сме много напред, затова ще продължаваме така\", добави той. \n  \n  \n \nПо-рано днес пък премиерът обсъжда теми от европейския днев \n  \n", "date": "23 Юни 2017, 12:12", "title": "Първо в БЛИЦ! Бойко с усмивка до уши, срещна се с Меркел в Брюксел и обсъдиха... (СНИМКИ/ВИДЕО)"}
{"url": "https://www.blitz.bg/obshtestvo/razkritie-na-blits-sheft-na-sofiyskiya-gradski-sd-minira-rabotata-na-magistratite-ss-skandalni-zapovedi-dokumenti_news523756.html", "text": "Компрометираният председател на Софийския градски съд Калоян Топалов е предприел серия от скандални действия, с които компрометира работата на колегите си. Това разкриха пред БЛИЦ високопоставени източници от съдебната власт.\nМедията ни разполага с документи, от които става ясно, че Топалов е издал скандална заповед, с която забранява ползването на повече от 15 дни отпуск на служителите на СГС по време на съдебната ваканция, която е в периода 15 юли - 15 септември. \nМагистратите са потърсили правата си. И 42-ма съдии са депозирали писмо в деловодството на Топалов, с искане за свикване на Общо събрание на съдиите. \nБроят на магистратите е внушителен, като се има предвид, че общият им брой заедно с младшите съдии е 119. \nВъпреки че настояването на 42-мата съдии е от 10 дни, Топалов и към този момент се прави на \"приятно разсеян\". \nПо този начин той нарушава Закона за съдебната власт, в който е записано, че Общо събрание на съдиите се свиква по искане на 30% от тях. \nНа всичкото отгоре Топалов е разпоредил на съдиите при излизането им дори и в еднодневен отпуск да си намират заместници. Това е фрапантно нарушение на чл. 9 от Закона за съдебната власт, който касае принципа за случайното разпределение на делата. С действието си, Топалов създава предпоставки за нарушаване на конституционните права на магистратите. \nДруга заповед на Топалов издава определени черти на характера му, след възкачването на престижния пост. \nНачалникът на СГС е положил подписа си под документ, с който забранява на служителите на съда... да ползват балкона и сервизните помещения. \n\"Мисионерът\" Топалов вероятно смята, че с писането на подобни заповеди ще се извърши дълбоката съдебна реформа в правосъдието, за която ратува ментора му политик Лозан Панов. \nНищо че престъпниците не получават сурови присъди и се разхождат необезпокоявани до всяко райско кътче в страната и чужбина. Важното е да се забрани достъпа да магистрати до терасата и \"клек бара\". \nТова явно са първите стъпки на Панов и носача на ракетите му за тенис и колегите им от кръга \"Агнешки главички\" по пътя към новото правораздаване. Ивайло КРАЧУНОВ \n \n \n \n \n \n \n \n \n \n \n \n \n", "date": "23 Юни 2017, 11:50", "title": "Разкритие на БЛИЦ! Шефът на Софийския градски съд минира работата на магистратите със скандални заповеди! (ДОКУМЕНТИ)"}
{"url": "https://www.blitz.bg/kriminalni/izvnredno-tsatsarov-poiska-snemane-na-imuniteta-na-mareshki-i-oshche-dvama-ot-volya-sled-razsledvane-za-iznudvane_news523744.html", "text": "\n  Днес, 23 юни 2017 г., главният прокурор внесе искания за снемане имунитета на народните представители от ПП „Воля“ Веселин Марешки, Кръстина Таскова и Пламен Христов. Това съобщиха от пресцентъра на Прокуратурата. Исканията се основават на доказателства от разследване на Окръжна прокуратура – Варна, образувано на 12 декември 2014 г. за изнудване.  \nВ хода на проведеното разследване са събрани доказателства за това, че в периода от есента на 2012 г. до края на 2015 г. в градовете Варна, Добрич, Видин, Плевен и София народният представител Веселин Марешки е заплашил 7 /седем/ собственици на аптеки с увреждане на имущество и други противозаконни действия с тежки последици за тях. \nЦелта на Марешки е била да принуди собствениците на аптеките да се разпоредят със свое право – да прехвърлят дружествени дялове от управляваните от тях търговски дружества на търговски дружества, собственост или контролирани от Веселин Марешки или прекратят търговската си дейност. В някои случаи целта му е била да принуди собствениците на аптеки да се задължат да купуват при неизгодни условия лекарства от неговия склад за лекарствени продукти. \nДоказателствата сочат, че в инкриминирания период от време Марешки е заплашвал собствениците на аптеки, че чрез целенасочен административен натиск – чрез извършване на тенденциозни проверки от приближени нему служители от Изпълнителната агенция по лекарствата и чрез нелоялни търговски практики, ще доведе до фалит търговските им дружества и ще ги принуди да преустановят дейността си.  \nСпоред доказателствата по делото Веселин Марешки е осъществил състава на престъплението по чл. 213 а, ал.2, т.4 във вр. с ал.1 във вр. с чл. 26 ал.1 от НК– осъществил е седем отделни изпълнителни деяния на престъплението изнудване, като в четири от случаите /във Варна, Добрич и Плевен/ е действал сам, в два от случаите /в гр. София/ заедно с народния представител Пламен Христов, а в един от случаите /в гр. Видин и в гр. София/, принудителните действия са били извършени от Веселин Марешки, Пламен Христов и Кръстина Таскова.  \nЗа аптеките в района, включващ областите Стара Загора, Хасково, Кърджали и Пловдив била определена да отговаря Кръстина Таскова. За района, включващ областите София, Плевен, Ловеч, Враца, Видин, Монтана, Перник, Кюстендил и Благоевград бил определен Пламен Христов. С района, обхващаш областите Варна, Шумен, Добрич и Разград се ангажирал Веселин Марешки.  \nДосъдебното производство е изпратено от Окръжна прокуратура – Варна на Софийска градска прокуратура с постановление от 30.05.2017 г. СГП е приела по компетентност наказателното производство и го е спряла, тъй като е налице законова пречка за наказателното преследване на Веселин Марешки, Кръстина Таскова и Пламен Христов - към настоящия момент те са народни представители в 44-то Народно събрание и в това си качество се ползват с имунитет.  \nСлед предложение от страна на наблюдаващите прокурори от СГП – СЗ „Антикорупция“, главният прокурор Сотир Цацаров е сезирал Народното събрание, тъй като съгласно чл. 70 ал. 1 от Конституцията в тези случаи Парламентът е органът, който може да даде разрешение за възбуждане и провеждане на наказателно преследване народните представители от ПП „Воля“ Веселин Марешки, Кръстина Таскова и Пламен Христов. \n", "date": "23 Юни 2017, 10:45", "title": "Извънредно: Цацаров поиска снемане на имунитета на Марешки и още двама от \"Воля\" след разследване за изнудване"}
{"url": "https://www.blitz.bg/politika/ot-volya-se-obyasnikha-za-iskaniya-imunitet-na-mareshki-i-oshche-dvama-deputati_news523770.html", "text": "\n Разговарях с Кръстина Таскова по телефона и от името на двама ни мога да заявя, че сме готови да дадем нашия имунитет без да губим времето на НС да разглежда отнемането му. Това каза на брифинг в Народното събрание депутатът от „Воля“ Пламен Христов по повод внесеното искане от главния прокурор за снемането на имунитета му и този на Веселин Марешки и Кръстина Таскова, предаде „Фокус“. \n „Нямаме никакви притеснения във връзка с евентуални разследвания, доколкото успях да се запозная става въпрос за обвинения, които са плод на конкуренция“, заяви той. Пламен Христов обясни, че преди избирането им за народни представители в ролята си на управителни органи в структурите на Веселин Марешки, за него и Кръстина Таскова е имало разследване на прокуратурата, което се е произнесло, че няма основание за повдигане на обвинение. „В настоящия момент г-н Цацаров е преценил, че може да започне нови действия срещу нас, ние сме на разположение да отговаряме и да дадем всичко необходимо, за да не възпрепятстваме следствието“, посочи Пламен Христов. \n„Сигурен съм, че нито един от депутатите от групата на „Воля“ няма притеснение да им бъдат отнети имунитетите по какъвто и да е повод, нямаме нужда от имунитет“, уточни той. „Не успях да разговарям с г-н Марешки, но той вече веднъж си даде имунитета“, коментира народният представител от „Воля“. \n„По отношение на атаките, които зачестиха срещу нас - подозренията ние си ги имаме, имаме си и не само подозрения. Цялата тази съвкупност от атаки много мирише на бензин“, заяви Пламен Христов. „Никога не съм имал нужда да заплашвам, работя с г-н Марешки от 15 години и за това време сме били заедно доста често сме били обект на атаки от конкуренция“, каза още той. \n", "date": "23 Юни 2017, 12:20", "title": "От \"Воля\" се обясниха за искания имунитет на Марешки и още двама депутати"}
{"url": "https://www.blitz.bg/politika/prezidentt-s-vazhni-dumi-v-atina-za-strategicheskoto-partnorstvo-mezhdu-blgariya-i-grtsiya_news523791.html", "text": "България и Гърция са свързани от стратегическо партньорство както в двустранен план, така и в рамките на Европейския съюз и НАТО. Двете държави могат да бъдат пример за добросъседски отношения на Балканите, изградени върху общите европейски ценности. Това заяви президентът Румен Радев, който е на държавно посещение в Република Гърция по покана на гръцкия си колега Прокопис Павлопулос, съобщиха от прессекретариата на държавния глава.\nТова е първата визита на Румен Радев в Югоизточна Европа след встъпването му в длъжност като държавен глава.  \nДвустранният стокообмен между България и Гърция достига 3 млрд. евро през 2016 г. и двете държави ще продължат да насърчават контактите между бизнеса, подчерта президентът Радев. „Развитието на енергийните и транспортни връзки е от съществено значение за увеличаване на стокообмена и туризма“, посочи още българският държавен глава и призова за доизграждане на инфраструктурата на съществуващите гранични-контролно пропускателни пунктове и за строежа на нови. През миналата година страната ни е била посетена от 1 100 000 гръцки граждани, а 1 200 000 българи са избрали да почиват в Гърция. \n„Това са реални показатели за добрите отношения между двете държави. Милиони граждани на двете страни свободно пътуват, почиват, работят и се обучават на територията на съседа“, подчерта българският президент. \nИзграждането на междусистемна връзка, свързваща газопреносните мрежи на Гърция и България, е от значение не само за страната ни, но и за региона, е позицията на държавния глава. Румен Радев призова този проект да се реализира в предвидените срокове, което ще позволи диверсификация на източниците и на маршрутите за пренос на природен газ както за България, така и за държавите от Централна и Югоизточна Европа.  \nПрезидентът Павловулос подчерта значението на това, че първата визита на българския държавен глава Румен Радев е именно в Гърция и потвърди подкрепата на страната си за присъединяването на България към Шенгенското пространство. „Това е от особена важност за България, защото само така можем да гарантираме ефективна борба с нелегалния трафик на хора и срещу тероризма. Крайно време е това да бъде разбрано и от останалите страни-членки на ЕС“, заяви Румен Радев. \nПо време на разговора си с президента Павлопулос, президентът Радев открои и усилията на двете държави за справяне с нелегалната миграция, борбата с тероризма и засилването на сътрудничеството между въоръжените сили на България и Гърция като основен фактор за гарантиране на стабилността в нашия регион. \nДвамата президенти бяха единодушни, че България и Гърция ще продължат да работят заедно в интерес на един по-силен и стабилен Европейски съюз, защото това е бъдещето на Европа. Обща беше и оценката, че двете държави ще продължат да подкрепят процеса на европейска интеграция за своите съседи от Западните Балкани. Президентът Павлопулос подчерта, че предпоставка за тази подкрепа е „нашите съседи да покажат уважение към международното право, европейските постижения, както и историята, което е доказателство за добросъседски отношения“. „По отношение на европейската перспектива за държавите от Балканите сме на едно мнение. Те трябва да изпълнят критериите за членство и нещо много важно за Балканите – добросъседските отношения и взаимното уважаване на историята трябва да бъдат задължително условие за започването на преговори за членство“, добави Румен Радев. \nВ Атина Румен Радев положи венец на гроба на Незнайния воин, а по-късно беше посрещнат с официална церемония в Президентския дворец, където заедно с гръцкия президент направиха преглед на Почетната рота.  \nВ рамките на посещението си президентът Радев ще проведе срещи с председателя на парламента Никос Вуцис, както и с кмета на Атина Георгиос Каминис. \nПо-късно днес в сградата на българското посолство в гръцката столица президентът Румен Радев ще разговаря с наши сънародници, живеещи в Република Гърция. \nПо време на визитата си в Атина българският президент е придружаван от министъра на енергетиката Теменужка Петкова и зам.-министъра на външните работи Емилия Кралева. \n", "date": "23 Юни 2017, 14:10", "title": "Президентът с важни думи в Атина за стратегическото партньорство между България и Гърция"}
{"url": "https://www.blitz.bg/politika/govoritelkata-na-prokuraturata-s-podrobnosti-za-obvineniyata-sreshchu-mareshki_news523799.html", "text": "През 2012 г. Веселин Марешки е взел решение за установяване на монопол в областта на аптеките. Това каза пред журналисти говорителят на главния прокурор Румяна Арнаудова във връзка с искането на прокуратурата за снемане на имунитета на Веселин Марешки, Кръстина Таскова и Пламен Христов, предаде агенция „Фокус“.\n„Касае се за извършени престъпления против собствеността, изнудване, за което според нас има доказателства за продължавано престъпление от Марешки и Христов. \nПо отношение на Таскова имаме доказателства за извършено 1 престъпление по НК“, посочи Арнаудова. \n", "date": "23 Юни 2017, 14:20", "title": "Говорителката на прокуратурата с подробности за обвиненията срещу Марешки"}
{"url": "https://www.blitz.bg/politika/slavi-trifonov-obyavyava-vlizaneto-si-v-politikata-v-sbota-v-kino-lyumier-razbra-se-i-imeto-na-partiyata-mu-s-initsiali-itd_news523796.html", "text": "Водещият Слави Трифонов ще анонсира старта на нова политическа партия утре. За това намекват близки на шоумена. Те издават, че тя ще се казва \"Има такава държава\", твърди \"Канал 3\".\nТова беше слоганът и на последния му концерт в \"Арена Армеец\". Присъствали на него съобщават, че е нямало ярки политически послания, но за сметка на това е имало много патриотични нотки. \n  \nСъздаването й най-вероятно ще бъде обявено в кино \"Люмиер\", където до момента Трифонов прави всичките си важни съобщения.   \n  \nЗа събитието съобщават купища листовки, раздавани из столицата. Листовките са направени от поддръжници на Слави, които са регистрирали и сайт \"За Слави\". От него те призовават шоумена да поведе национален протест, зад който да застанат всички недоволни от системата. \n  \n\"Слави, искаме да оглавиш недоволството и да ни поведеш - ясно и категорично!.. Искаме уверен, категоричен и безкомпромисен водач, какъвто си ти!... През есента да се проведат нови избори, в които, Слави, да участваш и ти! Защото България има нужда от теб!\" - пишат поддръжниците му, които само за няколко дни са събрали почти 200 000 харесвания. \n", "date": "23 Юни 2017, 14:27", "title": "Слави Трифонов обявява влизането си в политиката в събота в кино \"Люмиер\", разбра се и името на партията му с инициали ИТД"}
{"url": "https://www.blitz.bg/obshtestvo/obrazovanie/12-detsa-ot-sotsialno-slabi-semeystva-byakha-na-bezplatna-pochivka-v-borovets-snimki_news523800.html", "text": "Губернаторът на Софийска област от \"Атака\" Илиан Тодоров стартира нова инициатива в курортен комплекс Боровец. От края на миналата седмица вила „Горска поляна”, която е собственост на областната управа, ще бъде използвана като безплатна почивна станция за деца от социални слаби семейства. Изискването е малчуганите да са с много добри или отлични оценки в училище.\nПървите 12 деца, които пристигнаха в базата миналия петък, са община Ботевград. Те прекараха 3 дни на вилата в Боровец. По време на престоя им те усетиха красотата на най-стария планински курорт у нас, където между игрите се запознаха и с основите на православните ценности, традиции и култура. Учениците бяха придружени от двама ръководители и медицинско лице. \nДецата са на възраст между  8 и 12 години и са отличници в клас, но голяма част от тях дори не са напускали община Ботевград. По думите на тяхната преподавателка Зорница Ташева, както те, така и техните семейства са били изключително благодарни за предоставената им възможност. \nВ инициативата на областния управител Илиан Тодоров се включи и кметът на община Самоков Владимир Георгиев, който го поздрави за чудесната идея. \nПо думите на губернатора оттук насетне базата, собственост на администрацията на Софийска област, ще се ползва основно от деца.   \n \n   \n \n \n  \n \n \n \n", "date": "23 Юни 2017, 14:33", "title": "12 деца от социално слаби семейства бяха на безплатна почивка в Боровец (СНИМКИ)"}
{"url": "https://www.blitz.bg/politika/borisov-za-predsedatelstvoto-na-es-na-edno-nivo-sme-s-estoniya-i-avstriya_news523790.html", "text": "Разбира се, че сме на едно ниво с Естония и Австрия по отношение на подготовката на председателство на Съвета на ЕС, заяви в Брюксел премиерът Бойко Борисов.\nДнес триото България-Естония-Австрия официално приеха програмата за приоритетите на Европейския съюз през следващите 18 месеца. По-важно е какво ще свършим по време на председателството, каза Борисов пред български журналисти в белгийската столица. Без да си поставяме бомбастични цели, може да се опитаме да предвижим доста от приоритети напред, каза още Борисов. \nОсобено по време на нашето председателство са едни от най-тежките за решаване проблеми – бюджетната финансова рамка, енергийния пазар, енергийния съюз, Брекзит плюс кофезионната политика, Балканите, коментира премиерът. Гражданите на Балканите са европейски граждани и ние трябва да им дадем перспектива, трябва да им дадем усещането, че не само са физически граждани, но имат перспектива за по-добър живот, каза още Борисов. Борисов съобщи, че заедно с федералния канцлер Ангела Меркел и с върховния представител на ЕС по външната политика и сигурността Федерика Могерини са провели разговор. \nОбсъдихме сигурността по граничните райони на България със страните извън ЕС както и предстоящото българско председателство на Съвета на ЕС, добави той. Просто трябва да се прекъсне нелегалния приток на мигранти, каза Борисов и съобщи, че европейските лидери са го подкрепили, че България трябва да продължи доброто си сътрудничество в Турция по отношения на граничния контрол. \n \n", "date": "23 Юни 2017, 13:54", "title": "Борисов за председателството на ЕС: На едно ниво сме с Естония и Австрия"}
{"url": "https://www.blitz.bg/politika/borisov-pazarlkt-za-iztrebitelite-shche-e-mnogo-tezhk_news523794.html", "text": "С министъра на отбраната Красимир Каракачанов се разбрахме следващата или по-следващата сряда да вземем решение да започнат преговорите за закупуването на изтребителите „Грипен”.\nВече стана ясно, че в доклада на Министерството на отбраната по темата за купуване на нови изтребители за българската армия, на първо място е класирана шведската компания „Сааб”, която произвежда самолетите „Грипен”. \nТози петък в Брюксел премиерът Бойко Борисов разговаря с шведския си колега и изтребителите са били една от темите, които двамата са обсъдили. \n„На шведския премиер му казах - вземем ли решение, започнат ли преговори – пазарлъкът ще е много тежък и много голям”, обясни Борисов. Той уточни, че в рамките на преговорите за купуването на самолетите ще трябва да се обсъдят и възможностите за допълнителни шведски инвестиции у нас, както и индустриалното сътрудничество между двете страни. \nБорисов съобщи, че министърът на отбраната Красимир Каракачанов му е докладвал колко пари ще струват на държавата нужните инвестиции в армията. Сметката е за над 3,5 милиарда лева, в това число закупуването на 9 самолета и 200 сухопътни машини, закупуването на фрегати, ракети и куршумчета за по 6 евро едното, съобщи Борисов. \n„Тази надпревара във въоръжаването, която тръгва никак не ми харесва и тя няма да хареса на хората”, коментира премиерът.  \nВ парламента Красимир Каракачанов съобщи, че България е отказала изтребителите F-16, защото офертата не отговаряла на условията за плащане. По думите му предложението е било за плащане на суми, \"на които няма как да отговорим\", защото предвижда първата част от плащането да започне още през първите две години. Основното изискване на нашата страна обаче е за разсрочване.\n", "date": "23 Юни 2017, 14:09", "title": "Борисов: Пазарлъкът за изтребителите ще е много тежък"}
{"url": "https://www.blitz.bg/politika/gerb-s-vazhno-predlozhenie-za-promyana-na-zakona-za-otbranata_news523734.html", "text": "Предложение за изменение на Закона за отбраната и въоръжените сили са внесли в деловодството на Народното събрание депутати от ГЕРБ, предаде БГНЕС. Поправката може да улесни предсрочно прекратяване мандата на началника на отбраната ген. Андрей Боцев, който беше назначен от служебното правителство в началото на месец март 2017 г.\nВносителите на предложението, начело с бившия началник на отбраната Константин Попов, сега депутат от ГЕРБ, мотивират поправката с желанието да синхронизират Закона за отбраната и въоръжените сили с идентичните разпоредби в Закона за дипломатическата служба по отношение на постоянния секретар на МВнР, както и със Закона за МВР по отношение на главния секретар. Депутатите от мнозинството предлагат още въвеждането на нов етап от процедурата по удостояване с висше офицерско звание. \nЗанапред, преди кандидатурите да бъдат обсъдени от Министерския съвет, парламентарната комисия по отбрана ще изслушват офицерите. “Измененията ще доведат до провеждане на ясно регламентирана процедура по назначаването на постоянен секретар на отбраната, без противоречив статус на този най-висш държавен служител в Министерството на отбраната, прозрачност при избора на офицери за удостояване с висше офицерско знание”, гласят мотивите на вносителите.  \n \n", "date": "23 Юни 2017, 10:19", "title": "ГЕРБ с важно предложение за промяна на Закона за отбраната"}
{"url": "https://www.blitz.bg/politika/prezidentt-s-prva-vizita-v-yugoiztochna-evropa_news523688.html", "text": "На 23 и 24 юни 2017 г. президентът Румен Радев ще бъде на държавно посещение в Република Гърция. Това съобщиха от прессекретариата на държавния глава.\nТова е първата визита на Румен Радев в Югоизточна Европа след встъпването му в длъжност като държавен глава. В Атина президентът Румен Радев ще проведе среща „на четири очи“ с гръцкия си колега президента Прокопис Павлопулос, след което двамата държавни глави ще ръководят пленарните разговори между официалните делегации на България и Гърция.  \nПо време на разговорите се очаква да бъдат обсъдени перспективите за последващо развитие на двустранните отношения между България и Гърция, икономическият и културният обмен, партньорството в енергетиката, въпроси от дневния ред на ЕС, регионалното сътрудничество на Балканите.  \nВ рамките на посещението си президентът Радев ще проведе срещи и с председателя на парламента Никос Вуцис, както и с кмета на Атина Георгиос Каминис. \nБългарският държавен глава ще положи венец на гроба на Незнайния воин и ще бъде посрещнат с официална церемония пред Президентския дворец в Атина.  \nВ сградата на българското посолство в гръцката столица, президентът Румен Радев ще разговаря с наши сънародници, живеещи в Република Гърция. \nВ официалната делегация на българския държавен глава участват министърът на енергетиката Теменужка Петкова, зам.-министърът на външните работи Емилия Кралева. \n", "date": "23 Юни 2017, 07:22", "title": "Президентът с първа визита в Югоизточна Европа"}
{"url": "https://www.blitz.bg/politika/klyuchov-moment-boyko-borisov-podpisva-v-bryuksel-vazhen-dokument_news523702.html", "text": "Премиерът на България Бойко Борисов, заедно с министър-председателите на Естония и Австрия ще представят днес официално в Брюксел 18-месечната програма на Съвета на ЕС (1 юли 2017 г. – 31 декември 2018 г.), съобщава Канал 3.\nПрограмата на Съвета на Европейския съюз предлага ориентирани към бъдещето приоритети, съсредоточени върху очакванията на гражданите, съвместното преодоляване на общите предизвикателства и достигането до реални резултати. \nОт вчера премиерът Бойко Борисов е на посещение в белгийската столица. Тази вечер той ще бъде в Берлин, където ще се срещне с представители на Фондацията на семейните предприятия. \nАкцент на дискусията ще бъдат предимствата на България като инвестиционна дестинация. В рамките на посещението си в германската столица министър-председателят Борисов ще разговаря и с федералния министър на финансите Волфганг Шойбле. \n", "date": "23 Юни 2017, 08:03", "title": "Ключов момент: Бойко Борисов подписва в Брюксел важен документ!"}
{"url": "https://www.blitz.bg/obshtestvo/evrodeputat-ot-gerb-krayno-vreme-e-da-reshim-problema-s-vechnite-dlzhnitsi-i-kolektorski-firmi_news523709.html", "text": "България, Хърватия и Малта са единствените страни в ЕС, където има \"вечен длъжник\", каза българският евродепутат от ГЕРБ Емил Радев по БНТ.\n\"Трябва да има регламент, защото този проблем засяга около 600 000 българи, може да продължи вечно и да засегне неговите наследници\", каза още събеседникът на медията. \n\"Предлагаме кредитите да се опрощават след 10 години. Това е дълъг срок за един кредитор да си вземе заема. Когато изтече този срок, идват колекторите. Получих сигнал за колекторска фирма, искаща дълг от името на телефонен оператор от 2003 г. Кой си пази бележките от 2003 г.?\", попита реторично депутатът. \nТой също посочи, че колекторски фирми действат нерегламентирано.\n", "date": "23 Юни 2017, 08:40", "title": "Евродепутат от ГЕРБ: Крайно време е да решим проблема с \"вечните длъжници\" и колекторски фирми"}
{"url": "https://www.blitz.bg/analizi-i-komentari/ekaterina-zakharieva-udivena-ot-vlnata-negativni-publikatsii-v-skopie-sled-vizitata-na-zoran-zaev-u-nas_news523714.html", "text": "\n  Посланието беше много ясно – България ще помага, когато й се потърси помощ. Това каза вицепремиерът и министър на външните работи Екатерина Захариева в предаването „Тази сутрин“ по bTV във връзка с посещението на македонския премиер Зоран Заев у нас.  \n„Беше историческо посещение не само защото 2013 г. премиерът е бил в България. Сега беше на високо ниво. 2 дни беше тук, имаше срещи с президент, премиер, министри. Над 175 са негативните публикации за България до вчера на обяд. Не мога да разбера защо. Беше дадено послание, че Македония иска да въври по пътя на европейската интеграция. Това ли е негативното тук? Какво доведе 26 години до капсулиране на Македония и задълбаване в непатриотичните неща? Посланието на двамата премиери е да празнуваме заедно историята си. Това е европейският начин“, заяви Захариева. \nПо думите й никой не отрича, че имаме обща история с Македония. „Договорът за добросъседство е символичен, не недостатъчен. Това, което направиха двамата премиери е още по-символично. Ангажиментът заедно да празнуваме други исторически дати, които свързват двете държави. България призна първа януари месец 1992 година Македония. Не искаме нищо по-различно от това, което имаме в договори с други държави. Няколко са нещата – общата история, македонският език, който е съгласно Конституцията. Никой не отрича тяхната идентичност. Това е послание към техните граждани. Малко повече самочувствие. За съжаление, няма да им е лесно“, коментира вицепремиерът. \nЗа произходът на българската азбука и твърдението на руския президент Владимир Путин, че тя идва от македонските земи, Захариева заяви, че това са абсурдни неща. „Неслучайно премиерът отказа да приеме Карпов. Имаме ли интерес още 26 години да продължаваме по същия начин? В Русия пишат на кирилица. Как да се изключва приносът на България? Не мисля, че и Зоран Заев го изключи. Ясно е кой е създал глаголицата и от къде е тръгнала кирилицата. Имаме самочувствие и не мислим, че някой може да оспори приноса на България по отношение на кирилицата“, подчерта тя, цитирана от \"Фокус\". \nВъв връзка с отправената покана от страна на държавния глава Румен Радев към руския президент Владимир Путин да посети България на 3 март, Екатерина Захариева посочи, че Радев има право да го кани. „Не знам дали има официален отговор. Ако Путин дойде, ще го посрещнем. Това са си разговори между президенти. Аз не съм била на този разговор“, допълни тя. Попитана дали от президентската администрация на Росен Плевнелиев е била отправяна подобна покана към Путин, Захариева уточни, че не е отправяна такава от страна на президента Плевнелиев. \n", "date": "23 Юни 2017, 08:52", "title": "Екатерина Захариева удивена от вълната негативни публикации в Скопие след визитата на Зоран Заев у нас"}
{"url": "https://www.blitz.bg/politika/karakachanov-nakhoka-bsp-i-anton-kutev-ot-tribunata-na-parlamenta-zaradi-nabornata-sluzhba-snimki_news523731.html", "text": "Никой няма намерение да зачерква авиацията. Напротив, даже в програмата на правителството много ясно е записано. Това заяви министърът на отбраната Красимир Каракачанов по време на парламентарния контрол днес. Към него бяха зададени 8 въпроса от депутати.\nПо темата за възстановяване на Висшето военновъздушно училище в Долна Митрополия Каракачанов каза, че трябва да се търси консолидация. \"При 10 души випуск бойна авиация, за какъв университет говорим в момента?!\", коментира той. \nКрасимир Каракачанов отговори и на въпрос за възстановяването на наборната служба, зададен от Антон Кутев. Социалистът заяви, че това е било сериозно намерение на Патриотите, от което те са се отказали, влизайки във властта с ГЕРБ. \"Вие сигурно с жена си правите компромиси по-лесно, отколкото ние в политически план. Разбирам да говорите ние какви компромиси правим с ГЕРБ, ако вие два пъти не управлявахте с ДПС. Не се опитвайте да създавате излишна конфронтация\", започна изложението си министърът.\n \nТой подчерта, че в предишното Народно събрание БСП не са подкрепили искането на въвеждане на наборна служба. \"Продължавам да смятам, че през 2007 г. направихме грешка, въпреки мнението на професионалните военни. Темата за наборната военна служба не е затворена, най-вече заради събитията. Тя съществува в държави като Австрия, Швеция, Естония, Финландия. Няма нужда да изпиваме всичката вода от Черно море, за да разберем, че то е солено\", коментира Каракачанов. \nТой обясни, че в управленската програма е записано въвеждането на военно учение. Ще се водят разговори с Министерството на отбраната, за да се види какво може да се направи по този въпрос. Според Каракачанов може да има практически лекции, при които децата да се докоснат до армията. \nАнтон Кутев пък обясни на Каракачанов, че е разведен от 15 години и го помоли да не я намесва в дебата. \"Вие сте вицепремиер и министър на отбраната и ако някой въвежда наборната служба, това трябва да сте Вие\", каза депутатът от БСП и повече конкретика за идеята.\n", "date": "23 Юни 2017, 10:08", "title": "Каракачанов нахока БСП и Антон Кутев от трибуната на парламента заради наборната служба (СНИМКИ)"}
{"url": "https://www.blitz.bg/politika/tsvetanov-s-goreshch-analiz-za-boltovete-na-lozan-panov-bsp-nato-mariya-gabriel-i-otnosheniyata-s-makedoniya_news523910.html", "text": "\n \"Всичко, което е заложено в управленската програма, ще се случи в управленския мандат\". Това заяви председателят на парламентарната група на ГЕРБ Цветан Цветанов в предаването Панорама по БНТ.  \n\"Административната реформа е един от основните акценти в програмата, подчерта той. И допълни, че друг приоритет е антикорупционното законодателство. Винаги сме казвали, че волята на хората е определяща за нас. Отидохме на предсрочни избори точно заради това\", каза още Цветанов. \nПо думите му в парламента не се работи на конвейер. \"По-добре да се забавим с три месеца, но да имаме работещ закон\", подчерта Цветан Цветанов. Той категорично заяви, че не блокират предложенията на опозицията. \"Едно законодателство не се измерва в количество\", посочи председателят на ПГ на ГЕРБ. \n\"Няма нищо лошо, когато се обсъжда един законопроект, да има смислен дебат.  И ние имаме един отхвърлен законопроект - този  за мажоритарната система, каза той.  Старали сме се винаги да бъдем прозрачни\", заяви Цветанов след въпрос за избора на членове ВСС, която предстои на есен и квотата на ГЕРБ.  \nПо думите му политиците трябва да допринасят за това да бъдат гарант, че съдебната система ще бъде променена. Той припомни и приетата стратегия през 2014 година. \nЦветан Цветанов коментира и болтовете на колата на Лозан Панов: \"Няма да е коректно да коментирам детайли, които нямат общо с дейсноста ми като политик. Беше преекспонирано, това което остана като усещане сред хората\", посочи той. \nПо думите му трябва да отделяме повече внимание на предстоящото председателство. \"Западните Балкани трябва да усещат европейската перспектива, трябва да усещат, че могат да бъдат част от НАТО\", каза бившият вътрешен министър.\"Убеден съм, че ще бъдем с пълноценен еврокомисар\", каза той след въпрос за Мария Габриел, чието изслушване мина успешно в ЕК. \n\"Тя покри всички критерии и изпълни със съдържание бъдещата й позиция като еврокомисар. Тя има невероятен опит. За 40 дни тя се подготви по този начин и си заслужава да бъде подкрепяна. Благодаря на вицепрезидента Илияна Йотова, която е дала висока оценка за нейното представяне. Мария Габриел ще защитава националните интереси\", каза Цветанов. \nПо въпроса за Македония Цветанов поздрави премиера Борисов и македонския му колега Заев за това, което правят за политиката на добросъседство. \n \n", "date": "23 Юни 2017, 21:34", "title": "Цветанов с горещ анализ за болтовете на Лозан Панов, БСП, НАТО, Мария Габриел и отношенията с Македония"}
{"url": "https://www.blitz.bg/obshtestvo/slavi-otlaga-klyuchovata-sreshcha-v-zala-lyumier-vizhte-prichinata_news523890.html", "text": "\n  се отлага, съобщиха самите организатори на събитието в сайта www.zaslavi.com. Причините са спекулации и интерпретации, появили се в медийното пространство, че ние като инициатори искаме и организираме създаването на политическа партия или движение тази събота – 24 юни. Това категорично не отговаря на истината, поясняват инициаторите. \nЦелта на тази среща беше само и единствено всички граждани, недоволни от системата, да обсъдят със Слави референдума, неговото бъдеще и промяната, която трябва да настъпи в България. Предлагаме на г-н Трифонов, както и на всички симпатизанти на идеята за промяна да се насрочи ден и час, който той сам да определи. \n Петицията в подкрепа на референдума продължава и до момента са събрани над 190 000 онлайн подписа, както и близо 30 000 на хартия. Ние няма да се откажем от исканията си за промяна на системата и по-добро бъдеще за България. За нас Слави Трифонов е отговорен човек, който следва пътя на истината и правдата, колкото и продължителен да е той, допълват инициаторите.  \n", "date": "23 Юни 2017, 20:20", "title": "Слави отлага ключовата среща в зала \"Люмиер\", вижте причината!"}
{"url": "https://www.blitz.bg/obshtestvo/boyko-borisov-razkri-interesen-fakt-za-germanskiya-ministr-na-finansite-video_news523894.html", "text": "Шойбле е запознат с българския бюджет. Това каза министър-председателят Бойко Борисов след срещата с Фондацията на семейните предприятия. „Нямаме дефицит, а бюджетът ни е на излишък. Имаме 13 млрд. фискален резерв”, сподели Борисов, предава Канал 3.\n Той каза още, че влизането на България в еврозоната е желание и приоритет и на Европейската централна банка и затова се правят стъпки към тази посока. \n  \n \n   \n", "date": "23 Юни 2017, 20:21", "title": "Бойко Борисов разкри интересен факт за германския министър на финансите (ВИДЕО)"}
{"url": "https://www.blitz.bg/obshtestvo/boyko-borisov-se-sreshchna-s-germanskiya-ministr-na-finansite-plevneliev-mu-priglasya-video_news523854.html", "text": "Българският премиер Бойко Борисов се срещна с германския министър на финансите Волфганг Шойбле в Берлин. Срещата се състоя в рамките на традиционния годишен форум на семейния бизнес.\n В мероприятието участват над 40 средни и големи фирми. в Германия 90% от фирмите са семейни. \nВъв форума ще вземат участие компании като „Либхер“, „Меколит“, „Кварцверке“. \nЗа него в Берлин пристигна и бившият президент Плевнелиев. „Той е голям приятел на Германия, истински европейски човек“, представя го на домакините българският премиер, а Плевнелиев завързва разговор на немски. \n    \n", "date": "23 Юни 2017, 17:37", "title": "Бойко Борисов се срещна с германския министър на финансите, Плевнелиев му приглася (ВИДЕО)"}
{"url": "https://www.blitz.bg/obshtestvo/prezidentt-rumen-radev-poiska-neshcho-mnogo-vazhno-po-vreme-na-vizitata-si-v-atina_news523819.html", "text": "Президентът Румен Радев поиска двете страни да изградят в предвидените срокове газовата връзка помежду си. Освен това той предложи да се направят още няколко гранични пункта с южната ни съседка, съобщава \"Български новини\".\nГърция е първата страна, която президентът посещава на Балканите от встъпването му в длъжност. Тази визита той определи като политически сигнал, че отношенията между двете страни имат стратегически характер. Президент Румен Радев бе посрещнат от колегата си Прокопис Павлопулос в Президенския дворец. \nСпоред изявленията на двамата държавници България и Гърция подкрепят присъединяването на Западните Балканите към ЕС, важно е обаче тези страни да спазват европейското законодателство, както и да уважават историята и културното наследство на съседите си, за да се постигне напредък в процеса на европейското интегриране. „Липсата на уважение към историята и културното наследство е доказателство за не добри намерения”, каза Прокопис Павлополус и даде пример с църквата „Света София” в Истанбул. \nОт своя страна гръцкия президент обяви подкрепата на Гърция за влизане на България в Шенген. „Ние твърдо покрепяхме присъединяването на България към ЕС, много добре работим и си сътрудничим в Съюза. Съществува един висящ въпрос -присъединяването на България към шенгенското пространство, нещо, което ние подкрепяме с пълни сили, защото смятаме, че така трябва да бъде и ще бъде“, заяви президентът Павлопулос. \nДа се интегрират въоръжените сили на България и Гърция относно противодействието на предизвикателствата свързани с борбата с тероризма също е от голямо значение, подчерта още президентът на Гърция. Президентът Радев благодари за подкрепата на Гърция за влизане на България в ЕС и обяви, че подкрепата на Гърция за влизането на България в Шенген е от особено значение за борбата с тероризма и нелегалния трафик на хора. \n„Това е от особена важност за България, защото само така можем да гарантираме ефективна борба с нелегалния трафик на хора и тероризма. Крайно време е това да бъде разбрано и от останалите страни членки на ЕС“, каза президентът Радев. От своя страна Президентът Радев подчерта, че признак за добрите съседски взаимоотношения са увеличения туристопоток и към двете държави, както и увеличените гръцки инвестиции в България. Двустранният стокообмен между България и Гърция достига 3 млрд. евро през 2016 г. и двете държави ще продължат да насърчават контактите между бизнеса, подчерта президентът Радев. \n„Развитието на енергийните и транспортни връзки е от съществено значение за увеличаване на стокообмена и туризма“, посочи още българският държавен глава и призова за доизграждане на инфраструктурата на съществуващите гранични-контролно пропускателни пунктове и за строежа на нови. През миналата година страната ни е била посетена от 1 100 000 гръцки граждани, а 1 200 000 българи са избрали да почиват в Гърция. „Това са реални показатели за добрите отношения между двете държави. Милиони граждани на двете страни свободно пътуват, почиват, работят и се обучават на територията на съседа“, подчерта българският президент. \n„Изграждането на междусистемна връзка, свързваща газопреносните мрежи на Гърция и България, е от значение не само за страната ни, но и за региона. Този проект трябва да се реализира в предвидените срокове, което ще позволи диверсификация на източниците и на маршрутите за пренос на природен газ както за България, така и за държавите от Централна и Югоизточна Европа“, добави Радев. \nВ Атина Румен Радев положи венец на гроба на Незнайния воин и заедно с гръцкия президент направиха преглед на Почетната рота. В рамките на посещението си президентът Радев проведе срещи с председателя на парламента Никос Вуцис, както и с кмета на Атина Георгиос Каминис. По-късно в сградата на българското посолство в гръцката столица президентът Румен Радев ще разговаря с наши сънародници, живеещи в Република Гърция. По време на визитата си в Атина българският президент бе придружаван от министъра на енергетиката Теменужка Петкова и зам.-министъра на външните работи Емилия Кралева. Утре по програма президентът ще посети музея на Акропола, след което ще отпътува обратно за България. \n \n", "date": "23 Юни 2017, 16:10", "title": "Президентът Румен Радев поиска нещо много важно по време на визитата си в Атина"}
{"url": "https://www.blitz.bg/politika/tsveta-karayancheva-popilya-bsp_news523881.html", "text": "\n Призовавам колегите от опозицията да дебатираме сериозни теми. Елементарните заяждания от тяхна страна принизяват нивото на парламента. Това каза в предаването \"Още от деня\" зам.-председателят на НС Цвета Караянчева от ГЕРБ. \nОпозицията има огромно поле за действие. БСП имат 4 или 5 законопроекта. Няма нищо вярно в тезите им, че блокираме техни законопроекти. Те имат редица председатели на комисии и лесно могат да вкарат законопроектите си там, но не го правят, за да говорят лъжи. Никой не дискриминира БСП. Ние сме изключително диалогични към опозицията, а те само се оплакват. Критиките им са много грозни. Последните бяха по адрес на Мария Габриел. Вицепрезидентът Илияна Йотова каза само хубави неща за Габриел. Опозицията трябва да се научи да казва хубави неща за управляващите, когато сме си свършили работата. Те трябва да бъдат непрекъснато нащрек, за да може ние да си вършим по-добре работата, но не трябва да лъжат, категорична беше Караянчева. \nДебатът за мажоритарната система трябва да продължи. Беше хубаво, че законопроектът влезе в пленарна зала. Ние сгрешихме преди референдума, защото никой не обясни на българските граждани плюсовете и минусите на мажоритарния вот. Ако някой иска да работи политически, трябва да направи партия. Политика не се прави със закани и заклинания. Не мога да коментирам дали Слави Трифонов ще бъде опасен политически противник. Това ще се разбере на едни избори. Ако той иска, да заповяда в парламента \n \n", "date": "23 Юни 2017, 19:20", "title": "Цвета Караянчева попиля БСП!"}
{"url": "https://www.blitz.bg/obshtestvo/bsp-skochi-na-zhoteva-iska-ostavkata_news523847.html", "text": "Парламентарната група на БСП поиска оставката на члена на СЕМ Бетина Жотева заради заплахите и недопустимото й поведение спрямо журналиста Къдринка Къдринова по време на заседание на медийната комисия. Декларацията прочете от трибуната Иво Христов, предава Канал 3.\n Тя е проявила недопустимо отношение към уважаван член на журналистическата гилдия, а СЕМ е не просто независим орган, но и стожер за гарантиране на независимостта на журналистическото слово в България, подчерта Христов. Това е абсолютно недопустимо и нарушава базовите принципи на демокрация. \n \"Ако има нещо, което сме извоювали за годините на прехода, това е свободата на словото. Член на СЕМ си позволява не да защитава свободата на словото, а да го потъпква. Длъжни сме да заявим, че член на СЕМ, който има подобно поведение, неговото поведение е несъвместимо с мястото му в тази институция. Проблемът е и политически\", заяви соцдепутатът. \n ПГ на \"БСП за България\" ясно заявява, че ще подкрепи всяка една журналистическа инициатива, насочена към свободата на словото. Държим ясно да подчертаем, че ще следим изкъсо този случай, декларира още Иво Христов. \n Преди него пък колегата му от \"БСП за България\" Александър Симов вметна във въпрос към министър Каракачанов една любопитна отправка по адрес на Бетина Жотева.  Това стана повод да попитаме журналиста-депутат какво точно е имал предвид и какво мисли за медийно-регулаторния скандал: \n \n - Да, обърнах се към Красимир Каракачанов така вдъхновен от сутрешното истерично риалити на Бетина Жотева. Тя напълно се оплете в лъжи, интриги и съскания. Дори се опита да вдигне като жив щит пред себе си вицепремиера Екатерина Захариева, сигурен знак, че е в паника, но не иска и няма моралните сили да признае чудовищния гаф, който направи. Това оплитане беше болезнено за гледане, защото видяхме как цялата умност и красивост на госпожа Бетина бяха заменени с автентична злоба и белези на истерия. \n \n - Да, партиите нямат отношение към мандата на член на СЕМ от квотата на президента, но партиите са длъжни да имат позиция по отношение на тъпкането на свободното слово. България е твърде назад в класациите за свобода на словото и поведението на Жотева е ясен знак защо е така. Защото една чиновничка в регулатор се чувства длъжна да съска заплахи, когато някой въпрос я поизпоти. Това е психопатично поведение, особено, когато идва от човек, който трябва да е защитник на свободата. Но у нас всеки типаж \"ала госпожа Бетина\" може до утре да мрънка за медиите-бухалки, а в следващия момент да започне да се държи като цензор в черно просветление. Всяка партия, която не се изкаже па отношение на това скандално и мафиотско поведение, по същество стява съучастник на цензурата. \n \n - Мълчанието на СЕМ е позор. Истински позор. Мълчанието на част от десните журналисти по темата също е падение. Госпожа Бетина вече е напълно дискредитирана като професионалист и като човек. Тя няма място в СЕМ и оставането й там ще е морално престъпление. Как тази жена, която съска с думи като \"комунета\", след два месеца ще избира шеф на БНТ? Как жена, която обижда наляво и надясно във ФБ, ще има очите да погледне колегите си?! \n \n - Според мен президентът Румен Радев трябва да свали политическо доверие от нея. Тя не е негова кандидатура, но все пак е от квотата на президенството. \"Бетините\" трябва да получат отпор, да разберат, че простащината не се толерира, да им стане ясно, че самите журналисти няма да търпят подобно отношение. Госпожа Бетина вече принадлежи единствено на виновното минало. Чудно ми е кога ли това знание наистина ще стигне до нея? \n", "date": "23 Юни 2017, 17:40", "title": "БСП скочи на Жотева, иска оставката ѝ"}
{"url": "https://www.blitz.bg/politika/georgi-svilenski-ot-bsp-s-iznenadvashcha-podkrepa-za-gerb-eto-za-koya-reforma_news523886.html", "text": "\n ГЕРБ ще получат нашата подкрепа за административната реформа, заяви депутатът от БСП Георги Свиленски по БНТ.  \nТой коментира проблемът с високата смъртност по българските пътищата. Обучителните школи, които ще протестират следващия вторник,  имат своите виджания какво трябва да се направи, за да няма корупция в ДАИ. Аз съм готов да се срещна с тези хора да се срещнем и да направим заедно закона, така че да не се допуска купуване на книжки за в бъдеще, заяви Свиленски. \nВсеки, който спазва закона няма да има никакъв проблем с пътните полицаи, каза той. По думите му трябва да има нов закон за движението по пътищата, който да е комплексен. Трябва да се спре с подхода правене на закон на парче, заяви Свиленски.\n", "date": "23 Юни 2017, 19:37", "title": "Георги Свиленски от БСП с изненадваща подкрепа за ГЕРБ, ето за коя реформа"}
{"url": "https://www.blitz.bg/obshtestvo/tsacheva-reche-i-otseche-v-tazi-drzhava-tryabva-da-ima-red-eto-kakv-udar-po-koruptsiyata-gotvi-ministrt-na-pravosdieto_news523846.html", "text": "Трябва да има ред в държавата, а не кампанийно по конкретен повод да се сещаме за проблеми в едно или друго звено, обяви министър Цецка Цачева. Подкрепям всяка мярка, действие и инициатива, която е като контролна функция на държавата в изпълнение на законови разпоредби, продължи тя, цитирана от \"Фокус\" и добави, че в момента се работи по антикорупционния закон, в работна група са минали вече няколко заседания, пише standartnews.com.\n Амбицията е до началото на септември той да бъде одобрен от Министерски съвет и да бъде внесен в Народното събрание като премиерът Борисов е поставил краен срок до края на тази календарна година законът да бъде приет, каза още министърът. По-рано Цачева реши сериозен проблем. Министърът на правосъдието направи внезапна проверка в Агенцията по вписванията заради сигнали, че там има огромна опашка. \n При днешните температури сами разбирате, че това е най-малкото - неприятно. Разпоредих още от министерството да пуснат всички граждани вътре в салона, където няма слънце, има климатици и по-нормално се изчаква идването на реда, обяви Цачева и обясни, че гражданите били изкарани отвън, защото вдигали шум и пречели на работата. Според нея нещата ще бъдат преодоляни, когато всеки влезе в положението на другия.  \n Администрацията е длъжна във всеки един момент да създаде ред и възможност гражданинът да изпълни задълженията. От вчера до голяма степен са преодолени опашките. Създали сме организация още от вчерашния ден - с удължено работно време. Разпоредила съм понеделник 08.00 часа - начален час за работа, до 19.00 часа вечерта, за да успеят гражданите и фирмите да подадат годишните си финансови отчети. Струпването е основно поради тази причина\", коментира министърът.  \nТя поговори и с хората на опашката, които и обясниха, че преди са ползвали електронната система, но тя била тромава и счетоводителите се отказали от нея. \"Това е посока, по която ще работим и ще мислим\", обеща Цачева.  \n \n \n", "date": "23 Юни 2017, 17:49", "title": "Цачева рече и отсече: В тази държава трябва да има ред, ето какъв удар по корупцията готви министърът на правосъдието"}
