{"url": "https://www.blitz.bg/politika/yordan-tsonev-yasno-e-koy-e-vinoven-za-falita-na-banka-koyato-e-izgrazhdana-ot-sobstvenika-kato-finansova-piramida_news520416.html", "text": "За фалита на КТБ е виновен собственикът на банката и това е доказано. Това обяви Йордан Цонев, член на ръководството на ДПС, народен представител от партията и участник в съвещанието при президента Росен Плевнелиев от 29 юни (неделя) 2014 година, чиято стенограма бе разсекретена през седмицата.\nЦонев коментира, че има разочарование след оповестяването на документа, тъй като са били създадени фалшиви очаквания за него, а за да разберем по същество това, което се говори в стенограмата: \"Трябва да се проследи, да се припомни хронологията на събитията, защото сама по себе си тя не казва нищо на хората, които преди три години дори не са участвали и не знаят какво се е случило. А както видяхме, участниците не помнят какво са говорили и какво се е говорило на тази среща. Защото никой от тях не си направи труда да отиде да я прочете и да си опресни спомените за тази среща. Аз го направих\", каза той пред БНР. \nЦонев припомни, че в седмицата преди срещата, КТБ е поставена под особен надзор по искане на нейното ръководство, а дни по-късно срещу банковата система и конкретно срещу няколко търговски банки е била проведена много сериозна атака през медии и интернет канали. \nЙордан Цонев посочи, че има информация кой стои зад тази атака, но не може да я оповести, защото все още не е внесен обвинителен акт. Той подчерта, че е съществувала реална заплаха от крах на банковия сектор у нас: \"За да бъдем коректни към тези, които смятат, че е страшен грях да се говори за банкова ваканция през това време, ще кажа, че – да, говореше се и в тези условия, в които беше попаднала банковата система, и сега да попадне – аз пак бих го говорил. Това беше най-лошият вариант, но малко по-добър от варианта поставяне под особен надзор на 5-6 банки\", допълни Цонев.  \nДепутатът припомни, че на 27 юни вече е имало паника сред населението и стопанските субекти и за няколко часа са били изтеглени около 850 милиона: \"Като само 800 бяха от една банка и тя удържа на този натиск, Атаката беше сериозна, бяха засегнати една трета от банките в страната. Особено тежко 5-6 от тях. За да разсея всякакви съмнения, имаше и чуждестранни банки, които бяха засегнати. След което бяхме изправени - в петък следобед, в два неработни дни - събота и неделя, да решим как ще постъпим в понеделник сутринта, когато паниката щеше да продължи, тъй като тегленията бяха спрени поради изтичане на работното време в петък\" - така Йордан Цонев описа условията, в които се провежда срещата при президента, като посочи, че е имало няколко варианта за действие. Единият е БНБ да рефинаснсира търговските банки, изпаднали в затруднение, което обаче е забранено от Закона за валутния борд. България, която не е член на Еврозоната, не може да разчита и на помощ за финансиране от ЕЦБ, затова остава правителството, което да издаде краткосрочна емисия ДЦК и само за два дни трябва да получи разрешение от ЕК за държавна помощ към засегнатите банки: \"След като получихме устното разрешение на ЕК (в неделя) около обяд (същия ден) ние вече имахме решението – а то беше най-доброто – да рефинасираме банките, да успокоим хората и да спасим банковата система от системна криза\".  \nПо отношение на това кой носи вина за фалита на КТБ Йордан Цонев беше категоричен: \"Всички знаем много добре кой е виновен – доказано е от всички действия, които се извършиха от международни експерти, от одиторски компании и т.н. – че с банката е злоупотребяване и че тя използвана за лични цели от собственика – парите на вложителите. Ако една банка е изграждана от собственика като финансова пирамида с благосклонното съдействие на мениджмънта – ясно е кой е виновен\".  \nДо десетина дни се внася обвинителният акт, допълни Йордан Цонев. \n", "date": "2017.06.11", "title": "Йордан Цонев: Ясно е кой е виновен за фалита на банка, която е изграждана от собственика като финансова пирамида"}
{"url": "https://www.blitz.bg/ikonomika/ikonomicheskiyat-ministr-obyasni-nuzhdae-li-se-drzhavata-ot-novi-zaemi_news520392.html", "text": "Скоро ще има резултати от мерките, които ще бъдат взети с цел намаляване на административната тежест за гражданите и бизнеса. Това коментира министърът на икономиката Емил Караниколов.\nТой изтъкна, че анализът на възможностите за намаляване на административната тежест и повишаване на прозрачността се прави от първия работен ден на правителството: \"Това се прави още от първия ден, от който е назначено настоящото правителство - всяко едно ведомство прави този анализ, в министерството на икономиката също го правим. Мога да кажа, че сме доста напреднали, имаме ангажимент и към правителството, и към бизнеса и към икономическата комисия на Народното събрание на 15 юни да сме готови с този анализ и съответно да им бъде предоставен\", посочи той пред БНР.  \nВ Министерството на икономиката и в цялото правителство правим анализ на административните тежести абсолютно навсякъде – и в държавата, и на общинско ниво, подчерта министър Караниколов, като обясни: \"За Министерството на икономиката мога да кажа, че в момента правим всичко възможно да оптимизираме сроковете за предоставяне на административни услуги, както и извършваме анализ на таксите, които се плащат за тях. Тъй като по принцип реда е, че всяка една административна услуга и таксата към нея трябва да покрива само разхода за административна услуга, а не, както забелязваме на много места в момента - да се формира печабла. Ако искахме да формираме печалби, щяхме да направим търговски дружества, но не, това не са такива. Тъй като този анализ е насочен и към оптимизиране на сроковете, тоест да не губим времето на гражданите и бизнеса, да не искаме на всички места един и същи документ, който те вече са представили, а също така правим и анализ на таксите, които се плащат за тези услуги. Съвсем скоро ще има резултати - положителни за гражданите и за бизнеса\".  \nЕмил Караниколов отбеляза, че и към момента има много публични регистри, които обаче не се ползват от държавната и общинската администрация: \"И това е един от анализите, които правим в момента, включително с указания, че ще спрат да се изискват определени документи за бизнеса и гражданите\". \nМинистърът смята, че държавата не се нуждае от нови заеми,  но трябва да пресечем контрабандата и другите злоупотреби:И мисля, че можем да осигурим допълнително финансиране в бюджета, каза министърът, като допълни, че законовите промени, които трябва да ограничат възможността за нерегламентирана работа на бензиностанциите, сред които са изменения в законовата рамка за измерванията, е разчетено да осигурят около 117 млн. лева. приходи в хазната: \"Емил Караниколов отбеляза, че не смята, че новите мерки ще оскъпят бизнеса на предприемачите, които работят в сектора на търговията с горива и отрече те да са насочени към конкретен бизнесмен, като например лидера на „Воля“ Веселин Марешки. \nМинистърът отново подчерта, че мерките са насочени към всеки, който не спазва закона и са част от борбата срещу укриването на приходи от продажба на течни горива: \"Всъщност се оказа, че при проверка на обекти за продажба на течни горива са установени са извършени продажби без да се отчитат чрез електронната система за фискална памет. Констатирани са множество случаи на прекъсване на връзката между елементи от системата, вследствие, на което се продават горива без това да се отчита в системата на НАП. Това беше докладвано на премиера и както знаете, той разпореди в сряда на МС да се предприемат действия за изменение на нормативната база, която да помогне за пресичане на злоупотребите при продажба на течни горива. Още в същият ден беше качена за обществено обсъждане една наредба за фискалните системи. В понеделник се очаква да се предложат и изменения в закона за измерванията, като целта е, тоест, ефекта, който се очаква, е приходи над 117 милиона лева. Всъщност по този начин правителството показва, че ще се бори с укриването на данъците, както и с нелоялната конкуренция, защото не може едни да спазват закона, а други не.  \nВсички имаме интерес всеки един литър гориво да се отчита – това са приходи за бюджета\", подчерта министърът.  \nКараниколов коментира и начините българската икономика да догони средноразвитите икономики в ЕС: \"Две са мерките, тоест, пак отново, което казваме - повишаване на конкурентоспособността и подкрепата на малките и средните предприятия, което е гръбнакът на икономиката ни, както и търсенето на нови пазари. Работим от началото на назначаването на правителство, има вече многократни срещи с посланици, представители на бизнеса,, чуждестранни и български, търсим едни нови пазари, а и инвеститори, които да дойдат\".  \nСпоред министър Караниколов увеличаването на средната работна заплата у нас с 8-9 процента годишно е напълно реална цел: \"Мисля, че е реално, реално е и затова трябва да работим съвместно с бизнеса за постигане на тези показатели. Сами разбирате, че държавата няма как да увеличи сама заплатите на всички, трябва да помагаме на бизнеса, на гражданите и ще се получи\".  \n", "date": "2017.06.11", "title": "Икономическият министър обясни нуждае ли се държавата от нови заеми"}
{"url": "https://www.blitz.bg/politika/mvr-sheft-pak-zakhapa-bsp-zaradi-ogradata-po-granitsata-video_news520357.html", "text": "\"Бях решил повече за оградата по границата с Турция да не говоря, но прокуратурата в момента работи там. Който иска информация да заповяда в комисията по вътрешния ред, не може всичко да се разказва\". Това заяви в ефира на Нова телевизия МВР шефът Валентин Радев по темата със скандала за оградата по границата с Турция.\n\"Някои неща трябва да бъдат премерени. Където трябва да бъде двуредова, е. Причината да се премине от двуредова в едноредова, тоест по-малко защитена, е поради липса на финансови средства и целта на МВР да построят по-бързо оградата\", поясни Радев. \n\"На места едноредова ограда не може да свърши работа. Няма проблем да отидат репортери там, но е опасно и за вас. Ами ако вие сте някъде там, знаете ли какво може да се случи\", попита МВР шефът. \n\"Ваш екип е пробвал да снима оградата. Колеги ми се обадиха и докладваха, че са ви хванали. Няма проблем да снимате, но трябва да стане по нормалния начин, а не да ви гоним по нощите. \n\"Работи се много добре, Европа ни хвали, това е достатъчно сравнение. Трябва да се говори смирено за това предпазно съоръжение по границата с Турция\", заяви още той.  \n", "date": "2017.06.11", "title": "МВР шефът пак захапа БСП заради оградата по границата (ВИДЕО)"}
{"url": "https://www.blitz.bg/analizi-i-komentari/vsichki-si-go-mislim-no-samo-tozi-sotsiolog-go-izreche-na-glas_news520394.html", "text": "Стенограмата за КТБ не разкрива нещо, което не ни е известно, просто затвърждава мнението ни, за това, че голяма част от нашия политически елит в кризисни ситуации действа неадекватно. Това каза социологът Юрий Асланов, във връзка с разсекретяването на стенограмата от разговорите при президента Росен Плевнелиев по случая КТБ 29 юни 2014 г., уточнява Фокус.\n„Някакви особени новини по същество аз не разпознавам или може би не съм компетентен напълно, за да открия такива. Стенограмата ни разкрива онова, което ни е известно, но просто поднася доказателство за поведението на част от политическите лидери“, посочи Асланов.  \n„Прави впечатление, че като се изключат няколко души, които се опитват по същество да призоват за търсене на някакво решение за преодоляване на очевидната криза към онзи момент, други се опитват да извадят темата от съществото ѝ и да я пратят в полето на политическата конюнктура“, коментира още Асланов.  \n \n", "date": "2017.06.11", "title": "Всички си го мислим, но само този социолог го изрече на глас"}
{"url": "https://www.blitz.bg/vsyaka-nedelya/statii/prvo-v-blits-nay-novata-statiya-na-kevork-kevorkyan-zashcho-nyakoi-se-pravyat-na-khitler-a-drugi-na-piloti_news520269.html", "text": "\n Това е важният въпрос.  \nНо го замитат с евтини заяждания: Бойко разкарал единия веселяк, който се лигави като Хитлер - а пък президентът Радев още се усуквал за другия. \nЗащо ги правят тия маймунджулуци? \nБил свестни момчета? \nКолко свестни са – щом се кандилкат като пийнали абитуриенти?  \nИ можеш ли да повериш каквото и да е на подобни гащници – за власт да не говорим? \nТо е ясно, че дори кучето си не можеш да им оставиш, докато отидеш в тоалетната - както има един лаф. \n *** \nДа не търсим прекалено сложни обяснения за тази разкопчана веселост, за тази инфантилна еуфоричност. \nТе просто са израз на Слободията, наложена от Великото Преправяне – най-отличителният знак на Уличницата/Преход. \n *** \nВчера се случи трагедията с хеликоптера. \nЕдин вицеадмирал обаче каза – доколкото говореше на български - че това, всъщност, не било трагедия, понеже не загинали и тримата пилоти.  \nИ веднага започнаха да се преправят – сега пък на пилоти. \nКаракачанов тръгна да дава съвети на Радев – и той.  \nВ последното си интервю пред Би Ти Ви и Плевнелиев се напъна да се преправи на специалист в авиационните дела.  \nОще по-рано пък колхозникът Ненчев се снимаше с пилотска униформа и дори веднъж го повозиха с изтребител. \nГотово - и той е пилот. \nНищо добро не ни чака с толкова преправени пилоти \n *** \nИ нищо няма да научим за падналия хеликоптер. \nПреправят се – и не чуват, когато им казват, че пилотите ни нямат достатъчно летателни часове. \nПравилно не чуват – понеже им го казва пилотът Радев. \n *** \nНаскоро „Сиела“ издаде забележителната книга на Хенри Пикер „Хитлер без цензура“.  \nДа задължат ония двамата недодялани клонинги да я научат наизуст. \nМоже и друго: облечени като Фюрера, да дадат по 100 часа поправителен труд на столичния булевард „Витоша“. \nБакшишите остават за тях. \nСетне да ги върнат на работа при премиера и президента. \n *** \nА защо, всъщност, не се преправят на Сталин? \n  \n \n \n \n*Коментарът е публикуван във фейсбук профила на Кеворк Кеворкян \n", "date": "2017.06.11", "title": "Първо в БЛИЦ! Най-новата статия на Кеворк Кеворкян: Защо някои се правят на Хитлер, а други - на пилоти"}
{"url": "https://www.blitz.bg/obshtestvo/regioni/golyama-tragediya-vnezapno-pochina-zhenata-na-eksdeputat_news520379.html", "text": "50-годишната Емилия Захова, съпруга на бившия депутат от Петрич, строителния предприемач Митко Захов, издъхна в Пирогов часове, след като била приета.\nТрагичните обстоятелства са се разиграли преди два дни. Тогава тя постъпила в болницата с признаци на тежка пневмония и независимо от опитите на столичните лекари да я спасят тя починала, предаде struma.com. \nЧерната новина обиколи мълниеносно южния град. Петричани познават Емилия, като изключително слънчева жена, която помагала в бизнеса на съпруга си.  \nСмъртта ѝ днес бе най-коментираната тема, вчера пък Петрич се прости с нея. \nИзказваме искрени съболезнования на Митко Захов и семейството му. \n \n", "date": "2017.06.11", "title": "Голяма трагедия! Внезапно почина жената на ексдепутат"}
{"url": "https://www.blitz.bg/politika/bsp-i-ninova-razkrikha-podla-falshifikatsiya-snimka_news520375.html", "text": "Създадена е фалшива страница във Фейсбук на председателя на БСП Корнелия Нинова, което имитира оригиналната. За тази измама предупредиха от „Позитано“ 20.\nНа страницата двойник са качени позиции, които не тя не е изразявала нито в лично качество, нито като председател на БСП. \nЗа наглата измама предупреди и лидерката на столетницата в личния си профил във Фейсбук. Нинова написа: \n„Създадена е фалшива моя страница във фейсбук. Тя имитира оригиналната. На нея са качени позиции, които не съм изразявала нито в лично качество, нито като председател на БСП“. \n \n \n \nПроверка, извършена от в. „Труд“, показа, че двете страници имат идентични профилни снимки и тапети и потребителите лесно могат да бъдат подведени от фалшивата.  \nКъм момента тя е събрала 6356, докато оригиналната има 15 100.\n", "date": "2017.06.11", "title": "БСП и Нинова разкриха подла фалшификация (СНИМКА)"}
{"url": "https://www.blitz.bg/politika/nervite-na-moskovski-ne-izdrzhakha-za-golyamo-szhalenie-v-blgariya-neshchata-sshchestvuvat-v-kraynosti_news520369.html", "text": "Транспортният министър Ивайло Московски не каза дали шефът на ДАИ – София ще се раздели с поста си заради разкритата схема за купуване и продаване на шофьорски книжки. „Ще се съберем с колегите в понеделник да анализираме случая. Искам още допълнителна информация от службите и ще вземем решение. Нямаме сантимент да покриваме когото и да е”, увери Московски в сутрешния блок на bTV.\nМинистърът коментира, че не знае колко души са се възползвали от престъпната схема, нито колко автошколи са замесени. „Няма проблем да се изиска да бъдат повторени практическите изпити”, каза още Московски. \nМеждувременно пък  . \n„За голямо съжаление, в България нещата трябва да съществуват в крайности. До началото на 90-те години системата беше в другата крайност, само държавата носеше отговорност за провеждането на изпитите. Впоследствие се допусна да бъде размита отговорността между автошколите и държавата. Стигна се дотам изпити да се провеждат на територията на автошколи, където пак неясно кой носи отговорност за начина на провеждане и резултатите. Сега най-вероятно ще отидем пак в тази крайност държавата да си носи сама отговорността, но да провежда изпитите така, че да бъдат максимално защитени”, отбеляза транспортният министър. \nПо думите му на теоретичните изпити за шофьорска книжка в момента са взети всички мерки против корупция. „На листовки кандидатът вече сме го изолирали по такъв начин, че ако страда от клаустрофобия, сигурно ще му стане лошо”, отбеляза министърът. \n„На теорията за последните 7-8 месеца над 20 000 кандидати са се явили в звукоизолираните кабинки, без достъп до wi-fi, 4G, блутут и каквото и да е. Има камера, която отива директно в „Автомобилна администрация, за да се наблюдава изпитът”, посочи Московски.   \nТой призна, че имиджово не е добре за нито една система, ако има корупционни практики в контролните й органи. „Нито на финансовия министър му е приятно, като ловят митничари, нито на министъра на вътрешните работи му е приятно, като ловят граничари, и на мен не ми е приятно”, допълни министърът. \nТой подчерта, че във всяка една от тези акции не съществува политически или друг чадър. \n„Получавайки данни за нерегламентирани практики много лесно бих могъл да уволня всички служители, за които имам съмнения. Но като ги уволня, след това ще дойдат други, ако средата и предпоставките са такива, че всеки един от тях да си позволява да върши нерегламентирани практики. По-добре да бъде извършена такава реализация, да бъдат събрани необходимите доказателства”, поясни Московски. \n„Когато се стигне до осъдителни присъди, това от само себе си ще дисциплинира системата”, допълни той.\n", "date": "2017.06.11", "title": "Нервите на Московски не издържаха: За голямо съжаление, в България нещата съществуват в крайности"}
{"url": "https://www.blitz.bg/politika/kak-tsarete-na-falshivite-prognozi-kncho-i-andrey-udarikha-dzhakpot-za-milioni-bez-da-pusnat-fish-snimki_news520372.html", "text": "\"ГЕРБ ще направи експресна коалиция с БСП!\", \"ГЕРБ няма да се разбере с патриотите заради Турция\", \"ГЕРБ ще загуби изборите\"....\nТова са само малка част от магическите прогнози на съдружниците Андрей Райчев и Кънчо Стойчев в навечерието на предсрочните парламентарни избори. Не се сбъдна нито едно от заклинанията, но двамата продължават да шестват триумфално из големите телевизии. И отново разполагат с власт. Медийна. Неограничена от нито един неудобен въпрос за произхода на несметните им богатства. \nСъдружниците, които още преди година обявиха, че ще излязат в пенсия, сега отново са активирани. В бедния откъм нови лица ефир и в електронните медии. \nМайсторите на фалшиви прогнози се увиват като алчни октоподи около търгашите. \nНе беше далеч времето, когато през устата на двамата говореше банкерът-беглец Цветан Василев. \nСъдружниците се включиха в машината за манипулации, която искаше да изпере имиджа му с омекотител, а след това да пробута тезата за невинността му. \nОказа се, че връзката между съдружниците и фараона е не само ментална, а от нея надничат финикийските знаци. \nНезависимо, че от екрана Кънчовците, както ги наричат в професионалните им среди, се представят за изразители на общественото мнение, научено уж от социологическите им проучвания, Райчев и Стойчев в същност имат доста широки бизнес интереси. \nИменно в една от дузината фирми, които са регистрирали чевръстите социолози, лъсва връзката им с Цветан Василев. Става въпрос за \"Научнотехнологично обслужване – НТО\", където Кънчовците заедно с управителя на фирмата Стоян Чакъров имат по 11%, а мажоритарният дял е собственост на \"Сентръл техноинвест\", разкри \"Телеграф\". Тази пък фирма е еднолична собственост на \"ТЦ-ИМЕ Вест\", която е от известните фирми-кредитополучатели, които банкерът беглец навърза като свински черва около КТБ и успя да източи чрез тях парите на вложителите. Според Търговския регистър въпросната компания НТО и в момента е активна, а там Кънчовците продължават да са съдружници с фирма вече управлявана от синдик. \nОсвен със знатните си собственици тази фирма изгря и като част от дългия списък с компании, получили щедро държавно финансиране от Фонда за научни изследвания чрез съмнителни проекти. Схемата, в дъното на която са пак Кънчовците, бе описана в книгата на проф. Емил Хорозов \"Проектният бизнес и ограбването на науката. Наръчник на управляващия мошеник\". \nСкандалът с източването на фонда преди 3 години предизвика масови протести на учени, който стигна чак до ушите на ЕК, и коства главата както на шефа на органа, така и на тогавашния образователен министър Сергей Игнатов. Някъде по време на разплитането на далаверите около научните изследвания с държавни пари двама от най-често фигуриращи в списъка с бенефициенти – Кънчо Стойчев и Андрей Райчев, обявиха, че се оттеглят от социологията, дават път на младите и повече няма да се занимават с проучвания на общественото мнение. \nПо една или друга причина за далаверите наказани нямаше, но след като драмата се размина и се смениха няколко правителства, \"пенсионираните\" Кънчовци отново започнаха да се появяват пред медиите, за да обясняват, че \"народът\" иска това или онова, позовавайки се \"социологически проучвания\", за които обаче май са анкетирани само техни бизнес партньори с европейска заповед за арест. \n \n \nОсвен, че нахално се изказват от името на народа, съдружниците обичат и да харчат парите му, събрани под формата на данъци. \nНаред с мащабната далавера във Фонд \"Научни изследвания,\" широкоспектърната бизнес империя на социолозите има доста допирни точки с публичните средства. Още в зората на медийното развитие те стояха зад единствената фирма, мереща телевизионните рейтинги, която пък дълго време получаваше пари за тази \"услуга\" от националната телевизия. За едно известно време, докато бяха основни инвеститори в голф игрищата, този спорт бе обявен за стратегически от държавата. \nЧестните частници дори направиха няколко доста спорни заменки за апетитни държавни имоти по морето за техни във вътрешността на страната. За да продължи семейната традиция пък, една от дъщерите на Райчев – Стела, се е захванала с добре финансиран с общински пари проект за осиновяване на бездомни кучета. \n \n \n Какво се крие зад \"Галъп\"? \n\"Галъп интернешънъл\" е първата независима агенция за социални и маркетингови проучвания в България, създадена през 1991 г. Така пише в официалната история на  компанията, станала визитна картичка на двамата социолози. Едва ли има и човек, когото да спрете на улицата по целия свят, който да не каже, че е чувал за известната социологическа агенция \"Галъп\". Тънката разлика, че американската компания, основана от Джордж Галъп в средата на 20-и век, която е един от пионерите в измерването на електоралните нагласи и в днешно време има клонове по целия свят, няма нищо общо с фирмата, зад която се крият Кънчовците. \nНапротив - \"Галъп инк\" дълги години води съдебни битки с \"ББСС-БГ\", в която Кънчо и Андрей са съсобственици, за това, че използва името им неоторизирано, предлагайки услуги в идентична сфера като истинската фирма \"Галъп\". \n \n \n Услугите \nА какъв е ефектът от услугите им най-добре знаят тези, които поръчват проучванията им. Ефект близък до нулата. \nНапоследък изхабените социолози... копаят гробове. Заравят ГЕРБ, после го изравят. Вещаят смърт на БСП, а Столетницата взе, че възкръсна. Същата бе прогнозата им и за ДПС и Патриотите. \nПобелели и олисели социолози би трябвало да са наясно, че животът на партиите се определя от избирателите им. Българският народ решава кога да короняса една партия и кога да я изхвърли на политическото бунище. \nИзстрадалите ни сънародници имат нужда от нови герои, а не от компрометирани съдружници, които да осребряват жалкото си бръщолевене. \nКрайно време е хората да узнаят как едни посредствени социолози бълващи фалшиви прогнози се превърнаха в милионери. \nИ понеже телевизионерите едва ли ще направят подобно разследване, наред са компетентните органи. Ивайло КРАЧУНОВ \n", "date": "2017.06.11", "title": "Как царете на фалшивите прогнози Кънчо и Андрей удариха джакпот за милиони без да пуснат фиш?! (СНИМКИ)"}
{"url": "https://www.blitz.bg/politika/naprezhenie-menda-stoyanova-izrigna-s-gnevno-pismo-do-ninova-po-povod-zaema-na-pravitelstvoto_news520395.html", "text": "Тези дни отново, и то от парламентарната трибуна, изрекохте твърдения, които недипломатично някой би нарекъл лъжи. За какво става въпрос. Твърдите, че правителството е изтеглило нов заем в размер на 200 млн. и до края на мандата щяло да изтегли още 6 млрд. лв. С тези си думи вероятно не осъзнавате, че произнасяте неистина. Това заяви Менда Стоянова от ГЕРБ в отворено писмо до медиите по повод изказване на Корнелия Нинова в парламента.\nДепутатът от управляващата партия написа гневно писмо заради твърденията на лидера на БСП. В него Стоянова посочва, че още през 2016 г. правителството е преговаряло с Банката за развитие на Съвета на Европа. \nГрешите, госпожо Нинова, \n  \nТези дни отново, и то от парламентарната трибуна, изрекохте твърдения, които недипломатично някой би нарекъл лъжи. За какво става въпрос. Твърдите, че правителството е изтеглило нов заем в размер на 200 млн. и до края на мандата щяло да изтегли още 6 млрд. лв. С тези си думи вероятно не осъзнавате, че произнасяте неистина.  \nОще през 2016 година правителството проведе преговори с Банката за развитие на Съвета на Европа и договори, при изключително благоприятни условия, рамково споразумение за отпускане на нисколихвен кредит за България в размер на 200 млн. евро., предназначен за съфинансиране на европейските фондове за настоящия програмен период. Средствата са целеви и могат да бъдат отпускани на България само в зависимост и във връзка със степента на усвояване на европейските фондове. \nДа, ако ни спрат европейските фондове, няма да похарчим тези пари, но това е един от добрите начини да се възползваме от европейската солидарност и да развиваме нашето общество. \nТригодишната бюджетна прогноза предвижда намаляване на бюджетния дефицит и балансиране на бюджета до 2020 година. При тези допускания не се налага емитирането на нов дълг в рамките на одобрената от парламента многогодишна програма, което на практика ще доведе до намаляване на дълга в следващите няколко години. \n \n", "date": "2017.06.11", "title": "Напрежение: Менда Стоянова изригна с гневно писмо до Нинова по повод заема на правителството!"}
{"url": "https://www.blitz.bg/ikonomika/delyan-dobrev-blgariya-ne-obszhda-s-gazprom-variant-pri-koyto-trba-ot-rusiya-shche-dostiga-do-varna_news520396.html", "text": "България не обсъжда с „Газпром“ вариант, при който тръба от Русия ще достига до газовия хъб във Варна. Причината е, че този вариант много трудно ще отговори на изискванията на ЕК. Това коментира председателят на енергийната комисия в Парламента Делян Добрев от ГЕРБ.\nВ началото на месеца енергийния министър Теменужка Петкова и председателят на управителния съвет на \"Газпром\" Алексей Милер подписаха пътна карта, според която страните ще проучат въпроса за развитие на газопреносната инфраструктура на територията на България като се отчитат правилата на ЕС. Добрев обясни какво предвижда пътната карта и каква е целта на България: \"Ние търсим възможност да развиваме нашата газопреносна система като транзитираме по големи количества газ без да използваме за тази цел газопровода \"Южен поток\", защото знаете, че той имаше три основни колизии с трети енергиен пакет на Европейската комисия и към този момент няма как да отговори, тоест няма как съгласно европейските правила една тръба, резервирана изключително за производител на газ, който участва в изграждането й и който сам решава каква норма на възвращаемост да носи тази тръба, да излезе на европейския бряг, в случая на българския. Така че това, което се търси са варианти след като бъде изградено трасето на \"Турски поток\", ние да развием нашата газопреносна мрежа, така че да можем излишните количества газ от Турция, евентуално да доставяме до други страни.  \nПо-скоро се съобразяваме с изграждащите се вече газопроводи, за да запазим ролята на България в страна, която транзитира газ\", обясни Добрев пред БНР и подчерта: \"Тук не става въпрос за нов газопровод, било то „Южен поток“ или „Набуко“, или какъвто и да е друг газопровод с много акционери отделни проектни компании. Става въпрос единствено за развитие на мрежата на „Булгартрансгаз“, на съществуващата мрежа на „Булгартрансгаз“, за да даде това възможност ние да транзитираме по-големи количества газ\". \nДелян Добрев обясни защо втора тръба от „Турски поток“, която да стига до Варна, или друго разклонение на газопровода също няма да отговаря на изискванията за конкурентен пазар на ЕК. Той дефинира актуалната идея като инвестиционен проект за увеличаване на капацитета на „Булгартрансгаз“, което би било в унисон с европейските изисквания: \"Много трудно тя би отговорила на европейските изисквания. Спомняте си какви бяха проблемите с \"Южен поток\" - същите проблеми ще се пренесат върху която и да е тръба, която излезе директно на европейския бряг, така да се каже,защото едно от основните европейските изисквания беше, че производителят на газ не може да участва в строителството на газова инфраструкктура, на транзитни газопроводи, защото той е в естествен конфликт на интереси, тоест ще предотвратява други доставчици на газ да използват тази транспортна инфраструктура. От друга страна, според европейските правила, таксата, която се взема за пренос на този газ, трябва да се определя от националните регулатори - в случая от КЕВР. \nМоделът на \"Южен поток\" бе друг - таксата се определяше от двамата акционери с договорена между тях норма на възвръщаемост. И третият, може би най-основен проблем е, че трябваше да се дава достъп на трети страни до газопровода, и то не от изходната точка - тоест не във Варна да се даде капацитет, а капацитет от самото начало на този газопровод, за да може и други производители, други доставчици да доставя такъв газ. В случая, ако този газ се осигури по \"Турски поток\" и ние използваме нашата мрежа, това ще бъде изцяло в съзвучие с европейските правила, защото \"Булгартрансгаз\" е независим преносен оператор, неговата такса се определя от регулатора, той дава достъп до всеки, който иска да транзитира газ по своите тръби. Не става въпрос за помощ от „Газпром“, нито за съвместна компания, а става въпрос за търговски отношения\", подчерта Делян Добрев.  \nТоест, ако ние увеличим капацитета на нашите тръби с хикс милиарда кубика газ на година - \"Имате ли такъв газ, който ние да транзитираме?\", или обратното - \"Ние имаме газ, вие можете да увеличите капацитета на вашите тръби, за което ние ще си платим да транзитираме газ\". Не става въпрос за помощ, не става въпрос за някакви съвместни действия, съвместни проекти и компании, става въпрос за чисто търговски отношения. \nПо темата \"АЕЦ Белене\" Добрев коментира, че още миналата година е трябвало да започнем процедура по приватизация на проекта с изискване евентуалните инвеститори да платят направените от държавата инвестиции до момента на стойност 3 млрд. лв. Ако тази процедура се провали трябва да се мисли за два варианта - строеж на допълнителни блокове на АЕЦ \"Козлодуй\" или продажба на оборудването, допълни Делян Добрев.  \n", "date": "2017.06.11", "title": "Делян Добрев: България не обсъжда с „Газпром“ вариант, при който тръба от Русия ще достига до Варна"}
{"url": "https://www.blitz.bg/politika/prvo-v-blits-zakharieva-pi-kafe-s-vazhen-mzh-i-pokaza-interesni-snimki_news520400.html", "text": "Красивата вицепремиерка Екатерина Захариева сподели интересен статус и снимки в личния си фейсбук профил. От написаното става ясно, че тя е пила кафе с австрийския вицеканцлер и министър на правосъдието Волфганг Брандщетер. Ето какво сподели Захариева:\n \n \n\"С австрийския вицеканцлер и министър на правосъдието Волфганг Брандщетер проведохме работна среща в рамките на европейския форум във Вахау. \nПо време на разговора Брандщетер подчерта, че у нас се наблюдава осезаемото подобряване на условията в местата за лишаване от свобода. Той също така благодари за сътрудничеството ни в областта на правосъдието. \nАз го запознах с мерките, които България предприема за охрана на външната граница на Съюза с Турция. В резултат от началото на 2017 г. се наблюдава устойчиво намаление на миграционния натиск спрямо същия период на миналата година. Опитите за незаконно влизане в страната за първите 5 месеца на тази година са с 89% по-малко от предходната. \nИнформирах Брандщетер, че през 2016 г. за трафик на мигранти са осъдени 285 души, а от началото на 2017 г. до 31 май - 129 души. Към момента на българска територия са разположени 137 гост-служители от държави членки на ЕС, 80 от които са разположени на българо-турската граница, а останалите – на българо-сръбската. \nВ хода на срещата обсъдихме и предстоящите избори в Австрия през октомври, както и програмата на Триото - Естония, България и Австрия, за Председателството на Съвета на ЕС\". \n \n \n  \n \n", "date": "2017.06.11", "title": "Първо в БЛИЦ! Захариева пи кафе с важен мъж и показа интересни СНИМКИ"}
{"url": "https://www.blitz.bg/obshtestvo/bozhidar-dimitrov-izlya-dushata-si-pred-tsyala-blgariya-i-razkri-pikantni-istorii-ot-lichniya-si-zhivot_news520386.html", "text": "Садя дъбове в градината на Националния исторически музей, около 1200 дървета съм засял. Ходя в село Кости и събирам жълъди. Това призна историкът проф. Божидар Димитров.\n„Имам приятели във всички области – политици, интелектуалци, обикновени хора”, разказа той пред камерата на bTV. \n„Ако конкурсът за нов директор на Националния исторически музей не е нагласен, ще го спечеля”, категоричен бе той. \n„НИМ  е един от стълбовете на националната идентичност. Това е животът ми. Когато наследих музея в началото на прехода, той беше една изложба с много малко собствени експонати. Аз го направих национален музей. В момента има 650 000 собствени експоната. Имаме около 1 000 дарители”, разказа именитият историк.  \n„На третия ден след раждането на дъщеря ни жена ми й спря кърмата. На 10-ия ден трябваше да замине за Благоевград и аз я откърмих. На „Раковски” даваха кърма и аз я откърмих. Правех маймунджилъци на сестрите и ми даваха по 600 грама кърма. С 600 грама кърма и с книгата на доктор Спок под мишница си я отгледах. Бях добра майка”, обобщи професорът. \n„Гордея се много с Мария. Тя е на първо място, винаги е била до мен”, каза още той. \"Чакам вече внуци, но тя ми пробутва втори ротвайлер\", добави шеговито Божидар Димитров.  \n\"Известно време живеехме отделно с жена ми, появи се трети човек. След 2 години обаче се събрахме отново”, каза още Божидар Димитров. \n", "date": "2017.06.11", "title": "Божидар Димитров изля душата си пред цяла България и разкри пикантни истории от личния си живот"}
{"url": "https://www.blitz.bg/politika/stanishev-s-prvi-komentar-sled-razsekretyavaneto-na-stenogramata-za-ktb_news520404.html", "text": "Разсекретяването на стенограмата за КТБ показа, че БСП е била щит пред стабилността на банковата ни система. Това заяви президентът на Партията на европейските социалисти (ПЕС) Сергей Станишев.\n„Стенограмата показа, че представителите на БСП сме били там с една цел – всички държавни институции, БНБ, да застанат с единна позиция за подкрепа на стабилността на банковата система“, каза Станишев пред БНР. \nСтанишев подчерта, че обсъжданата по това време в обществото банкова ваканция би била една голяма авантюра. „Имаше натиск за обявяване на банкова ваканция. Това беше огромна аватнтюра, която имаше за цел да срине банковата система. БСП отхвърли варианта за банковата ваканция и получи подкрепа от търговските банки. Ако 1997 г. не можахме да опазим банковата система, сега я опазихме. Наша е заслугата”, подчерта той.  \nНа въпрос кой носи отговорност за случилото се с КТБ, Станишев каза, че няма ясен отговор и посочи, че се е създавала цялостна нездрава медийна среда.  \n \n", "date": "2017.06.11", "title": "Станишев с първи коментар след разсекретяването на стенограмата за КТБ"}
{"url": "https://www.blitz.bg/layfstayl/shoubiznes/manolova-se-okaza-super-baba-eto-kakvo-napravi-za-malkiya-maksim_news520373.html", "text": "Мая Манолова няма време да се порадва на малкия Максим заради ангажиментите си като омбудсман, но прави всичко възможно първородният син на дъщеря й Ралица да е обгрижван като принц, пише в. \"Уикенд\".\nИмето си Максим получил в чест на знаменитата му баба. Това е буквата и на таткото Мартин, както и на бащата на Ралица – съпругът на Манолова от първия й брак, който се казва Милен. \n  \nПървият подарък, който малчуганът е получил от дядо Милен, бил маркова бебешка количка за 6000 лева. Толкова струва един приличен автомобил на старо. Макар че е само на десетина дни, Максим вече е събрал доста подаръци – златни бижута от бабите и дядовците и купища играчки. Мая купила за внучето си икона уникат от 17-и век и направила влог на негово име. \n  \nБившият съпруг на омбудсмана – кюстендилският митничар Милен Манолов подготвил заедно с таткото на бебето Марин, детската стая. В нея преди това като малка живяла щерката на Мая Ралица. \n  \nОще преди раждането на Максим младото семейство се преместило да живее в апартамента на бившия съпруг на Манолова. Дядото бил готов да помага за отглеждането на бебето не само с пари, но и с грижи. \n„Ще го извеждам на разходка, ще го разхождам по площада”, заканва се още отсега дядо Милен и допълва, че откакто се е родил внукът му, той вече е най-важното нещо в живота му.\n", "date": "2017.06.11", "title": "Манолова се оказа супер баба! Ето какво направи за малкия Максим"}
{"url": "https://www.blitz.bg/politika/tsvetanov-popari-bolnite-meratsi-na-lozan-panov-ako-iska-da-stava-politik-da_news520359.html", "text": "Най-важното събитие от тази седмица бе посещението на премиера във Франция. Новоизбраният президент го прие, за да говорят за реалните проблеми на Европа. Второто посещение му при президента и канцлера на Германия. Това е изключително голямо признание към страната ни. Оценката, която бе дадена от Меркел, е че сме положили и полагаме големи усилия за охрана на границата.\nНа премиера му предстои пътуване до Турция. Това е много по-важно от нещата, които правят БСП. Те знаят, че това, което получиха на президентските избори, никога няма да се повтори и в момента най-важното за тях е да конфронтират опозицията, заяви лидерът на ПГ на ГЕРБ Цветан Цветанов. \nБСП постигнаха целта си и сега говорим за 160-те милиона от ЕК и за оградата. „За 33 млн. от тези 160 млн. има сключени договори и се изпълняват съответните проекти. 103 млн. евро в момента са в процедури и в завършени договори. Страната ни полага усилия и съм убеден, че ЕК ще прояви разбиране”, каза Цветанов пред БНТ. \n  \nЩо се отнася до оградата по границата, която се превърна в ябълка на раздора през тази седмица, Цветанов заяви, че тя вече е готова. „ 201 км. е изграденото съоръжение и 33 км., които са изграждани от кабинета „Орешарски”. В момента имаме едно възпиращо съоръжение, с което да охраняваме външната граница на ЕС. \nКогато опозицията няма алтернативни решения за проблемите, които са пред държавата, минават към лични нападки и нещо, което не отговаря на истината.  Едноредовата ограда не поставя под съмнение сигурността. При трудно достъпна местност е изградена едноредова ограда. Тя е висока 3,5 метра, докато двуредовата е под 3 метра.   Всичко е направено на база бързото затваряне на границата”, посочи той.   \nНа въпрос отлага ли се сделката за шведските изтребители, зам.-председателят на ГЕРБ заяви, че начинът, по който е взето решението, е с много въпросителни. „Беше некоректно едно служебно правителство да излиза с подобно решение, защото всичко бе добре режисирано. Не зная решението на Радев към кое трябва да го причислим – към политическото или към лобистко”, коментира той. \n  \n„Извеждаме КАТ-София от „Дървеница”. Там винаги е имало дела за реституционните претенции на граждани към терените, на които е разположена службата. Още 2012 г. бяхме планирали министерството да се освободи от терена. За да се реши този проблем, ще създадем място за София-град и София-област. Ще облекчим потока от автомобили, който се натрупва там”, стана ясно още от думите на Цветанов. \n„Следващата седмица мажоритарният вот влиза в комисии. Това няма да е препъни камък за опозицията. Може би ще имаме различно гласуване в пленарна зала. Ние ще отстояваме нашата позиция и ще се съобразим с искането на 2.5 млн. души, гласували на референдума. Като политици трябва да се съобразим със суверена”, подчерта Цветан Цветанов.   \nПо повод исканията на Лозан Панов за промените в Конституцията и изваждане на прокуратурата от съдебната власт, Цветанов заяви, че шефът на ВКС говори твърде много като политик, а това е недопустимо. „Нека политиците да не се намесват в съдебната система, а представителите на съдебната система – в политиката. Ако някой иска да стане политик, да заповяда на политическата сцена. В момента обществото очаква резултати. Ако поискаме оставката му, ще бъде намеса в съдебната система. Това не е тема”, подчерта Цветанов. \n  \n Припомняме,  . Държавният глава заяви, че в исканията му има политически елемент.  \n \n", "date": "2017.06.11", "title": "Цветанов попари болните мераци на Лозан Панов: Ако иска да става политик, да..."}
{"url": "https://www.blitz.bg/svyat/reshavashch-den-za-bdeshcheto-na-kosovo_news520340.html", "text": "В Косово днес се провеждан предсрочни парламентарни избори, очаква се в тях да вземат участие 1,8 милиони души, които трябва да изберат 129 депутати. ЦИК на републиката акредитира за изборите 4887 местни и чужди наблюдатели, уточнява БГНЕС.\nДо сегашните избори се стигна след гласуван вот на недоверие на коалиционно правителството на Демократическата партия на Косово (ДПК) и „Демократическия съюз“ начело с Иса Мустафа. То бе обвинено, че не е могло да реши съществени проблеми на страната, поради което тя над година се намира в политическа криза. Вотът бе поискан от опозиционното движение \"Инициатива за Косово\", подкрепено от „Алианса за бъдещето на Косово\", движението \"Самоопределение\" и някои представители на управляващата коалиция.  \nВ хода на избирателната кампания се обособиха две коалиции - „коалиция на пистолетите“ и „коалиция на розите“.  \nКъм първата принадлежат бившите полеви командири от т.нар. Армия за освобождение на Косово (АОК). Те предлагат за премиер бившия полеви командир на АОК Рамуш Харадинай. В коалицията влизат ДПК, „Алиансът за бъдещето на Косово“, чийто лидер е Харадинай, движението „Инициатива за Косово“ и 9 малки партии.  \nВъв втория блок влизат привържениците на демократичното развитие на републиката, но те имат малко шансове в борбата с престъпните кланове на бившите членове на АОК. Тук влизат „Демократичният съюз за Косово“, движението „Алтернатива“, за лидер те предлагат Авдулах Хоти. Извън тези коалиции в изборите ще участва и ултрадясното движение „Самоопределение\", чийто кандидат за премиер е Албиха Курти. \nНай-влиятелната партия на косовските сърби „Сръбският списък“ може да разчита на 10 места в парламента.  \nСъгласно споразуменията от Брюксел косовската страна пое обещанията да създаде Общност на сръбските общини в Косово (ОСО), да възобнови диалога с Белград, да извърши маркирането на границата с Черна гора, след което още стане възможна визовата либерализация между ЕС и Косово.  \nНо след вота поетите задължения имат малки шансове за изпълнение. Основният претендент за премиерския пост Рамуш Харадинай отхвърли всички договорености с Брюксел, включително по границата с Черна гора. Харадинай предупреди, че \"граница преминава по Чакоре\" и пози начин предяви претенции за 8000 хектара черногорска територия. В кампанията той постоянно повтаряше, че смята Сърбия за враг и няма да поддържа диалога с Белград.  \nБившият командир на АОК обеща също да създаде армията в Косово през първите 90 дни от управлението си. \n", "date": "2017.06.11", "title": "Решаващ ден за бъдещето на Косово"}
{"url": "https://www.blitz.bg/ikonomika/eto-kak-i-zashcho-blizo-1000-chuzhdentsi-vzekha-khlyaba-na-blgarite_news520347.html", "text": "\n922 граждани на трети страни (държави извън ЕС - бел.ред.) са регистрирани в Агенцията по заетостта като сезонни работници в сферата на туризма и ресторантьорството у нас от началото на годината. Това се разбира от писмения отговор на депутатски въпрос към социалния министър Бисер Петков, цитиран от БГНЕС. \n871 от чужденците са граждани на Украйна, 49 са граждани на Молдова и двама на Македония. Сезонната заетост е със срок до 90 дни. От началото на 2017 г. до началото на месец юни у нас са издадени общо 228 разрешения за достъп до българския пазар на труда на граждани на общо 36 държави. Тези разрешения са съобразени с предоставения от властите срок за пребиваване на чужденеца у нас. Най-много са издадените разрешения за работа на граждани на Сърбия, Украйна и Русия. \nКъм момента в процедура по предоставяне на достъп до пазара на труда в България са още 143 граждани на трети страни. 182 от чужденците, които са получилите право на работа в България са регистрирани във фирми в областта на услугите, от които 65 са в сферата на информационно-комуникационните технологии, 31 са заети с административни услуги, 15 в образованието, 12 в хотелиерството, 9 с други дейности, 8 в транспорта и по двама във финанси и застраховане, както и в здравеопазването. 46 от чужденците работят в сферата на индустрията – 39 от тях като инженерно-технически персонал и строители, както и 7 души са ангажирани в преработващи компании.\n", "date": "2017.06.11", "title": "Ето как и защо близо 1000 чужденци взеха хляба на българите"}
{"url": "https://www.blitz.bg/politika/ninova-zatyaga-chervenite-reditsi-pogna-svoite-s-tezhki-zabrani_news520352.html", "text": "„Повече не искам да чувам упрека на хората: \"Вие ни търсите само по избори\". Ще засилим връзката“, това каза лидерът на БСП Корнелия Нинова пред съпартийци по време на семинар в Боровец.\n\"47 от вас са нови лица, опрете се на опитните хора от БСП, отнасяйте се с уважение към тях, ползвайте техния опит. В нашата партия връзките между поколенията винаги са били силни\", заръча тя.  \nБСП прие Кодекс за етично поведение на членовете на парламентарната група.  \nНародните представители нямат право да използват служебното си положение за лична изгода, за получаване на привилегии или освобождаване от задължения, да прикриват свои незаконни действия или да избегнат наказание.  \nДепутатите не могат да разкриват или да се възползват за лични цели от информация, получена в качеството им на народни представители или членове на парламентарната група.  \nНе е позволено на народните представители от левицата да използват служебни средства или коли за лични пътувания в страната и чужбина.  \nВ Етичния кодекс са записани и специални правила срещу корупция и конфликт на интереси.  \nДепутатите обсъдиха законите, които ще защитават в НС. Те са в пълно съответствие с обещаното в предизборната кампания.  \n\"Ние не сме ГЕРБ или ОП. Всичко казано в думи, ще стане действие\", заяви Корнелия Нинова. \n \n", "date": "2017.06.11", "title": "Нинова затяга червените редици: Погна своите с тежки забрани!"}
{"url": "https://www.blitz.bg/layfstayl/ptuvane/zam-ministrt-na-turizma-sobshchi-neveroyatna-novina-za-blgariya_news520343.html", "text": "Прогнозите за летния туристически сезон са за възможен ръст между 3 и 7%, заяви в Пампорово зам.-министърът на туризма Ирена Георгиева. Според нея очакванията за летния сезон са оптимистични, а при благоприятно стечение на обстоятелствата е възможно ръстът да достигне 10%.\nЗам.-министърът присъства на състоялата се в Пампорово Генерална асамблея на международната организация на ски-учители Интерски. \nЗимният сезон е много успешен, 19,6% е отчетеният ръст спрямо миналата година по отношение на туристическите посещения, посочи Ирена Георгиева. По думите й приключилият сезон е най-силният за периода след влизането на България в ЕС. \n  \nПрогнозите за ръст при летните дестинации се основават на данните за договорените полети до летищата в Варна, Бургас и София. Има ръст от почти всички дестинации, които са наши генериращи пазари, допълни Георгиева. Ранните записвания също потвърждават очакванията за увеличение - към май висококатегорийните хотели са били почти напълно резервирани. \nВ отговор на журналистически въпрос за очакваните работници от чужбина за летния сезон, заместник-министърът коментира, че това е по-бързото решение на проблема с недостига на туристически кадри. Ирена Георгиева предполага, че чуждестранните кадри за изпълнителски персонал за летния туристически сезон ще бъдат в рамките на 5000-10 000, предимно от Украйна и Молдова, съдейки по данните, които представят работодателите.\n", "date": "2017.06.11", "title": "Зам.-министърът на туризма съобщи невероятна новина за България!"}
{"url": "https://www.blitz.bg/svyat/mey-spodeli-na-merkel-vazhna-informatsiya-za-brekzit_news520353.html", "text": "Преговорите за Брекзит ще започнат както е предвидено – до две седмици. Това потвърдли лично британският премиер Тереза Мей. Това тя е заявила в телефонен разговор с германския канцлер Ангела Меркел, предадоха световните медии. Двете дами се чули по инициатива на Меркел.\nВ изявление на Даунинг стрийт се казва, че британският премиер е казала на германския канцлер, че има намерение, както е предвидено, да започне преговорите за Брекзит в идните две седмици. \nМей е уверила Меркел, че правата на гражданите на ЕС във Великобритания и тези на британските граждани, живеещи зад граница, ще бъдат обсъдени в ранен етап от преговорите. \n \n", "date": "2017.06.11", "title": "Мей сподели на Меркел важна информация за Брекзит"}
{"url": "https://www.blitz.bg/obshtestvo/regioni/zapochvat-reshavashchi-chasove-za-bdeshcheto-na-trn_news520330.html", "text": "В този час в 21 избирателни секции на територията на община Трън започва гласуването инициирания местен референдум. Въпросът, на който ще отговарят жителите на общината гласи: „Против ли сте община Трън, чрез общинския съвет да одобрява устройствени планове, определящи територии за добив и преработка на метални полезни изкопаеми?”. Бюлетината съдържа въпроса за провеждане на референдума и два възможни отговора – „ДА” и „НЕ”, написани с еднакъв шрифт.\nРешението за това допитване бе взето на заседание на Общински съвет – Трън, проведено на 21 април 2017г. във връзка с предложението за инвестиционно намерение и предстоящата експлоатация на находищата в община Трън и вследствие на създаденото обществено напрежение по темата.  \nСекция – 145100001- гр. Трън – СУ „Гео Милев”  \nСекция – 145100002- гр. Трън – СУ „Гео Милев” \nСекция – 145100003- гр. Трън – СУ „Гео Милев”  \nСекция – 145100004- гр. Трън – СУ „Гео Милев” \nСекция – 145100005- с. Туроковци – кметството  \nСекция – 145100006- с. Зелениград – кметството \nСекция – 145100007- с. Главановци – кметството  \nСекция – 145100008- с. Слишовци – кметството \nСекция – 145100009- с. Бусинци –музей  \nСекция – 145100010- с. Вукан – кметството \nСекция – 145100011- с. Долна Мелна – кметството  \nСекция – 145100012- с. Лева река – кметството \nСекция – 145100013- с. Ерул – кметството  \nСекция – 145100014- с. Глоговица – кметството \nСекция – 145100015- с. Велиново – кметството  \nСекция – 145100016- с. Неделково – кметството \nСекция – 145100017- с. Филиповци – кметството  \nСекция – 145100018- с. Ездимирци – кметството \nСекция – 145100019- с. Ломница – кметството  \nСекция – 145100020- ЦНСТ – бившата болница гр. Трън \nСекция – 145100021- гр. Трън – ПСИ  \nПраво да гласуват на местен референдум имат гражданите на Република България с избирателни права, които имат постоянен или настоящ адрес, когато той е различен от постоянния на територията на Община Трън през последните 6 месеца преди насрочването на референдума. Лицата, чийто постоянен и настоящ адрес са в различни населени места, могат да подадат заявление да бъдат вписани в избирателните списъци по настоящ адрес не по късно от 14 дни преди деня на референдума. \nИзточник: Фокус\n", "date": "2017.06.11", "title": "Започват решаващи часове за бъдещето на Трън"}
{"url": "https://www.blitz.bg/politika/vazhen-den-za-ministra-na-otbranata-karakachanov-shche_news520333.html", "text": "Министърът на отбраната Красимир Каракачанов ще се срещне с командването и инженерно-техническия състав на авиобаза „Граф Игнатиево“, съобщиха от пресцентъра на министерството.\nТе ще го запознаят със състоянието на авиационната техника, с която Военновъздушните сили изпълняват задачите си по осигуряване на въздушния суверенитет на страна в интегрираната система за Противовъздушната отбрана на НАТО. \nПо време на срещата ще бъдат обсъдени конкретните превантивни действия и процедури за безопасност с цел предотвратяване на авиационни произшествия. \n \n", "date": "2017.06.11", "title": "Важен ден за министъра на отбраната, Каракачанов ще..."}
{"url": "https://www.blitz.bg/politika/ninova-zagovori-za-vazhna-diskusiya-na-nay-visoko-nivo-v-drzhavata_news520420.html", "text": "Искаме да бъде актуализирана националната стратегия за сигурност. Това каза лидерът на БСП Корнелия Нинова по време на пресконференция след семинар на ПГ на „БСП за България в Боровец, информира „Фокус“.\n„Националната сигурност е тема за обединение, за съгласие, но е много важно на каква база го търсим това съгласие и на каква база го предлагахме. Днес направихме дискусия с възможно най-висока експертиза в държавата“, каза Нинова. \nТя поясни, че в нея са участвали ген. Пламен Студенков, Владимир Манолов, бивш началник на Националната служба за сигурност, Николай Радулов, преподавател, ген. Стефан Стефанов, Ангел Найденов, Иван Иванов, специалисти арабисти, международници. \n\"В резултат на днешната дискусия ние излизаме с предложение“, каза лидерът на БСП. Тя поясни, че БСП иска преглед на системата за сигурност, отбрана, МВР и службите. „Пълен стратегически преглед за настоящото състояние, а не работа на парче. Второ -актуализиране на Националната стратегия за сигурност да стане до края на септември“, заяви лидерът на БСП. \nТя поясни, че от БСП искат през септември, тъй като през октомври най-вероятно ще се приеме бюджетът следваща година, а тази национална стратегия не трябва да е документ без покритие. Нинова заяви, че по мнението на експерти трябва да се отмени реформата „Бъчварова“ в МВР и да се приеме нов Закон за МВР.  \n", "date": "2017.06.11", "title": "Нинова заговори за важна дискусия на най-високо ниво в държавата!"}
{"url": "https://www.blitz.bg/politika/i-ninova-se-namesi-v-skandala-s-khitleristkite-snimki-na-prezidentskiya-svetnik_news520426.html", "text": "Акъл на президента не даваме, но подобни хитлеристки символи и знаци са недопустими. Това каза лидерът на БСП Корнелия Нинова по време на пресконференция след семинар на ПГ на „БСП за България\" в Боровец, във връзка с появилата се хитлеристка снимка на Пламен Узунов, който е част от екипа на президента, съобщава Фокус“.\nПо думите й президентът взима собствените си самостоятелни решения. „Нашата политическа позиция като партия остава. Не е променена от това, което сте чували. Подобни хитлеристки символи, знаци за нас са недопустими. Позицията ни е принципна“, каза Нинова. \nПопитана дали президентът трябва да освободи Пламен Узунов от екипа си, Нинова отговори: „Решението да вземе президентът Радев като държавен глава“.  \nЛидерът на социалистите коментира и разсекретената стенограма за КТБ. По думите й изводът е, че Бойко Борисов е целял единствено смяната на кабинета „Орешарски“, без да държи за вложителите в банката. \n„Да, смятаме, че президентът трябваше да разсекрети стенограмата. Има в нея информация, която може да се получи от заседанието при президента Плевнелиев. Вероятно има още много информация по този случай, която не знаем.“, каза Нинова. \nСпоред нея разсекретяването на стенограмата е правилен ход.  \n \n", "date": "2017.06.11", "title": "И Нинова се намеси в скандала с хитлеристките снимки на президентския съветник"}
