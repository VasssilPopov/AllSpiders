{"url": "https://www.blitz.bg/ikonomika/po-evtin-tok-za-khorata-v-rumniya_news610733.html", "text": "В Румъния електрическият ток, доставян на населението, поевтинява с около 3,5%, а пенсионният пункт се повишава с 10 процента, съобщава Медиафакс. Съгласно прилагането на нова методология за изчисляване на тарифите на електричеството, която бе обявена на 22 май от Националната агенция за регламентиране в енергетиката, максималните цени на тока за битовите потребители ще спаднат средно с 3,53% от днес.Също от днес влиза в сила увеличение на пенсионния пункт, въз основа на който се изчислява размерът на пенсиите. Пенсионният пункт ще се увеличи с 10 на сто до 1100 леи (еврото се разменя за 4,66 леи), а минималната гарантирана пенсия ще нарасне от 520 леи на 640 леи.    Поскъпва обаче паркирането в Букурещ. От днес влизат в сила нови тарифи за използване на паркоместата в румънската столица, като цените ще започват от 10 леи на час за центъра и намаляват на 5 леи, 2,5 леи или 1,5 леи на час според степента на отдалеченост.", "date": "2018.07.01", "title": "По-евтин ток за хората в Румъния"}
{"url": "https://www.blitz.bg/svyat/svetnikt-na-trmp-progovori-za-sreshchata-si-s-putin-video_news610760.html", "text": "Съветникът на президента на САЩ Джон Болтън разказа, че по време на срещата си с руския президент Владимир Путин те са обсъдили темата за Крим. По думите на Болтън, руският лидер е бил \"доста откровен\" с него, предава Ройтерс. \"Отговорих, че по този въпрос ще трябва да признаем наличието на разногласия\", добави Болтън.     Освен Крим съветникът е обсъдил с Путин и въпроса за \"намесата на Русия\" в изборите за президент на САЩ. Руският държавен глава за пореден път подчерта, че никаква намеса от страна на Москва не е имало.   Болтън се срещна с Путин на 27 юни.  Превод и редакция: БЛИЦ   ", "date": "2018.07.01", "title": "Съветникът на Тръмп проговори за срещата си с Путин (ВИДЕО)"}
{"url": "https://www.blitz.bg/layfstayl/deyli-meyl-grmi-britanskite-ministri-tayno-repetirakha-smrtta-na-kralitsa-elizabet-ii_news610750.html", "text": "Британски министри за първи път са се събрали, за да репетират сценария при смъртта на Елизабет Втора, което почти предизвика паника сред поданиците й. Само преди дни най-обичаната баба в Европа, бе забелязана на официална церемония с Анджелина Джоли и Дейвид Бекъм в катедралата Сейнт Пол. И след това в двореца Бъкингам. Странното е, че няколко часа по-късно министрите от кабинета на Тереза Мей се събрали. За да репетират сценария, по случай смъртта й.   Това се случва за първи път и е без прецедент, пише британското издание „Дейли мейл“. От „Даунинг стрийт“ обаче заявиха, че срещата не е свързана с нещо конкретно. „Няма пряка заплаха за здравето на кралицата. Нейно величество е добре и ние се надяваме да бъде още дълги години с нас. Просто се наложи министрите да се съберат на едно място, за да се запознаят с протокола, това е“, коментират лаконично от премиерския дом.  По данни на медиите, в мероприятието, състояло се миналата седмица, са участвали вицепремиерът Дейвид Лидингтън, вътрешният министър Саджид Джавид, лидерът на камарата на общините Андреа Ледсом и министърът по въпросите на Шотландия Дейвид Мандел.   Политиците са репетирали подготовката за 10-дневния национален траур. В частност, отработени са били действията за деня след кончината на кралицата. Също министрите решавали, кога именно премиерът трябва да съобщи на народа трагичната вест.    Подобен план за действие е разработен отдавна, но политиците участват в репетицията му за първи път.   От двореца Бъкингам не коментираха случилото се. Вместо това заявиха, че не е бил викан лекар за кралицата тези дни и тя се чувства прекрасно.  През 2016 година Елизабет Втора заяви, че е време да остави дългите пътувания на по-младите членове от фамилията си. Затова и избра да пътува с влак с Меган Маркъл, а не с кола или друг превоз, по време на първата им обща визита. Кралицата също така демонстрира отново привързаност към снаха си, като я взе със себе си за бала към програмата „Млади лидери“. И по време на срещата с нищо не показа, че се чувства зле. Въпреки това, по-рано през годината Елизабет Втора обяви сина си принц Чарлз за свой наследник и лидер на Британската общност. Въпреки това тя не дава знаци, че мисли за оттегляне от властта. Въпреки че неколкократно е била подканяна да абдикира в полза на сина си.  При това на 28 юни Елизабет II пропусна сутрешната служба в събора Свети Павел в Лондон заради лошо разположение на духа. Службата се провеждаше по случай 200-та годишнина на ордена на Свети Михаил и Георги.   На 21 април тази година Елизабет II 21 отпразнува своя 92-и рожден ден. Превод и редакция: БЛИЦ", "date": "2018.07.01", "title": "„Дейли мейл“ гърми: Британските министри тайно репетираха смъртта на кралица Елизабет II"}
{"url": "https://www.blitz.bg/svyat/uzhas-avtobus-s-detsa-se-udari-v-lineyka-postradalite-sa-nay-malko-46_news610741.html", "text": "Туристически автобус се удари снощи с линейка в Северна Германия. Пострадали са най-малко 46 души, предимно деца и младежи, съобщават местни медии.Инцидентът е станал близо до град Любек в провинция Шлезвиг-Холщайн. Автобусът, в който са се возили 42 деца, е пътувал към летен лагер.  По предварителни данни линейката се отзовала на повикване за спешен случай. В резултат на сблъсъка тя се преобърнала и излетяла в канавката.", "date": "2018.07.01", "title": "Ужас! Автобус с деца се удари в линейка, пострадалите са най-малко 46"}
{"url": "https://www.blitz.bg/svyat/totalen-psikhopat-germanets-trovi-kolegite-si-v-zavod-20-godini-podred-uspya-da-ubie-21-ot-tyakh_news610593.html", "text": "В Германия работник във фабриката за производство на метални изделия ARI Armaturen Шлос Холте-Щукенброк е заподозрян в убийството на 21 колеги с помощта на отровена храна. Това съобщава Deutsche Welle.56-годишният германец, който е работил в завода 38 години, е задържан през май тази година, след като негов колега забелязал върху храната си странен прах. Той съобщил за това на началството, а то на свой ред прегледало записите от камерите за наблюдение. Си Ен Ен отбелязва, че на запис се е виждало как заподозряният отваря чуждата кутия за храна и изсипва върху сандвичите някакъв прах.   \"Първо си помислихме, че става дума за лоша шега, а не за опит за убийство\", казва мениджър на предприятието. По-късно обаче се изяснило, че в храната бил изсипан оловен ацетат - силно токсично и почти безвкусно вещество, способно да доведе до сериозни увреждания на вътрешните органи на човека. По време на обиска на дома на заподозряния били открити и други опасни вещества, включително живак и кадмий, а в чантата му полицаите намерили шишенце с прахообразно вещество.   Мъжът веднага бил обвинен в опит за убийство. Полицията обаче заяви, че във връзка със случилото се ще разследва смъртта на общо 21 души, починали от 2000-та година насам. Отбелязва се, че в завода има крайно високо ниво на смъртност от сърдечни пристъпи и рак, които може да са предизвикани от отравяне с тежки метали. Също так двама служители на ARI Armaturen са в кома, а друг е на диализа.  С разследването на възможните убийства се е заела специална група от 15 души. Те ще разпитват медици и роднини на починалите. Разглежда се и възможността за ексхумация на телата на покойните.   Мениджър от компанията заяви, че заподозряният през всичките тези години е работил \"доста незабележимо\". Информация за мотивите на мъжа не се съобщава. Самият той запазва пълно мълчание.  Превод и редакция: БЛИЦ", "date": "2018.07.01", "title": "Тотален психопат: Германец трови колегите си в завод 20 години подред, успя да убие 21 от тях"}
{"url": "https://www.blitz.bg/svyat/merkel-se-vayka-ne-znaya-dali-dnes-shche-se-dogovorim-za-migrantite_news610739.html", "text": "Канцлерът на Германия Ангела Меркел съобщи, че иска Християндемократическият съюз да продължи да работи съвместно с баварските съюзници, информират \"Ройтерс\" и други медии. Изправен пред регионални избори през октомври, Християнсоциалният съюз (ХСС) настоява за по-строги правила за миграцията.\"Споделям целта на ХСС от една страна да бъде намален броят на мигрантите, докарвани в Европа от трафиканти, и от друга страна аз също споделям гледището, че бежанците не могат просто така да избират в коя страна да отидат\", каза Меркел в интервю за германската телевизия ZDF, подчертавайки желанието си да работи заедно с баварските съюзници.   Различията с ХСС се свеждат само до начина как да се постигне ограничаване на миграцията, подчерта канцлерът. Спорът за мигрантите заплашва дългогодишната коалиция между двете партии.   Меркел е категорична, че не иска решенията в Европа да се вземат едностранно. Запитана дали спорът между двете партии може да бъде разрешен, тя отклони въпроса и подчерта, че ще направи всичко възможно за постигане на резултати на преговорите по-късно днес. Тя похвали решенията на неофициалната среща на ЕС в Брюксел на 24 юни, допълвайки, че всички европейски държави са съгласни за необходимостта от защита на външните граници.  ДПА съобщава, че днешните разговори между ХДС и ХСС ще решат бъдещето на коалицията. В събота вечерта Ангела Меркел се срещна с вътрешния министър Хорст Зеехофер, който е лидер на ХСС, при закрити врата в опит да разрешат разногласията. Не се разкриват подробности от срещата. На среща в Мюнхен днес ХСС ще реши дали Меркел е изпълнила исканията на партията за намаляване на миграцията със сключените с европейски държави споразумения. Меркел заяви пред ZDF, че не е сигурна дали спорът с ХСС ще бъде решен днес. Последното социологическо проучване на Emnid за днешния брой на \"Билд\" показва, че консервативният блок увеличава подкрепата си с 1% до 32 на сто. Втори са социалдемократите са с 19%. Трети са \"Алтернатива за Германия\" с 14% пред Зелените с 12%. Либералдемократите и Левицата са подкрепяни от 9% от германците. В проучването са участвали 1 954 души. Проведено е от 21 до 28 юни.", "date": "2018.07.01", "title": "Меркел се вайка: Не зная дали днес ще се договорим за мигрантите"}
{"url": "https://www.blitz.bg/layfstayl/skorost/vertikalni-auspusi-ot-mclaren-vizhte-gi-video_news610725.html", "text": "Компанията McLaren публикува промо видео на новия си суперкар 600LT. В него ясно се вижда работата на главната особеност на една от системите. Става дума за ауспухната система, краят на която излиза вертикално пред задното антикрило, пише Факти бг.Новият модел на британския автопроизводител е от семейството Long Tail - название, използващо се от 1997-а за състезателното купе F1 GTR. Сега с него се именуват наточените пътни болиди на McLaren.     Иновацията е построена на базата на 570S, но за разлика от донора си е 74 мм по-дълга и 96 килограма по-лека. 3.8-литровият V-образен осемцилиндров битурбо мотор е форсиран от 570 до 600 к.с.     Тиражът на суперкарът ще е ограничен. Той ще се произвежда в продължение на 12 месеца, стартирайки от октомври тази година. Вижте иновацията 600LT и нейните вертикални ауспуси, бълващи огън.      ", "date": "2018.07.01", "title": "Вертикални ауспуси от McLaren: Вижте ги! (ВИДЕО)"}
{"url": "https://www.blitz.bg/svyat/efektt-trmp-putin-kakvo-se-sluchva-tezi-dni-v-khelzinki_news610726.html", "text": "Цените на хотелските стаи в Хелзинки са се увеличили неколкократно за периода около срещата на руския президент Владимир Путин и американския му колега Доналд Тръмп на 16 юли във финландската столица. Това съобщава в. \"Хелзингин саномат\".В хотелите от веригата Sokos разликата в цената за двойна стая за периода 15-17 юли в сравнение със седмицата преди това достига 200 евро. В други хотели във финландската столица разликата в цените за нощувка през дните на посещението на двамата президента и придружаващите ги делегации и журналисти също е голяма - за 15-17 юли цените са с над 100 евро по-високи, отколкото през предходната седмица.  По информация на изданието за някои хотели в Хелзинки, включително от веригата Hilton и Scandic, в момента изобщо няма свободни стаи. Изпълнителният директор на веригата Scandic, във Финландия Аки Кяюхки посочи, че възможността за резервиране е ограничена, за да може да има достатъчно стаи за представителите на международните медии. Той допълни, че още идната седмица ще могат да се резервират нощувки. Кяюхки предупреди също така, че с наближаването на срещата между Путин и Тръмп цените на стаите в хотелите ще растат и ще надхвърлят обичайните за юли.  Изпълнителната директорка на общинската компания Helsinki Marketing Лаура Аалто заяви, че за руско-американската среща се очаква в града да пристигнат до 2000 души, повечето от които журналисти. По тази причина много от представителите на медиите ще пристигнат още през уикенда преди срещата.  ", "date": "2018.07.01", "title": "Ефектът Тръмп-Путин - какво се случва тези дни в Хелзинки?"}
{"url": "https://www.blitz.bg/ikonomika/ne-gi-szhalyavayte-klosharite-pechelyat-milioni-godishno_news610763.html", "text": "Повече от половината от рециклираните отпадъци в София се предават от клошари, а общият им годишен доход възлиза на поне 16 милиона лева. Това показва анализ на Институт \"Отворено общество\". Между 4 и 5 хиляди души редовно събират и предават отпадъци от контейнерите в София. 60% от рециклирания боклук в столицата се предава именно от бездомници. Годишно от предаване на хартия, стъкло и метал така наречените \"дребни събирачи\" печелят 16 милиона лева.  Това обаче не значи, че са милионери – годишно бездомник изкарва от рециклиране 3200 лева, или едва 266 лева на месец.  Любопитно е още, че 80% от клошарите работят всеки ден това, и то над 7 часа на ден.  В същото време повече от половината от фирмите и предприятията у нас вече събират разделно отпадъци.  Почти всички отпадъци в цех за пътни знаци се използват отново в производството – от тях се правят по-дребните детайли и така се пестят пари. Остатъците се събират разделно и пращат на лицензирана фирма за рециклиране.  \"В самото производство и самата заявка за нашите детайли ние поръчваме ламарината в специален размер, който да дава все по-малко отпадък\", отбеляза Георги Георгиев от предприятието.  Циментовият завод край врачанското село Бели Извор е затворил цикъла – там гори боклукът, който не може да се рециклира и се ползва като енергия за производството на цимент.  \"С тези отпадъци помагаме на общините да намалят дела на отпадъците, които те депонират, и в същото време намаляваме консумацията на невъзобновяеми природни ресурси\", обясни Ивайло Божков, технически директор на завода.  Освен битови отпадъци, половината от предприятията у нас генерират и промишлени. Повечето вече събират разделно и рециклират боклука, а само 10% не правят това. Според бизнеса обаче липсват стимули за екополитики в производствата.  \"Колкото по-голям е обемът на боклука, толкова по-голяма да е таксата, а не както сега и за фирмите, и за гражданите е свързано със стойността на недвижимия имот\" , посочи Цветан Симеонов от Българската търговско-промишлена палата.  В много страни депонирането на отпадъци вече е забранено, а при нас идеята е това да стане най-късно до 2030 г.    ", "date": "2018.07.01", "title": "Не ги съжалявайте! Клошарите печелят милиони годишно"}
{"url": "https://www.blitz.bg/intsidenti/katastrofi/signal-do-blits-krvav-intsident-s-mlad-chuzhdenets-v-tsentra-na-sofiya_news610744.html", "text": "Кървав инцидент се е разиграл преди минути в центъра на София. За това съобщи очевидец пред БЛИЦ. По думите му на пешеходна пътека на ул. \"Раковски\" и ул. \"Московска\" лек автомобил е помел пешеходец.   Свидетелят разказва, че всичко станало в кръв за секунди. Читателят ни твърди, че пешеходецът е бил поляк и е бил млад - около 30-годишен.  За минути на мястото на инцидента пристигнала линейка и полиция. Спешна помощ откарала пострадалият в болница.   Към момента не е известно състоянието му. На   БЛИЦ очаква новини, снимки и видео от своите читатели в цяла България и по света    ", "date": "2018.07.01", "title": "Сигнал до БЛИЦ: Кървав инцидент с млад чужденец в центъра на София"}
{"url": "https://www.blitz.bg/svyat/svetovnoizvesten-top-rapr-vkara-v-albuma-si-neizdavana-pesen-na-maykl-dzheksn_news610685.html", "text": "Излeзе новият албум на канадския рапър Дрейк, в който е включено неиздавано парче на покойния Майкъл Джексън, съобщава светският сайт TMZ. В тавата „Scorpion” фигурира песента на Краля на попмузиката, озаглавена „Don't Matter to Me”. Това е композиция, изпълнена от Краля на попа, която досега не е била представяна на широката аудитория. На записа  Дрейк пее в дует с гласа на починалия Джако.     Интересното в новата тава на 31-годишния Дрейк е, че в едно от парчетата фигурира и признанието на рапъра , потвърждаващо слуховете, че е  направил бебе на бившата порнозвезда Софи Брюсо.  ", "date": "2018.07.01", "title": "Световноизвестен топ рапър вкара в албума си неиздавана песен на Майкъл Джексън"}
{"url": "https://www.blitz.bg/svyat/kitay-gotvi-zhestoka-sekira-na-znamenitostite-si_news610706.html", "text": "Китай обмисля въвеждането на таван върху възнагражденията на знаменитостите и затягане на данъчния контрол върху доходите им, пише Bloomberg. Комитетът по публичните изяви на Китайската комунистическа партия издаде специална директива, в която призовава за край на \"неразумното заплащане\" и по-строг контрол върху т. нар. \"Ин и Ян\" договори, с които се укриват данъци. Специалните договори за укриване на данъчни задължения предизвикаха шумен скандал в Китай преди няколко седмици, след като телевизионен водещ разкри документи за доходите на Фан Бинбин, която е една от най-високоплатените актриси в страната. Данъчната администрация съобщи, че е започнала проверка на студиото на актрисата.      Самата Фан Бинбин отрече да е извършвала каквито и да било незаконни действия, но опасенията, че разследването по нейния казус може да засегне много по-широк кръг от хора и фирми, доведоха до разпродажби на акциите на китайските филмови компании.      Според новите разпоредби заплащането на актьорите няма да може да надхвърля 40% от общата стойност на продукцията. Изпълнителите на главните роли пък няма да могат да взимат повече от 70% от целия бюджет, определен за възнаграждения на актьорите в даден филм. Лимитите ще засенат не само пълнометражните фирми и телевизионните сериали, но и всички останали продукции, включетелно и тези, които се излъчват онлайн.      Т. нар. \"Ин и Ян\" споразумения включват два отделни договора - в едния е записана ниска сума, която се използва за деклариране на доходите пред данъчните, а вторият остава извън декларацията и в него обикновено се уговаря реалното заплащане на звездите.      В партийната директива обаче се отбелязва, че космическото заплащане на актьорите и укриването на данъци са довели до \"боготворене на парите\" и \"изкривяване на социалните ценности\". Според държавните чиновници филмовата индустрия би трябвало да поставя обществената полза на първо място.   ", "date": "2018.07.01", "title": "Китай готви жестока секира на знаменитостите си"}
{"url": "https://www.blitz.bg/svyat/tezhki-skali-goreshchi-vlni-ukrainski-model-vzrivi-mrezhata-s-unikalna-snimka-18_news610645.html", "text": "Моделката от украински произход, която живее в САЩ, Лина Бартлет, публикува гореща снимка в Instagram, с която зарадва феновете на красавицата. Снимката на Лина е запечатана пред стръмна скала. Фотото е събрало повече от 65 хиляди харесвания.  Превод: БЛИЦ  ", "date": "2018.07.01", "title": "Тежки скали, горещи вълни: Украински модел взриви мрежата с уникална СНИМКА 18+"}
{"url": "https://www.blitz.bg/obshtestvo/intervyu/samo-v-shou-stoyanka-mutafova-prizna-golyama-bolka-strashen-intsident-ya-belyazal-zhestoko-za-tsyal-zhivot_news609865.html", "text": "Стояна Мутафова безспорно е най-обичаната българска актриса. Истинското й име е объркано в един афиш и сега е позната на всички като Стоянка. Играе в над 90 театрални постановки. Популярна с ролите си във филмови и телевизионни продукции като „Големанов“, „Вражалец“, „Милионерът“, „Новогодишна шега“, „Топло“, „Любимец 13“, „Кит“ и др. Известни нейни сценични партньори са Георги Калоянчев, Георги Парцалев, Апостол Карамитев, Невена Коканова. Има 3 брака. През 1946 г. се жени за първия си съпруг, чешкия режисьор Роберт Роснер, когато е на 23 години, а той – на 51. След брака отиват да живеят във Виена, а после заради неговата работа се преселват в Прага. Там Стоянка Мутафова завършва второ висше образование към театралния отдел на Пражката консерватория. Вторият ѝ съпруг е Леонид Грубешлиев, по професия журналист и преводач. От него е единствената дъщеря на актрисата – Мария Грубешлиева – Муки. Третият съпруг на Мутафова е Нейчо Попов, актьор. За него тя казва, че е любовта на живота ѝ. С него за първи път се вижда в Народния театър, където тя започва да работи като актриса, а той е студент във ВИТИЗ. Стоянка никога не е крила пристрастията си към вестник „ШОУ“ и на драго сърце се срещна с наш репортер, с когото седнаха в парка и си говориха надълго и нашироко за нейните спомени.- Г-жо Мутафова, видимо сте в добро настроение. Така ли се чувствате?  - Преди малко станах от сън и мога да кажа, че се събуждам бодро. Доволна съм, че още работя. Е, не е като някога, когато работех много интензивно. Винаги съм смятала, че е по-добре да правиш нещо, отколкото да седиш и да гледаш в една точка. Особено аз като го закъсах с очите и не мога да чета. Чудя се как изобщо виждам. Опитвала съм се да чета, но след втората страница окото ми се изморява и не бива. Навремето много четях и си мислех, че няма да преживея момента, в който няма да мога да го правя. Лека-полека свиквам и с тази мисъл. - Щастлива ли сте от турнетата, които правите по повод представяне на книгата „Добър вечер, столетие мое“? Зарежда ли ви тази нестихваща любов на хората, които ви боготворят?  - Естествено, че ме зарежда. Аз съм скромна и не мога да говоря на тази тема. При мен идват хората и ми казват прекрасни неща: „Благодаря ви, че ви има“, „Чудо е, че имате сили още да работите“. Така съм устроена, приличам на баща си. Тези неща мен не ме ласкаят. Не обичам да съм в центъра на вниманието.  Сцената е друго, обичам да играя. Крак съм си чупила и съм хвърляла гипса, за да играя. Искрена съм във всичко. - Коя е незабравимата за вас пиеса и искате пак да я изиграете? Защо?  - Случаят е много особен и ще трябва да се похваля. В нашия театър директор навремето стана Младен Киселов. Играех главна роля в пиесата „И най-мъдрият си е малко прост“. Този човек страшно много ме хареса, даде ми втора-трета роля… Усети ме, което е много важно. По този начин ме беше усетил и Методи Андонов, но нямахме време да работим, защото умря рано. След Методи този Младен ме грабна с мисленето си, с особения поглед върху нещата.  Беше ме гледал в няколко пиеси вече. Викна ме и ми каза: „Стояно, теб те използват само за комедии. Аз съм решил да играеш в „Майка кураж и нейните деца“. Казах му, че говори глупости, къде ще се меря аз с на  Бертолд Брехт жена му, която тогава играеше пиесата. Не смеех да посегна към тази роля. Той ми даде кураж, че мога да се справя. Да де, ама    той пък умря и с това се свърши, никой не ме видя в тази роля     Но той беше убеден, че аз ще се справя  и дълбоко в себе си вярвах в това. Играла съм и драматични роли, но в Сатиричния театър е нормално да се залага повече на комедия със сатирата.  С Георги Калоянчев напуснахме Народния театър, защото и на двамата ни беше втръснало това еднообразие. Гонеше се само драматизмът, а е друго в една пиеса да има и хумор. Сега вече не ходя на театър, защото не виждам добре. Пострадах тежко, и то на сцената. - Какво се е случило на сцената?  - Играех една постановка при един бездарник. Малко я играхме, защото не стана. Играла съм много на сцената и едно от най-важните неща е да няма тежки декори. Всичко е имитация, за да не падне нещо на теб и да те нарани. А на този декорът беше от желязо и дърво. Играех една дойка, имах специална моя стая, където Кольо Анастасов трябваше да хлопне капака на прозореца. Кольо Анастасов беше от тези артисти, които не гледаха наляво-надясно. Не погледна, че аз съм вътре, прасна капака по-рано, преди аз да съм слязла долу и да съм седнала.    Това нещо ме апликира на земята и отсреща на стената виждах кръв     Оттогава ходя при лекари, включително при най-големия специалист в Америка, в Германия, но нищо не може да се направи. Мога да чета с лупа, но на третата страница окото ми е уморено. Реших, че трябва да си пазя очите. Трябва да мога да си чета поне ролите, такава ми е работата. Увеличават ми шрифта с грамадни букви, но пак с лупа си ги чета.  Лекарите ме съветват да се щадя, но не мога да живея без да чета. Не обичам компании, да ходя на гости, на веселби, предпочитам да си стоя вкъщи и да чета. - Винаги ли сте предпочитали усамотението пред шумните компании или това е следствие на годините?  - Почти винаги, още от младо момиче. Аз бях много палаво дете, чупех прозорците на хората, гамен страхотен. Баща ми се чудеше какво да прави с мен, но от друга страна, се смееше зад гърба ми, че съм била по-интересна от другите. Майка ми побесняваше. Бях непокорна, самостоятелна, карах си собствен живот. Играех си повече с момчетата, мъжки игри. Като пораснах започнах най-много да харесвам самотата. Мразех неделните дни, защото слугинята ме контеше и отивахме на разходка. Колко скучно! Гледаш майките хванали децата си и се разхождат! Малко като програма ми се струваше.    Гледах час по-скоро да се прибера вкъщи и да остана сама     за да си правя театър с куклите. Имах си свой живот, който не съвпадаше с този на другите деца. Дружах с по-специални деца, такива като мен. В никакъв случай не съм била самотна, имах приятелки, но ги избирах според вкуса. Сред много хора се чувствах зле, чужда.  Но бях страшно наблюдателна. Нямаше такъв, който да съм го видяла и да не съм го изимитирала. Познавах живота много добре, защото живея тук все пак, не на остров. Между другото, първата книга, която прочетох, още преди да тръгна на училище, беше „Робинзон Крузо“. Започнах да копнея и аз да намеря такъв остров, да се махна и никой да не ми пречи. Сама да си направя къщата с огромни миди, всичко редях във фантазията си. Разправях на баща ми, а той умря да се смее и викаше на майка ми: „Боже, това дете лудо ли е?“. Години по-късно си мечтаех да имам остров, където да бъда съвсем сама.  До сега обичам самотата и не ми тежи. Не мога с всеки да общувам, малко съм особен човек. - А сега не искате ли да сте сама на такъв остров?  - Сега много често оставам сама. Имах една ординерна партньорка, която не беше чак бездарна, но нищо особено не можеше да направи. Страшно се отегчавах от нея, а тя гледаше непрекъснато да ми услужи. С това ми ставаше още по-неприятна. Имала съм и чешити, като Калоянчев. Той беше много прост, без образование човек. Но пък е толкова талантлив, че като че ли Господ с фуния му спускаше всичко, което трябва да направи. Харесах в него големия му талант. С него се чувствах добре, смеехме се много. Винаги виждаше щурото в нещата, по което си приличахме. С него бях близка като приятел. Беше особняк, който не понасяше цялата тази суета, докато жена му искаше да води светски живот. - Може ли да се каже, че дъщеря ви Муки е наследила вашата лудост, вашия талант…?  - Мъжът ми Нейчо Попов я ценеше много. Казваше ми, че е много талантлива, но аз съм я била потискала. Може и така да е, не знам. Пред мен тя имаше известно неудобство да покаже какво може. Когато се яви на изпит във ВИТИЗ,    аз стоях вкъщи и се молех да я скъсат. Не й вярвах!        Получи анонимно писмо, в което пишеше: „Бездарница, какво търсиш тук? Майка ти и баща ти като са еди кои си, какво си мислиш ти“. От този момент тя не си отвори устата. Мисля си, че получи комплекс. Не мога да твърдя, че е бездарна, но не се поддаваше. Една година след писмото се затвори вкъщи, пусна едни черни пердета, юни месец пускаше електрическата печка. Много се обичаше с Нейчо. Той започна да работи с нея, виждаше някаква задръжка, която й пречеше. Започнаха да работят в нейната стая, обаче той почина и с това се свърши. Има амбиции сега да играе, но е късно. И най-гениалната актриса да си, на тези години не може. Тя можеше да стане брилянтен журналист, защото го умее това. - Родителите ви подкрепиха ли ви в първите театрални стъпки?  - Не! Баща ми беше много против. Той беше голям драматург и свързан с театъра. Беше ме срам да се покажа пред него като артистка. Много искаше да ме откъсне от театъра, за да не се съсипя, защото познаваше живота на артистите. Самата аз се чудя как успях, но то е защото съм един от основателите на Сатирата, там имахме късмет с Калата и другите.  Плашех се да покажа какво мога пред баща ми. Един ден ме викна да изиграем нещо и да ме види какво мога. Аз онемях, не можех дума да кажа. Свърши ме с думи, но не му повярвах. Аз знам защо не показах какво мога. По мое време трябваше да си красавица, за да успееш. Пък аз никога не съм била грозна, но не съм била и кой знае каква красавица. Тогава баща ми написа писмо до директора на ВИТИЗ, в което ме обрисува като олицетворение на бездарието. Молеше се да не ме приемат, ако случайно се представя добре. Заради писмото ме скъсаха, а аз усещах, че не съм се провалила. Той директорът беше приятел на баща ми. Това ме смачка. Баща ми сигурно е бил много доволен, но не го показа. Вътрешно в себе си не се отказах. Не знаех, че баща ми е написал това писмо. Когато станах чак известна, го намериха и го написаха по вестниците.  По-късно записах ВИТИЗ, директор беше Трифон Кунев, пак приятел на баща ми. Той вече беше много болен и нямаше сили да се бори с мен. Трифон ме извика да ми каже, че съм много талантлива и ще стана голяма артистка. Играх с Кръстьо Сарафов и той ме похвали пред баща ми. Тогава разбра, че наистина съм добра и се гордееше с мен.  Майка ми я обичах като майка, но ми беше малко скучна. Много образована, гимназиална учителка. Преподаваше латински и старогръцки. Много се нервирах, когато с баща ми говореха на френски, от там го намразих този език. Първоначално не знаех, че говорят на френски, а си мислех, че нещо се преструват и започнах да викам и да крещя да престанат.    Интервю на Красимир КРАСИМИРОВ, в. \"ШОУ\"      ", "date": "2018.07.01", "title": "Само в \"ШОУ\"! Стоянка Мутафова призна голяма болка, страшен инцидент я белязал жестоко за цял живот"}
{"url": "https://www.blitz.bg/layfstayl/ptuvane/unikalno-myastoto-kdeto-dgata-se-prevrshcha-v-planina_news610673.html", "text": "Понякога е трудно да повярваме, че някои творения на природата са истински. Особено, когато се натъкнем на Планината на дъгата в Перу. Тази многоцветнa феерия може да изглежда по-скоро като детска близалка, отколкото като планина, но ви уверяваме, че e съвсем истинска, пише vesti.bg. Реалното име на това естествено природно чудо е Vinicunca. Преди да го добавите в списъка си с мечтани дестинации, ето какво трябва да знаете:От къде идват всички тези цветни ивици?   След разтопяването на леда, седиментните минерални слоеве на планината били изложени на ерозия, която превърнала този обикновен склон на Андите в многоцветна земна дъга. Червеното идва от оксидирано желязо (известно още като ръжда), жълтото се дължи на наличието на железен сулфид, лилаво-кафявите ивици са от гоетит или окислен лимонит, а хлоритът е причина за зеления оттенък. Как се стига до там? Първо трябва да стигнете до Куско, като вземете свързващ полет от столицата на Перу, Лима. Оттам пътят е три часа с автобус, следва 10-километров преход и се озовавате до най-впечатляващата забележителност. Наистина ли цветовете са толкова ярки? Времето играе важна роля при определянето на яркостта на планината, но в ясен ден тя наистина изглежда като твърда вълнообразна дъга. Въпреки че височината може да бъде предизвикателен фактор за някои туристи, прекарването на няколко дни в Куско преди да посетите планините ще ви помогне да се приспособите много по-бързо.", "date": "2018.07.01", "title": "Уникално: Мястото, където дъгата се превръща в планина"}
{"url": "https://www.blitz.bg/svyat/shegadzhiya-izrisuva-vrkhu-preskhnalo-ezero-penis-koyto-mozhe-da-bde-vidyan-ot-kosmosa-snimka_news610682.html", "text": "Австралийски шегаджия изрисува огромен пенис върху пресъхнало езеро в Джийлонг, щата Виктория, който може да бъде видян от космоса, съобщава Daily Mirror. Абонатите на платформата Google Maps изразили удивлението си от засечения от тях обект. Рисунката събрала голям брой харесвания в социалните мрежи. Това   не е единственият неприличен знак, наблюдаван в приложението на Google. Преди време силно впечатление направи заснетата от високо християнска църква в град Диксън, щата Илинойс. Потребителите бяха впечатлени от нейните контури, наподобяващи фалос.   ", "date": "2018.07.01", "title": "Шегаджия изрисува върху пресъхнало езеро пенис, който може да бъде видян от Космоса (СНИМКА)"}
{"url": "https://www.blitz.bg/layfstayl/ochen-lekar-khvrli-bomba-za-sashka-vaseva-lzhe-che-oslepyava-a-prosto-tryabva-da-se-operira_news610680.html", "text": "Читателка на вестник \"Уикенд\" изпрати отворено писмо, с което да разнищи ситуацията с проблемите с очите на Сашка Васева. Примата неведнъж е споделяла притесненията си, че губи войната за зрението си и много скоро може да ослепее. Д-р Минчева смята, че Васева лъже за тежките проблеми със зрението си, защото те са поправими. Вижте какво написа самата тя:\"Здравейте! От години всяка седмица купувам вестник „Уикенд”. В последния брой прочетох спекулациите на дупнишката Мадона за проблема с очите й. Всъщност, Сашка Васева говори за това във всяко свое появяване в тв форматите. Аз съм очен лекар и ще коментирам по същество нещата , които приказва от много време. Атрофията на очния нерв е наистна сериозна болест, която за съжаление е необратима. Той се намира в задния полюс на окото и е част от мозъка. Не може предната част на окото, измивана с каквито и да е води от каквито и да било изворчета, да стигне до нерва. Водата може да повлияе само на предния сегмент - конюктива, клепачи. Това би следвало да й е разяснено още на първия преглед. Сашка казва, че имала и катаракта. Ами да я оперира!  В цяла България се правят наистина успешни операции. Ако няма доверие на българските хирурзи, които са доста добри, нека да потърси помощ в Германия, която също не й е непозната. Нейните оплаквания, некомпетентност и извинете ме – пълни глупости, ги повтаря безброй пъти. Проблемът е, че по този начин се подкрепя лъже-науката, хората си внушават, че ще прогледнат благодарение на води от изворчета, а не благодарение на постиженията на медицината. Надявам се, че г-жа Васева го прави напълно несъзнателно. Няма нужда от нейните приказки  – нека Сашка да се довери на очен хирург и да  действа! Това е единственият правилен вариант за нея!   С уважение, д-р Минчева\" ", "date": "2018.07.01", "title": "Очен лекар хвърли бомба за Сашка Васева: Лъже, че ослепява, а просто трябва да се оперира!"}
{"url": "https://www.blitz.bg/lyubopitno/ucheni-senzatsionno-amerikanski-astronavti-schupikha-lunata_news610650.html", "text": "Учени от Тексаския университет изучаваха първия полет на НАСА до Луната като част от мисията \"Аполо\", съобщава The Express. Осем години изследвания доведоха учените до заключението, че американските астронавти, стъпили за пръв път на Луната, са я счупили.Факт е, че те са нарушили целостта на тънкия прахообразен покрив на повърхността на планетата. В резултат на това по-тъмният прах под него е започнал да абсорбира повече слънчева светлина, което загрява Луната повече и по-бързо.   В продължение на 40 години температурата на спътника се е увеличила с 1-2 градуса по Целзий.   Превод: БЛИЦ", "date": "2018.07.01", "title": "Учени сензационно: Американски астронавти \"счупиха\" Луната!"}
{"url": "https://www.blitz.bg/obshtestvo/stolitsa/naglets-ss-star-taralyasnik-blokira-dvizhenieto-na-tramvaite-do-zhenskiya-pazar-v-sofiya-snimki_news610549.html", "text": "Нагъл шофьор спря движението на трамваи в района на Женския пазар в София, предаде Булфото. Водач на лека кола Мазда паркира автомобила си точно до релсите и блокира трафика на градския транспорт.Двадесет минути по-късно служители на \"Столичен автотранспорт\" пристигнаха и избутаха неправилно паркирания автомобил.  Скоро след това шофьорът дойде и без никакво притеснение от възмутените граждани се качи, и потегли.", "date": "2018.07.01", "title": "Наглец със стар таралясник блокира движението на трамваите до Женския пазар в София (СНИМКИ)"}
{"url": "https://www.blitz.bg/intsidenti/katastrofi/motorist-s-opasnost-za-zhivota-sled-srednoshchna-kaskada_news610667.html", "text": "Тежка катастрофа е станала снощи в жилищен район \"Тракия\" в Пловдив, научи БЛИЦ от разследващи. Млад мъж е препускал с мотора си по улиците на квартала, самокатастрофирал е и е настанен в болница в Пловдив. Мъжът е със 7 счупени ребра и е в тежко състояние. Не се съобщава за опасност за живота му.  Кристина ИВАНОВА, БЛИЦ", "date": "2018.07.01", "title": "Моторист с опасност за живота след среднощна каскада"}
{"url": "https://www.blitz.bg/razvlechenie/20-neshcha-koito-20-godishnite-sa-dlzhni-da-znayat_news610664.html", "text": "Американският писател и бизнес коуч Джулиан Смит дава практични съвети на младите хора за това как най-добре да се ориентират в сложния и объркан съвременен свят, пише \"Мениджър Нюз\". Според него за да станете успешни и богати, на 20-годишна възраст трябва да сте осъзнали някои истини и да сте се научили да се придържате към определени правила. За съжаление, много хора не ги знаят и на 50 години.1. Светът се опитва да те остави глупав.  Като се започне от банковите плащания и проценти и се свърши с децата-чудо, трябва да знаете, че от необразованите хора е по-лесно да се измъкнат пари. Освен това те се управляват и манипулират по-лесно. Образовайте се колкото се може повече, за да станете богати, независими и щастливи.  2. Не вярвайте сляпо в образователните институции.  Докато те готвят учебните си планове, системата остарява, а понякога става и напълно несвързана с реалността. По-добре е да се учите и да печелите уважението на хората, като ръководите, а не като следвате. 3. Четете колкото се може повече.  Усвоете техниката за бързо четене с високо ниво на запомняне. Напълно е възможно да прочитате по една книга за седмица. 4. Старайте се постоянно да общувате.  Превърнете се в майстор на общуването. Учете се да намирате у човека онова, което ви харесва в него, а след това се обръщайте към тази му страна. 5. Не губете времето си в скромност.  Скромността е вярата, че емоциите ви могат да станат съдии в процеса ви на вземане на решения. Вярно е точно обратното. 6. Ако нещо ви изненада неприятно, докато общувате с някого, най-вероятно ще си спестите много тревоги, ако прекъснете този контакт. 7. Максимално често общувайте с по-възрастни от вас хора.  Стойността на общуването с по-възрастните е в това, че системата за вземане на решения на връстниците ви едва ли ще ви бъде от голяма полза. По-големите знаят всичко, което вие ще научите по-късно – затова си струва да ги попитате. 8. Търсете по-добри от себе си хора.  По-добри в нещата, които са ви интересни. Прекарвайте много време с тях. Това е важно само по себе си, но от значение е и това, което следва – да не се опитвате да бъдете среден човек, пасващ удобно в групата си, а да се постараете да станете по-добри. Правете интересни неща, бъдете честолюбиви, отзивчиви, възприемчиви. 9. С времето ще ставате все по-консервативни.  Това просто е факт. Хората около вас образуват нещо като мехур, който поддържа статуквото. Точно затова най-шантавите идеи трябва да се реализират незабавно. По-късно ще ви хване страх. Повярвайте ми. 10. Максимално съкратете разходите си.  Това ще ви позволи да натрупате запас за осъществяването на онази същата щура идея, за която споменах преди малко. 11. Вместо да търсите висок обществен статут чрез предмети (те дават само временен бонус), повишавайте го чрез опита си.  С други думи, пътуването до Париж е по-добър избор от новия шкаф. Проучвания показват, че когато избираме преживяването пред вещта, сме по-доволни и щастливи от живота. 12. Ако живеете в нужда, решете паричните си проблеми . Използвайте интернет, защото мрежата може да ви помогне да си купите евтино какво ли не на разпродажба. Ако живеете от аванс до заплата, разширете този период на три седмици, вместо на две. После, когато делата ви се поправят, започнете да планирате за месец, после за три, за шест и накрая – за година напред. Целта ви е да достигнете момента, когато можете да планирате за 5 години в бъдещето. 13. Научете се да проектирате.  Това прекрасно развива логиката, паметта и въображението. 14. Не трупайте излишни килограми, докато сте млади.  В началото хормоните ще ви помогнат за това, но, повярвайте, не си струва да пропилявате възможността да сте здрави. 15. Научете се да готвите.  Това силно ще опрости живота ви, храната ще спре да бъде проблем и ще се превърне от скъпа необходимост в приятно занимание. А и ще икономисате немалко средства. 16. Наспивайте се добре.  Сънят и самостоятелното приготвяне на храната ще ви помогнат да не напълнеете. Ако си мислите „ще си отспя, когато умра” или „имам толкова неща за вършене, че нямам време за сън”, ще ви кажа следното – когато не сте се наспали, сте неефективни! Намаляването на времето за сън няма да подобри нищо в живота ви. 17. Водете си бележки.  Не се доверявайте на паметта си. Не оставяйте нещата да стигнат дотам, че „да ви се струва”, че е трябвало да направите нещо. Вярвайте само на бележките си. 18. Определете си висока цел и позволете на случая да ви помогне.  Ако не направите това, разбира се, все пак нещо ще ви се случи. Определите ли си посока обаче, ще се случи много повече. 19. Станете специалист по едно единствено нещо.  Инвестирайте 5 години в заучаването му с труд, а не в празни занимания. Ако след това поискате да смените професията си – давайте! Но непременно изберете нещо. 20. Не се мъчете да поправяте хората.  По-добре намерете такива, които още не са развалени.", "date": "2018.07.01", "title": "20 неща, които 20-годишните са длъжни да знаят"}
{"url": "https://www.blitz.bg/svyat/kak-zhivee-nay-bedniyat-prezident-na-sveta-snimki_news610670.html", "text": "Попитайте който и да е какъв е искал да стане, когато порасне, и всеки трети ще отговори \"президент\". Наблюдавайки в какъв разкош живеят повечето държавни глави, сме съгласни, че в този отговор няма нищо странно. Но не всички „гаранти на Конституцията“ могат да се похвалят с имения за чудо и приказ, собствени самолети и т.н. Някои са избрали друг път. Сред тях е и героят на този материал – най-бедният президент в света.Практиката понякога показва, че колкото по-бедна е една страна, толкова по-нашироко живее нейният държавен глава. Тази система е обърната с главата надолу от Хосе Мухика – аскет, вегетарианец и президент на Уругвай.  Хосе, когото в родината му ласкаво наричат El Pepe, е нетипичен президент. Когато през 2010 г. встъпва в пост, първото му решение е да се откаже от преместване в предвидената за държавния глава резиденция. Пред разкошна вила Мухика предпочита своята стара ферма, която е наследил от баща си.  От фермата до столицата се стига по селски път.  В своя неголям дом Хосе живее с жена си и две кучета – стар лабрадор и триног пес на име Мануела. Хосе винаги е обичал градината си и работата със земята. Преди да стане президент заедно със съпругата си поддържат фермата. Не наемат други работници. Отглеждат цветя за продажба. Дори след встъпването в длъжност съпругата на Хосе – Лучия, продължава да се занимава с градината. В декларацията на El Pepe пише още, че притежава стар Volkswagen. Произведен е през 1987 г. Цената му е около 1800 долара. Знаете ли каква е заплатата на президента на Уругвай? 12 500 долара. За петте си години като президент Хосе е давал 90% от тази сума за благотворителност. По този начин месечният му доход оставал на ниво средна работна заплата в страната – т.е. 775 долара. Защо добирайки се до пост, който му предлага такива добри финансови възможности, бившият президент не се е възползвал? Хосе винаги се е придържал към радикални леви възгледи. Шест пъти е бил раняван „на барикадите“ и е прекарал 14 години в затвора, като повечето от тях са били в килия за един човек. Това категорично е повлияло на представите му за живота и какво би направил, ако един ден стане президент.  Философията на Хосе гласи: „Наричат ме най-бедният президент, но аз не се чувствам беден. Бедните – това са тези, които работят, за да живеят в разкош. Те през цялото време искат повече и повече… Когато имате малко вещи, имате повече време за самия себе си…“  Източник: Profit.bg.", "date": "2018.07.01", "title": "Как живее най-бедният президент на света? (СНИМКИ)"}
{"url": "https://www.blitz.bg/layfstayl/khoroskop/5-retrogradni-planeti-koito-ni-prechat-na-planovete-vizhte-kak-razlichnite-periodi-promenyat-sdbata-vi_news610647.html", "text": "Всеки от нас иска да се усъвършенства и прави планове, за да върви напред. Много хора имат късмета да попаднат в така наречената късметлийска серия - всяко начинание им върви, но при други нещата са много зле. Ако сте от втората група и през последните дни късметът не е на ваша страна, не се притеснявайте. Може би планетите са се подредили така, че сеят хаос за голяма част от представителите на зодиака.Според астрологията, всяка трудност и неуспех, които имаме, са продиктувани от ретроградните планети. Ако в момента преминавате през най-тежките моменти за тази година, то вашият зодиакален знак е попаднал под негативното влияние на Юпитер, Сатурн, Плутон, Нептун и Марс.   Когато една планета е ретроградна, тя намалява скоростта си спрямо Земята и създава илюзията, че се движи назад. Ретроградният Меркурий оказва най-голямо влияние върху живота ни, но в момента други пет планети са виновни за несполуките ни.  Юпитер Ретроградността на планетата стартира на 8 март в знака Скорпион и ще приключи на 10 юли. Юпитер е планетата на разширяване на кръгозора, на откровението и прозрението, но през този период хората трудно ще излязат от зоната си на комфорт. Те ще поставят невидими бариери и няма да започват нови начинания, защото се страхуват от неизвестното.  Сатурн Сатурн се свързва с ограничения, авторитет и карма. Когато тази планета е ретроградна, тя подтиква  хората към дисциплина и поемане на отговорност. Този период започна от 18 април (в знака Козирог) и ще продължи до 06 септември. През това време хората трябва да помислят от какво се нуждаят и да начертаят план как да го постигнат.  Плутон  Често ни се казва, че не трябва да показваме истинското си аз и да не разкриваме чувствата си. Ретроградният Плутон започна на 22 април, в знака Козирог и ще продължи до 01 септември. Планетата се свързва с трансформации и загуба на ценности. През този период много хора ще се променят и покажат лошите си страни.  Нептун Лесно е да избягаме от проблемите като ги игнорираме или живеем в света на фантазиите. За някои зодии това не е проблем, защото те вярват в мистиката, тайните, сънищата и желанията, които се сбъдват.  След като Нептун стана ретрограден в Риби (18 юни), на много от хората им се наложи да загърбят илюзиите и погледнат в действителността. Въпреки хаоса и трудностите, които ще срещнат част от зодиите, планетата ще им помогне да подредят приоритетите си и се избавят от негативните хора.  Марс Планетата е ретроградна във Водолей от 26 юни до 27 август. Известна е с това, че движи всеки наш ход. Тя има власт над чувствата, емоциите и действията ни. Докато този период не приключи, повечето от нас ще бъдат раздразнителни, импулсивни и дори агресивни в някои случаи. Не е изключено да се съмняваме в околните и трудно да се доверяваме. Мотивацията на хората отслабва, те трудно се концентрират и изпълняват задълженията си. Астролозите съветват да не започваме нови начинания до края на август, да не подписваме важни договори и ако е възможно - да не се подлагаме на по-сериозни интервенции. ", "date": "2018.07.01", "title": "5 ретроградни планети, които ни пречат на плановете! Вижте как различните периоди променят съдбата ви"}
{"url": "https://www.blitz.bg/lyubopitno/nauka-i-tekhnologii/nasa-shche-napravi-neshcho-unikalno-i-nevizhdano-do-sega-ss-samoletite_news610675.html", "text": "Самолетите са от основно значение за световния транспорт и икономика, но са и доста шумни. Това ги ограничава и пречи на хората, особено на тези, които живеят близо до летище. НАСА обаче смята, че има начин да се намали шумът от самолети със 70% без да са нужни кардинални промени в авиацията, съобщава самата космическа агенция.НАСА е създала няколко технологии, които вече успешно е тествала чрез свои самолети. Три от тях са били изпробвани едновременно на един самолет, като са постигнати гореспоменатите резултати.  Технологиите се съсредоточават върху намаляването на шума от фюзелажа, колесниците и останалите компоненти на самолета, които не са двигателите. \"Най-честото оплакване от гражданите, които получава Федералната администрация на авиацията в САЩ е висок шум от самолети. Целта на НАСА е да намали този шум значително, за да подобри качеството на живот на хората близо до летищата. Уверени сме, че с технологиите, които тествахме, постигаме тази цел и можем да направим много полети по-тихи\", коментира Меди Хорами, ръководител на проекта. Технологиите са тествани на самолет Gulfstream II. Те включват промени в колесниците, някои от кухините на фюзелажа и нова задкрилка. Правени са замервания на шума от самолета както по време на кацане, така и по време на полет на ниска височина от 106 метра. Промените при колесниците целят да подобрят движението на въздуха около тях по време на снижаването. Използвани са порести материали в предната им част, които осигуряват път на част от въздуха през тях и по-добре провеждат останалата част около тях. За да се разработят, са използвани множество компютърни симулации, докато се постигне най-добрата конфигурация, която да се произведе и тества реално. Според инженерите на НАСА тяхното решение е с идеален баланс за максимално намаляване на шума без това да увеличава аеродинамичното съпротивление. Друг проблем са кухините на фюзелажа, когато колесниците са спуснати. Празното място \"събира\" много въздух и увеличава шума. НАСА е разработила две решения. Едно от тях е поредица от шеврони, които са разположени пред кухината заедно с шумопоглъщаща пяна в задната ѝ част и мрежа, която се разтяга над отвора на основния колесник. Всичко това променя потока на въздуха и следователно намалява шума. Третата технология е промяна при задкрилките. НАСА използва експериментална задкрилка, която е гъвкава и безшевна, т.е. без видими сглобки и не оставя големи отворени пространства между нея и крилото, когато се мести. Това също води до осезаемо намаляване на шума от самолета. НАСА смята, че значителното намаляване на шума от самолетите е задължително, за да може въздушният транспорт да продължи своя ръст и развитие. Космическата агенция се надява, че разработките ѝ ще се харесат и от авиокомпаниите и авиопроизводителите, от които зависи да ги приложат или доразвият в самолетите си.", "date": "2018.07.01", "title": "НАСА ще направи нещо уникално и невиждано до сега със самолетите"}
{"url": "https://www.blitz.bg/svyat/tsru-szrya-kovarni-namereniya-na-severna-koreya-kim-chen-un-krie-opasni-tayni_news610668.html", "text": "Северна Корея не възнамерява да предаде изцяло ядрените си запаси и вместо това обмисля начини да скрие броя на оръжията и тайните си производствени мощности. Това пише в. The Washington Post, позовавайки се на служители на разузнавателните служби на САЩ.Данните, събрани след срещата на върха в Сингапур на 12 юни, показват опити за заблуда на САЩ относно броя на ядрените бойни глави в арсенала на Северна Корея, както и съществуването на неразкрити съоръжения, използвани за изработване на материали за ядрени бомби, казаха служителите.  Оценката на експертите е в ярък контраст с коментарите на президента Тръмп след срещата на високо равнище, когато той заяви в Twitter, че \"вече няма ядрена заплаха\" от Северна Корея. На неотдавнашен митинг той каза също, че е имал \"голям успех\" с Пхенян. Някои аспекти от тези разузнавателни данни вече бяха съобщени в петък от телевизия NBC.", "date": "2018.07.01", "title": "ЦРУ съзря коварни намерения на Северна Корея: Ким Чен-ун крие опасни тайни!"}
{"url": "https://www.blitz.bg/layfstayl/za-damite/pomnite-li-andzhelina-koyato-lsna-v-porno-bryunetkata-otnovo-blesna-s-gola-iztsepka-snimka-18_news610681.html", "text": "Анджелина Атанасова, за която се зашумя много покрай скандалното й порно клипче, което лъсна в социалната мрежа, отново се показа гола и много гореща. БЛИЦ припомня, че брюнетката качи видео как тя и приятелят й мърсуват в профила си в \"Инстаграм\". Малко по-късно палавата им игра бе свалена, но вече бе видяна от хиляди. След изцепката Анджелина заяви, че телефонът й е бил хакнат.", "date": "2018.07.01", "title": "Помните ли Анджелина, която лъсна в порно? Брюнетката отново блесна с гола изцепка! (СНИМКА 18+)"}
{"url": "https://www.blitz.bg/layfstayl/diana-lyubenova-zaprilicha-na-mumiya-tv-vodeshchata-ne-mozhe-da-se-usmikhva-sled-botoks-terapiya-snimka_news610693.html", "text": "Тв водещата Диана Любенова напоследък не смее да се засмее. Актрисата тотално е забравила широката усмивка, с която посрещаше разказите на гостите си. Сега Диана едва разтяга устни и причината за това не е любовно терзание, а чисто козметичен проблем.Наскоро Диана е минала през подмладяващи процедури с ботокс и мимиката й буквално е блокирана , както става обикновено. Водещата не очаквала такъв ефект и била много разтревожена, че изглежда като мумия. „Не вярвах, че няма да мога да повдигна вежди, да се смея, ама че неприятно…”, оплакала се Любенова на близки колежки.  Диана се зарекла повече да не посяга към агресивни методи,  а да разчита само на традиционната козметика за поддържане на гладко лице. Иначе е факт, че в момента актрисата изглежда доста добре - с гладка и свежа кожа и без нито една бръчка, пише \"Уикенд\". ", "date": "2018.07.01", "title": "Диана Любенова заприлича на мумия! ТВ водещата не може да се усмихва след ботокс терапия (СНИМКА)"}
{"url": "https://www.blitz.bg/layfstayl/za-damite/tezi-zodii-ne-pravyat-kompromisi-mozhe-da-gi-izgubite-zavinagi_news610687.html", "text": "За да има стабилни отношения е необходимо да се правят компромиси и от двете страни. Ако това не се случва, се получават конфликти, които са неприятни и в повечето случаи могат да развалят отношенията безвъзвратно. Това е така, защото и двете страни не отстъпват поради гордостта си и накрая просто се разделят. Ако пък само единия прави непрекъснато компромиси, то търпението има своя край.", "date": "2018.07.01", "title": "Тези зодии не правят компромиси, може да ги изгубите завинаги!"}
{"url": "https://www.blitz.bg/analizi-i-komentari/the-independent-obyasni-zashcho-na-zapad-nyakoi-se-strakhuvat-ot-sreshchata-mezhdu-trmp-i-putin_news610708.html", "text": "Имало едно време... една голяма новина за голямо събитие - среща между лидерите на двете най-могъщи страни в света. То било посрещнато с облекчение, дори надежда. За втори път тази година, те ще се видят. Но този път срещата се приема по обратния начин - със страх и резерви.Когато президентът на САЩ се срещна с Ким Чен-ун по-рано този месец, много хора бяха на мнение, че Тръмп ще предаде националния интерес на САЩ и Западa. Но той не го направи. Същите страхове се насаждат в момента за предстоящата среща с Путин на 16 юли.  Дори с Русия, САЩ са в позиция на огромно икономическо и военно превъзходство. Тe може да изберат дали да отстъпят, или не. И все пак, когато има опасни военни позиции (Сирия), неразрешени регионални конфликти (Украйна) и войни от думи (непотвърдената помощ на Русия по време на президентските избори в САЩ), се счита за предимство тази лична среща, която може да разсее напрежението между Изтока и Запада. Не трябва да е нищо драматично, нито предателство на Западния свят, а само началото на  един процес, който би могъл да насърчи международната сигурност и да спаси много животи.  И все пак опозицията е свирепа - не само сред многото врагове на Тръмп във Вашингтон, но и във Великобритания и някои други европейски страни. Миналия уикенд в Уайтхол съобщават тревожна новина за срещата на върха между САЩ и Русия. Вече се казва, че \"страховете\" \"нарастват\" по отношение на възможната \"мирна сделка\" между Тръмп и Путин.  Как така? Разбира се, само защото разговорът за \"мир\" може да свали политически полезния образ на Русия като вечен враг. Световната купа показва по-човешко - и не толкова страшното лице на съвременната Русия, че дори показва възможност Тръмп и Путин да изгонят този толкова останал призрак от новата Студена война. Някои от същите съображения, които подхранваха опозицията на срещата на високо равнище \"Тръмп-Ким\", също са в играта сега. Те се свеждат до идеята, че Доналд Тръмп е прекалено неопитен, или твърде наивен, или твърде корумпиран, за да му бъде поверена защитата на Запада - и че Путин като ветеран оператор може да се възползва от предимството.  В края на краищата Тръмп не каза ли по време на кампанията си, че иска да подобри отношенията си с Русия? Не е ли предположил, че Путин е човек, с когото може да говори, като същевременно признава, че може да се сработят? И това намерение е едно от най-ярките различия между обещанията от предизборните кампании на сегашния президент и Хилъри Клинтън.  Е, да. Нищо от това не противоречи на срещата на върха \"Тръмп-Путин\". Напротив, това трябваше да се случи много по-рано. Това е първо и много важно, защото харесва ли ви, или не - Тръмп спечели тези избори именно с тези обещания. И го направи справедливо, според американската избирателна система. Той победи с платформа, която включва опит за размразяване на отношенията с Русия.  Това не спира опонентите му да се борят с зъби и нокти, за да не му позволят да изпълни конкретното обещание. Многобройните разследвания на предполагаема руска изборна намеса и \"тайно споразумение\" са един от начините, по които се ограничава свободата на словото и действията.  Конгресът също така прие мерки и нови санкции, които само той може да приеме, което ефективно ограничава свободата на президента да се занимава с Русия още повече, камо ли да поддържа топли отношения с нея.  Напук на това Тръмп и Путин имат намерение да опитат да се разберат и да продължат да работят по същество над политическия брак. Те се съпротивляваха по различни фронтове, отправяха груби думи към членовете на своя антураж и говореха от време на време по телефона. Сега, най-накрая, Тръмп отговаря на обещанието си за избор. Второ, това е така, защото срещите \"очи в очи\" могат да бъдат продуктивни - за всички лидери, но особено за един президент като Тръмп, който е известен с личното си отношение към всяка ситуация. За всички предупреждения, че нищо не може да излезе от него, защо да се притеснявате - често от същите хора, които предупреждават, че Тръмп може да се примами в едно несъгласие - важното е, че може да се срещне разбиране и лидерите да се договорят на нещо положително и за двете страни.   Както и при срещата с Ким, посланието е да се говори по същество. Важната точка на този етап, както при първите срещи на Тачър и Рейгън с Горбачов, е да се отвори или разшири канал за лична комуникация, който сам по себе си намалява много други рискове.  Трето, противниците на срещата на върха настояват, че няма какво да се говори. Или по-скоро, че САЩ не би трябвало да отстъпят в абсолютно нито един аспект. Но има поне две много конкретни теми за дневния ред, по които трябва да се изгради консенсус.  Единият е Сирия и Близкият изток като цяло. Американските и руските войски, чрез задкулисни военни дискусии, по чудо избегнаха директни сблъсъци в Сирия. Това, че САЩ очевидно изоставиха бунтовническите си сили около последната конфликтна зона Дараа, предполага закъсняло признание, че президентът Башар ал-Асад е спечелил.  САЩ и Обединеното кралство досега са се противопоставили на опитите на Русия да бъдат свикани международни разговори с оглед западното участие в уреждане и реконструкция на конфликта. Предвид \"фактите на място\", е крайно време САЩ да помогнат, а не да възпрепятстват мирния план за Сирия.  Тогава идва и Украйна. Смешното участие на Русия в източната част на Украйна и американското решение за доставка на ракети Джавелин до правителството на Киев създадоха потенциал за ескалация на конфликта. Има признаци обаче, че Русия иска да приключи, но търси нещо в замяна. Това, може би, би било разхлабването на санкциите, които са повече политическо, отколкото икономическо наказание. Но няма и най-малък шанс Русия да се откаже от Крим - било то сега или в обозримо бъдеще. Именно Крим е причина за налагането на много от санкциите. Все пак може да има споразумение, което да бъде постигнато с международни гаранции за териториалната цялост и сигурност на Украйна, а статутът на Крим, подобен на този на Косово, да остане безучастен.  Има много за какво да говорят двамата лидери. Има неясни очертания на бъдещи сделки, които биха могли да превърнат света в едно много по-спокойно и безопасно място. С Русия, както и Северна Корея, Тръмп се придържа към една единствена връзка, при която атмосферата би се променила. Срещата на върха с Ким вече показа, че има възможност за намаляване на напрежението в региона и ускоряване на икономическото развитие на Северна Корея. Нещо подобно, но в много по-голям мащаб може да излезе и ако Тръмп и Путин решат да съберат силите си.   Източник: The Independent  Превод и редакция: БЛИЦ ", "date": "2018.07.01", "title": "The Independent обясни защо на Запад някои се страхуват от срещата между Тръмп и Путин"}
{"url": "https://www.blitz.bg/svyat/svetovnite-medii-grmyat-idva-nova-bezhanska-vlna-ot-siriya_news610690.html", "text": "Най-малко 160 000 са бежанците от военните действия само в южната част на Сирия, предават NBC News и други световни медии. Загиналите и ранени цивилни са стотици по данни на ООН.От седмици в южната провинция Дераа се води офанзива, с която правителствените войски се надяват да си върнат контрола над териториите, които в момента държат бунтовниците.  Опозицията води преговори с Русия за примирие, но без успех засега. Бунтовниците не приемат условията - да оставят оръжие и да се предадат.", "date": "2018.07.01", "title": "Световните медии гърмят: Идва нова бежанска вълна от Сирия!"}
{"url": "https://www.blitz.bg/kriminalni/prestplenie/gdbop-s-golyam-udar-sreshchu-narkomafiyata-razbita-e-grupa-prskala-narkotitsi-iz-nyakolko-grada_news610721.html", "text": "ГДБОП разби престъпна група, разпространявала наркотици в София. При операцията, проведена в края на седмицата в няколко града на страната, са задържани общо 17 души, на 10 ще бъдат повдигнати обвинения.При арестите и обиските в част от задържаните са намерени малки количества различни наркотици. Установено е, че престъпната група е нова за пазара на столицата.  Тя е действала силово, като е пребивала дилърите на конкурентните банди.Целта на участниците е била да установят монопол на пазара на дрога в столицата, допълва радиото. По непотвърдена информация част от участващите в бандата са предвиждали и силови действия, дори спрямо разследващи полицаи, ако това се наложи. Повечето от членовете в групата са криминално проявени. Те са познати на МВР с регистрации по различни видове престъпления, сред тях разпространение на наркотици, грабежи и рекет.", "date": "2018.07.01", "title": "ГДБОП с голям удар срещу наркомафията! Разбита е група, пръскала наркотици из няколко града"}
{"url": "https://www.blitz.bg/layfstayl/svetski/spisanie-time-tova-sa-nay-vliyatelnite-lichnosti-v-mrezhata-za-2018-g_news610742.html", "text": "Кайли Дженър, Кание Уест, Риана, Бизи Филипс и Мат Дръдж. Това, според списание Time, са най-влиятелните личности в мрежата през 2018 г. Зад тях далеч не изостава и самият американски президент Доналд Тръмп. Държавният глава може да се похвали с над 53 милиона последователи в Twitter.Класацията на авторитетното списание се базира на цялостното влияние на личностите в социалните мрежи, както и на способността им да привличат интереса на медиите.  В Топ 25 на най-влиятелните личности в интернет през 2018 г. също попадат корейската попгрупа BTS, братята Логан и Джейк Пол, социалните активисти Шон Кинг и Еман ал Нафджан, както и учениците от Паркленд, Флорида, които настояват за реформа в щатските закони за огнестрелните оръжия. Превод и редакция: БЛИЦ", "date": "2018.07.01", "title": "Списание Time: Това са най-влиятелните личности в мрежата за 2018 г."}
{"url": "https://www.blitz.bg/lyubopitno/1-yuli-1905-godina-revolyutsionen-den-za-naukata-koyto-nikoga-ne-mozhe-da-bde-zabraven_news610677.html", "text": "На 1 юли 1905 г. Алберт Айнщайн прави публично достояние създадената от него Теория на относителността. Любопитен факт е, че през 1999 г. американското списание „Таймс” го провъзгласява за „Личност на столетието”, а допитване до най-известните съвременни физици го определя като най-великия физик на всички времена.През 1905 г., едва на 26 години, Айнщайн пише пет статии на три различни теми, които разтърсват и променят научния свят. Темите са специалната теория на относителността, статистическата теория на брауновото движение, обясняваща го на молекулярно и на атомно ниво, и уравнението E = m c2 за еквивалентност на маса и енергия.  Тези статии не са базирани на трудни експерименти и на сложни изчисления, а по-скоро на елегантни аргументи, изводи и интуиция. За първи път в историята на човечеството Алберт Айнщайн доказва, че чистата мисъл може да промени представите ни за природата. Същата година Айнщайн защитава докторат. В самото начало на своята научна кариера Алберт Айнщайн разбира, че при тогавашните възгледи за физиката класическата механика не може да се съвмести със законите за електромагнитните полета, което го насочва към разработването на неговата специална теория на относителността. Той разбира също, че принципът на относителността може да бъде приложен и към гравитационните полета и през 1916 г. формулира и общата теория на относителността. Продължава работата си в областта на статистическата и квантовата теория създавайки свое обяснение на теорията на елементарните частици и движението на молекулите. Той изследва и топлинните свойства на светлината, с което поставя основите на фотонната теория за светлината. През 1917 г. използва общата теория на относителността за създаването на цялостен модел на структурата на Вселената, с което поставя началото на релативистичната космология. През 1921 г. получава Нобелова награда за приноса си към теоретичната физика и особено за откриването на закона за фотоелектричния ефект. Немският физик-теоретик, философ и писател от еврейски произход, работи през голяма част от живота си в Швейцария и САЩ. Той е смятан за един от най-влиятелните и известни учени и интелектуалци за всички времена. Публикува повече от 300 научни труда и над 150 други работи и получава почетни докторски степени от множество европейски и американски университети.", "date": "2018.07.01", "title": "1 юли 1905 година: Революционен ден за науката, който никога не може да бъде забравен!"}
{"url": "https://www.blitz.bg/foto/oliviya-e-ot-top-modelite-koito-tryabva-da-bdat-videni-snimki_news610567.html", "text": "Американката Оливия Джордан е типичен представител на новата реколта моделки. Мацката е „Мис САЩ 2015“ и един от любимите модели на списанието „Спорт илюстрейтед“. Днес ви предлагаме да разгледате няколко снимки на момата, защото има какво да се види, а и е събота.", "date": "2018.07.01", "title": "Оливия е от топ моделите, които трябва да бъдат видени (СНИМКИ)"}
{"url": "https://www.blitz.bg/lyubopitno/unikalno-8-godishno-momchentse-zavrshi-gimnaziya-i-stava-student_news610728.html", "text": "8-годишно белгийско момче успешно завърши гимназия, след като взе учебния материал за 6 години само за 18 месеца, съобщи Би Би Си. Лоран Симон, чийто баща е белгиец, а майка му холандка, е с коефициент на интелигентност от 145 пункта - колкото на Наполеон и повече от този на Джон Кенеди. Момчето, което реално трябва да е във втори клас, според българската система, получи дипломата си заедно с 18-годишните си съученици.  Пред белгийското радио RTBF, Лоран заяви, че любимият му предмет е математиката, защото е \"толкова всеобхватна - има статистика, геометрия и алгебра\".  След като си почине два месеца, малкият белгиец ще постъпи в университет.  Бащата на Лоран споделя, че синът му никога не е играл с играчки. Момчето първо искало да стане хирург или австронавт, но сега е насочило вниманието си към компютрите. \"Ако утре той реши да стане дърводелец, за нас това няма да е проблем, стига да е щастлив\", допълни бащата. ", "date": "2018.07.01", "title": "Уникално! 8-годишно момченце завърши гимназия и става студент"}
{"url": "https://www.blitz.bg/obshtestvo/prvo-v-blits-dve-momchentsa-sa-s-opasnost-za-zhivota-v-plovdiv-zaradi-detska-igra_news610666.html", "text": "Две момченца от Хасковско са с опасност за живота в Университетска болница Пловдив. Децата са на по 10 години и са с много тежки черепно-мозъчни травми. Инцидентът е станал, когато децата са се спускали с колела по нанадолнище и явно са се състезавали. И двете момченца са настанени в КАИЛ с опасност за живота в болницата в Пловдив. Лекари се борят да спасят децата.  Кристина ИВАНОВА, БЛИЦ", "date": "2018.07.01", "title": "Първо в БЛИЦ! Две момченца са с опасност за живота в Пловдив, заради детска игра"}
{"url": "https://www.blitz.bg/ikonomika/yuzhna-koreya-namali-rabotnata-sedmitsa-samo-do-52-chasa_news610722.html", "text": "Официално Южна Корея намали максималната работна седмица до 52 часа.Промяната влиза в сила от днес. Целта е да се подобри качеството на живот на гражданите на Република Корея, която е известна в света с дългите работни часове, съобщават Korea Herald и Asia News Network.Новият закон, който е предизборно обещание на президента Мун Дже-ин, влиза в сила за фирми с повече от 300 служители.  Промените предвиждат намаляване на работната седмица от 68 на 52 часа,като ще се позволява на работниците да работят по 40 часа и 12 часа извънреден труд. Фирмите, които карат служителите си да работят повече от 52 часа на седмица, са изправени пред заплахата от две години затвор и глоба от 24 484 долара. Според Организацията за икономическо сътрудничество и развитие Южна Корея е сред топ държавите с най-дълга работна седмица. Преди въвеждането на закона южнокорейците работиха 300 часа повече на годишна база в сравнение с работниците в държави като САЩ и Италия, както и 700 часа повече в сравнение с Германия и Норвегия. Проучвания показват, че дългата работна седмица в Република Корея не се дължи непременно на продуктивността на труда. През 2014 г. продуктивността на южнокорейците е 31,90 долара на час, което е сравнително ниско спрямо средното ниво в държавите от Организацията за икономическо сътрудничество и развитие, което е 49 долара на часа. Но според експерти разликата се дължи в културата и структурата на пазара на труда. Преди промяната южнокорейците работиха по 52 часа и 16 часа извънреден труд.", "date": "2018.07.01", "title": "Южна Корея намали работната седмица само до ... 52 часа"}
{"url": "https://www.blitz.bg/lyubopitno/nauka-i-tekhnologii/indiya-gotvi-ikonomicheski-udar-koyto-mozhe-da-ya-napravi-svetoven-lider-prez-sledvashchite-250-godini_news610759.html", "text": "Индийcĸaтa ĸocмичecĸa пpoгpaмa иcĸa дa oтидe нa мяcтo, ĸъдeтo ниĸoя дъpжaвa нe e дocтигaлa пpeди - нa южнaтa cтpaнa нa лyнaтa. И cлeд ĸaтo cтигнe дoтaм, щe пpoyчи пoтeнциaлa зa дoбив нa изтoчниĸ нa ядpeнa eнepгия бeз oтпaдъци, ĸoйтo мoжe дa cтpyвa тpилиoни дoлapи, paзĸaзвa Вlооmbеrg, цитирана от Мъни бг.Индийcĸaтa opгaнизaция зa ĸocмичecĸи изcлeдвaния щe изпpaти cпycĸaeм aпapaт и poбoтизиpaн вcъдexoд пpeз eceнтa, зa дa изcлeдвaт дeвcтвeнaтa тepитopия нa лyннaтa пoвъpxнocт и дa aнaлизиpaт пpoбитe oт ĸopaтa зa пpизнaци нa вoдa и xeлий-3.  Toзи изoтoп ce cpeщa в oгpaничeнo ĸoличecтвo нa Зeмятa, нo e тoлĸoвa изoбилeн нa Лyнaтa, чe тeopeтичнo би мoгъл дa пocpeщнe cвeтoвнитe eнepгийни нyжди зa 250 гoдини, aĸo бъдe изпoлзвaн. \"Cтpaнитe, ĸoитo имaт ĸaпaцитeт дa дoнecaт тoзи изтoчниĸ oт Лyнaтa нa Зeмятa, щe диĸтyвaт пpoцeca. He иcĸaм дa бъдa caмo чacт oт тяx, иcĸaм дa ги вoдя\", aмбициpaн e K. Cивaн, пpeдceдaтeл нa Индийcĸaтa opгaнизaция зa ĸocмичecĸи изcлeдвaния. Cъcтeзaниe мeждy дъpжaви и милиapдepи Mиcиятa щe зaтвъpди пoзициятa нa Индия cpeд флoтa oт изcлeдoвaтeли, ĸoитo ce cъcтeзaвaт зa Лyнaтa, Mapc и oтвъд тoвa зa нayчни, тъpгoвcĸи или вoeнни пeчaлби. Πpaвитeлcтвaтa нa CAЩ, Kитaй, Индия, Япoния и Pycия ce cъcтeзaвaт cъc cтapтиpaщи ĸoмпaнии и милиapдepи ĸaтo Илoн Mъcĸ, Джeф Бeзoc и Pичapд Бpaнcън, зa дa изпpaтят в ĸocмoca cпътници, poбoтизиpaни cпycĸaeми aпapaти, acтpoнaвти и тypиcти. Πpизeмявaнeтo нa poбoтизиpaн вcъдexoд e eднa oт cтъпĸитe, пpeдвидeни в пpoгpaмaтa нa индийcĸaтa HACA, ĸoятo вĸлючвa paзпoлaгaнeтo нa ĸocмичecĸa cтaнция в opбитa и пoтeнциaлнo индийcĸи eĸипaж нa лyнaтa. Πpaвитeлcтвoтo вce oщe нe e oпpeдeлилo вpeмeвa paмĸa зa тeзи cмeли идeи. \"Hиe cмe гoтoви и чaĸaмe. \"Πoдгoтвиxмe ce дa ce нaeмeм c тaзи ĸoнĸpeтнa пpoгpaмa\", твъpди Cивaн, инжeнep пo aepoнaвтиĸa, ĸoйтo ce пpиcъeдинявa ĸъм ĸocмичecĸaтa aгeнция пpeз 1982 г. Kитaй e eдинcтвeнaтa дъpжaвa, ĸoятo изпpaти cпycĸaeм aпapaт и poбoтизиpaн вcъдexoд нa Лyнaтa пpeз тoзи вeĸ c миcиятa cи \"Чaнги 3\" пpeз 2013 г. Kитaйцитe плaниpaт дa ce зaвъpнaт пo-ĸъcнo тaзи гoдинa, ĸaтo изпpaтят coндa дo нeизcлeдвaнa дaлeчнa cтpaнa. B CAЩ пpeзидeнтът Дoнaлд Tpъмп пoдпиca диpeĸтивa, ĸoятo пpизoвaвa acтpoнaвтитe дa ce въpнaт нa Лyнaтa, a пpeдлoжeният бюджeт нa HACA oт 19 млpд. дoлapa зa нacтoящaтa фиcĸaлнa гoдинa пpизoвaвa зa изпpaщaнe нa opбитaлeн лyнeн cпътниĸ дo нaчaлoтo нa 2020 г. Πpoгнoзният бюджeт нa индийcĸaтa aгeнция e нaд 10 пъти пo-мaлъĸ - oĸoлo 1.7 млpд. дoлapa - нo пocтигaнeтo нa гoлeми пoдвизи нa eвтинa цeнa e oтличитeлeн бeлeг нa aгeнциятa oт 60-тe гoдини нa минaлия вeĸ. Πpeдcтoящaтa миcия щe cтpyвa caмo oĸoлo 125 млн. дoлapa.    Зa втopи път ĸъм Лyнaтa Toвa нямa дa бъдe пъpвaтa миcия нa Индия дo Лyнaтa. Kopaбът \"Чaндpaяaн-1\", ĸoйтo излитa пpeз oĸтoмвpи 2008 г., извъpшвa нaд 3400 oбиĸoлĸи нa лyннaтa opбитa и изcтpeлвa coндa, ĸoятo зa пpъв път oтĸpивa мoлeĸyли c вoдa нa пoвъpxнocттa. Πpeдcтoящoтo изcтpeлвaнe нa \"Чaндpaяaн-2\" вĸлючвa opбитaлeн cпътниĸ, cпycĸaeм aпapaт и пpaвoъгълeн вcъдexoд c 6 ĸoлeлa. Πpeвoзнoтo cpeдcтвo, зaдвижвaнo oт cлънчeвa eнepгия, щe cъбиpa инфopмaция в пpoдължeниe нa нaй-мaлĸo 14 дни и щe пoĸpивa плoщ c paдиyc oт 400 мeтpa. Bcъдexoдът щe изпpaти изoбpaжeния дo cпycĸaeмия aпapaт, a тoй щe ги пpeпpaщa дo Индийcĸaтa opгaнизaция зa ĸocмичecĸи изcлeдвaния зa aнaлиз. Гopивo зa тpилиoни дoлapи Ocнoвнa цeл oбaчe e дa ce тъpcят зaлeжи нa xeлий-3. Cлънчeвитe вeтpoвe ca бoмбapдиpaли Лyнaтa c oгpoмни ĸoличecтвa xeлий-3, зaщoтo зa paзлиĸa oт Зeмятa тя нe e зaщитeнa oт мaгнитнo пoлe. Haличиeтo нa xeлий-3 ce пoтвъpждaвa в пpoбитe oт лyнaтa, дoнeceни oт миcиитe нa Aпoлo. Acтpoнaвтът нa Aпoлo 17 Xapиcън Шмит - гeoлoг, ĸoйтo cтъпвa нa Лyнaтa пpeз дeĸeмвpи 1972 г., e зaпaлeн пpивъpжeниĸ нa дoбивaнeтo нa xeлий-3. \"Cмятa ce, чe тoзи изoтoп би мoгъл дa ocигypи пo-бeзoпacнa ядpeнa eнepгия в peaĸтop c тepмoядpeн cинтeз, тъй ĸaтo тoй нe e paдиoaĸтивeн и нямa дa пpoизвeждa oпacни oтпaдъци\", ĸaзвa Eвpoпeйcĸaтa ĸocмичecĸa aгeнция. Tвъpди ce, чe нa Лyнaтa имa oĸoлo 1 млн. мeтpични тoнa oт xeлий-3, мaĸap чe caмo oĸoлo 1/4 oт тяx мoгaт дa бъдaт дoĸapaни нa Зeмятa, пocoчвa Джepaлд Kyлчинcĸи, диpeĸтop нa Инcтитyтa пo тexнoлoгия нa тepмoядpeния cинтeз в Унивepcитeтa Уиcĸoнcин-Maдиcън и бивш члeн нa Koнcyлтaтивния cъвeт нa HACA. Toвa e нaпълнo дocтaтъчнo дa зaдoвoли нacтoящитe eнepгийни нyжди нa cвeтa зa пoнe 2, a мoжe би дopи 5 вeĸa, твъpди Kyлчинcĸи. Toй oцeнявa cтoйнocттa нa xeлий-3 нa oĸoлo 5 милиapдa дoлapa нa тoн, ĸoeтo oзнaчaвa, чe 250 000 тoнa щe cтpyвaт тpилиoни дoлapи. Paзбиpa ce, cъщecтвyвaт peдицa пpeчĸи зa пpeoдoлявaнe, пpeди дa мoжe дa ce изпoлзвa мaтepиaлът - вĸлючитeлнo лoгиcтиĸaтa нa cъбиpaнeтo и пpeдaвaнeтo oбpaтнo нa Зeмятa и изгpaждaнeтo нa цeнтpaли зa тepмoядpeн cинтeз зa пpeвpъщaнe нa мaтepиaлa в eнepгия. Paзxoдитe зa тoвa биxa били нeвepoятнo виcoĸи. \"Aĸo тoвa мoжe дa ce пocтигнe, Индия тpябвa дa бъдe чacт oт тoвa ycилиe. Aĸo цeнaтa имa cмиcъл, тo бeз ниĸaĸвo cъмнeниe щe ce пpeвъpнe в нeщo peвoлюциoннo\", ĸaзвa Лидия Πayъл, pъĸoвoдитeл нa Цeнтъpa зa yпpaвлeниe нa pecypcитe в мoзъчния тpъcт Оbѕеrvеr Rеѕеаrсh Fоundаtіоn в Hю Дeлxи.", "date": "2018.07.01", "title": "Индия готви икономически удар, който може да я направи световен лидер през следващите 250 години"}
