{"url": "https://www.blitz.bg/lyubopitno/nauka-i-tekhnologii/grokhott-na-apokalipsisa-be-chut-ednovremenno-v-nyakolko-grada-po-sveta-video_news626280.html", "text": "През август тази година в три различни града на планетата - Мюнхен, Джорджтайн в Малайзия и американския Далас - в небето бяха чути загадъчни оглушителни звуци, приличащи наполовина на фантастическо тръбене на огромен тромпет и рев на животно. Всеки един от тези инциденти е станал в точно определено време от денонощието и е привлякъл вниманието на мнозина поразени очевидци.\"Тромбоните на Апокалипсиса\", както ги наричат някои специалисти, през последните години все по-често се чуват в различни кътчета на планетата, но никой не може да определи техния източник. Излагат се хипотези за шум на влакове, заводи, движение на тектонските плочи и дори тръбенето на слоновете, но нито една от тях засега не е потвърдена. Ревът се чува все по-често по нощите, в радиус от десетки километри, при това голям брой свидетели твърдят, че звукът идва директно от небето.   В много религиозни текстове се казва, че преди началото на края на света в небето ще започнат да се чуват тръбите на ангелите, оповестявайки грешниците за Денят на страшния съд. Именно затова много хора, сблъскващи се с дадения феномен, предполагат, че той има божествен произход. При това, \"Тромбоните на Апокалипсиса\" се чуват из целия свят вече две десетилетия подред, а Армагедонът все още не настъпва. Естествено, деянията на Господ далеч не са единствената версия, която се опитва да обясни аномалните явления.   Едни са убедени, че шумът е предизвикан от някакво гигантско чудовище, събудило се преди няколко години в Световния океан. Според други, за всичко са виновни представителите на извънземните цивилизации, чиито кораби постоянно посещават нашата планета. Ако се вярва на трети, става дума за звукови колебания, предизвиквани от наслагването на една реалност с друга. Най-накрая, четвърти са на мнение, че това е бъг в \"Матрицата\", в която живее човечеството.  Превод и редакция: БЛИЦ    ", "date": "2018.09.11", "title": "Грохотът на Апокалипсиса бе чут едновременно в няколко града по света (ВИДЕО)"}
{"url": "https://www.blitz.bg/goreshtite-novini/krasiva-studentka-pozhivya-edva-chetiri-dni-v-obshchezhitie-i-ya-zastigna-misteriozna-smrt-snimki_news626230.html", "text": "Британски съд гледа делото за мистериозната смърт на 18-годишна студентка, починала едва четири дни след като се нанесла в общежитието на Университета „Шефийлд Халам“. Тя повръщала в продължение на три дни и припаднала в банята на стаята си, съобщава „Сън“.     Родителите на красивата Абигейл Хол разказаха пред съда как я завели на разходка в центъра на Шефийлд преди да умре. Лекар ѝ предписал лекарство срещу стомашни болки и казал, че може би е хванала вирус или има възпален апендикс.     Родителите ѝ предложили да си я приберат вкъщи в Донкастър, за да се лекува, но тя настояла да остане, за да може да предаде курсовата си работа по биология на следващия ден. Съквартирантката ѝ Агата я наглеждала и до последно девойката била „весела и дружелюбна“.     Но на 23 септември 2015 година Агата намерила Абигейл припаднала в банята. Повикала помощ и заедно с още един студент се опитала да намери дефибрилатор, но в общежитието нямали такова. Въпреки усилията на пристигналите парамедици, красивата студентка починала малко след това.     Съсипаният приятел на Абигейл – Джош Томпсън, сподели за нея, че тя била неговата „панда“ и имала всичко на света, за което живее. Той питал родителите ѝ за разрешение да ѝ предложи брак след като тя завърши първата си година в университета.     Патолозите още не са сигурни за причината за смъртта на студентката. Аутопсията е показала, че в дробовете ѝ имало „вдишан материал“, но не била ясно какъв е и как е попаднал там. Тогава като причина за смъртта е посочена „аспирационна пневмония“, която се получава при вдишването на чуждо тяло.     Вторичната експертиза обявила като причина за смъртта „идиопатичен гастроентерит“. В първата си вече в кампуса Абигейл излязла с приятели в нощен клуб, а на втората отишла на „парти с боя“, където основното забавление е пълнене на балони с боя от аерозолни кутии и вдишването на въздуха от тях. Ефектът е като при приемане на наркотици.     Свидетел разказал как Абигейл обърнала няколко чашки, включително водка и енергийни напитки, но и двете вечери била само подпийнала, но не и пияна.     Превод и редакция: БЛИЦ   ", "date": "2018.09.11", "title": "Красива студентка поживя едва четири дни в общежитие и я застигна мистериозна смърт (СНИМКИ)"}
{"url": "https://www.blitz.bg/svyat/viktor-orban-razmakha-prst-na-ep-ungariya-nyama-da-stane-zhertva-na-falshivi-obvineniya-zaradi-bezhantsite_news626271.html", "text": "Депутатите от Европейския парламент искат да въведат санкции срещу Унгария заради отказа й да приема мигранти. Това заяви унгарският премиер Виктор Орбан.„В Европейския парламент мнозинството депутати подкрепя миграцията. Те искат да отмъстят на Унгария заради това, че унгарците са решили да не превръщат своята страна в страна на мигранти. Истината е, че са ни произнесли присъда, но аз ще защитавам Унгария срещу лъжливите обвинения“, се казва във видеопослание на Орбан, публикувано на неговата страница във Фейсбук.  Тази седмица ЕП трябва да проведе заседание за въвеждането на санкции спрямо Унгария заради отстъплението от демократичните принципи на европейската общност. В случай, че гласуването е положително, Европейската комисия ще получи възможност да лиши Будапеща от правото на глас в Съвета на Европейския съюз. Представители на ХДС на канцлерката Ангела Меркел заговориха за възможността партията на Орбан ФИДЕС да бъде изключена от ПГ на Европейската народна партия в Европарламента. В отговор на тези заплахи австрийският вицеканцлер и лидер на Австрийската партия на свободата Хайнц-Кристиан Щрахе предложи на Орбан, ако бъде изключен от ЕНП да създадат обща парламентарна група в Европарламента. „Каня унгарския премиер Виктор Орбан и неговата партия ФИДЕС за сътрудничество в обща парламентарна група“, написа Щрахе във Фейсбук. ", "date": "2018.09.11", "title": "Виктор Орбан размаха пръст на ЕП: Унгария няма да стане жертва на фалшиви обвинения заради бежанците"}
{"url": "https://www.blitz.bg/layfstayl/skorost/brutalno-video-zhena-rodi-petoto-si-dete-v-letyashcha-po-ptya-kola-pred-ochite-na-detsata-si_news626125.html", "text": "Майка на пет деца от американския щат Тексас е самото въплъщение на \"модерната баба Илийца\", след като успя да роди петото си дете сама, на седалката на пътника в семейния автомобил, докато мъжът ѝ летене по пътя към болницата.Алексис Суини разказва, че винаги си е мислила, че петото ѝ дете, което е дъщеря, ще се появи на бял свят с гръм и трясък, за разлика от своите братя и сестри. Въпреки това, тя не е очаквала такъв екшън. Това тя призна в интервю за McKinney Courier Gazette.   ", "date": "2018.09.11", "title": "Брутално ВИДЕО! Жена роди петото си дете в летяща по пътя кола пред очите на децата си"}
{"url": "https://www.blitz.bg/analizi-i-komentari/bivsh-sotsialen-ministr-komentira-uvelichenieto-na-zaplatite-v-byudzhetniya-sektor_news626306.html", "text": "Не съм фен на ГЕРБ, но не мога да си изкривя душата и да кажа, че е лошо да се увеличават заплатите. Щом веднъж са го обещали, няма как да дадат на заден ход и да не го изпълнят. Неофициално мога да кажа, от контактите по министерствата, които имам, че никой не е знаел за това увеличение на бюджетните заплати.   Това каза в предаването \"Още от деня\" по БНТ бившият социален министър, който коментира днешната новина, че заплатите в бюджетния сектор ще бъдат увеличени с 10%.\"Това увеличение носи много повече въпроси, отколкото може да си представи обикновенния гражданин. Едни от тях са какво ще е влиянието върху малките и средните предприятия, ще намалим ли броя на работещите бедни, ще намалим бедността, как ще процедираме с минималната работна заплата. В частния сектор също ще искат увеличение, защото хората ще си кажат - ние с нашите пари осигуряваме по-високи заплати за държавния сектор и сега и ние искаме по-високи заплати. Най-вероятно това увеличение ще помогне на хората да посрещнат увеличението на цените. Последните години нямаше инфлация. Сега за една година има два пъти ръст на цените не енергоносителите. В България практиката показва, че има два основни фактора, които оказват основно влияние за т.нар \"тежка зима\". Единият е селскостопанският сектор, а другият е туризмът. Ако тези два сектора имат добри резултати през годината, не можем да говорим за \"тежка\" или \"гладна зима\". Хората, които са със средна и над средна заплата, при двама работещи, предполагам, че няма да имат \"тежка зима\". За мен това увеличение е една реакция на ставащото в страната. Това по-скоро е политически ход, отколкото чисто икономически\", каза още Иван Нейков.", "date": "2018.09.11", "title": "Бивш социален министър коментира увеличението на заплатите в бюджетния сектор"}
{"url": "https://www.blitz.bg/ikonomika/ikonomist-s-plasheshcha-prognoza-ochakva-se-lavinoobrazno-poskpvane-na-vsichko-v-blgariya_news626301.html", "text": "Предстои повишаване на цените на природния газ, от което ще последва лавинообразно повишаване на всички основни цени – транспорт, отопление, електроенергия, хранителни продукти и т.н. Това прогнозира в ефира на bTV икономистът проф. Димитър Иванов. При силно повишаване на цените се очертава свиване на потреблението, посочи той.  Двигателите на икономическия растеж за последното тримесечие ще бъдат твърде слаби, отбеляза още икономистът. По думите му българската икономическа и социална есен няма да бъдат лесни.  „Икономика, която представлява остров на богати сред море от бедни, няма бъдеще”, смята проф. Иванов. „Икономическият растеж е 3,4%, но той се дължи главно на евроинжекции. Това е растеж, базиран на кредитна основа, не е основан на индустрия, на земеделие или на научно-технически прогрес”, категоричен беше икономистът.    Голяма част от богатите ще си изнесат капиталите от страната. Моят призив към тях е в никакъв случай, в името на България, да не го правят, подчерта проф. Димитър Иванов.  Богатите в България, особено родените през 30-годишния период на прехода, не се родиха от въздуха, а от съвокуплението им с управляващи, с правителства и с банки, посочи той.  Според него България се нуждае от сериозно подмладяване на държавната и местната администрация и от преформиране на структурите на министерства, агенции и други държавни органи, преди да се пристъпи към увеличаване на бюджетните заплати. ", "date": "2018.09.11", "title": "Икономист с плашеща прогноза: Очаква се лавинообразно поскъпване на всичко в България"}
{"url": "https://www.blitz.bg/zdrave/svet-ot-spetsialist-tova-15-minutno-izsledvane-mozhe-da-vi-spasi-zhivota_news626237.html", "text": "Д-р Насратуллах Мобаракшах - специалист по вътрешни болести, кардиология и ангиология. Завежда специализирания кабинет по ангиология и ехо-доплер в “Аджибадем Сити Клиник!” - Бургас. Д-р Мобаракшах е работил пет години в престижни болници в София, а преди това в Индия.     Кои са основните причини за сърдечносъдовите инциденти? Кой влиза в рисковите групи на тези тежки състояния?  Защо превенцията е най-важна за тяхното предотвратяване? Какво провокира болестите на аортата? До какви усложнения може да доведе острата венозна недостатъчност?    ", "date": "2018.09.11", "title": "Съвет от специалист: Това 15-минутно изследване може да ви спаси живота"}
{"url": "https://www.blitz.bg/svyat/dzhulian-asandzh-mozhe-da-poluchi-novo-ubezhishche-zhivott-mu-zavisi-ot-tova_news626283.html", "text": "На Джулиан Асандж може да бъде предоставено убежище в Нова Зеландия, след като хиляди хора се подписаха в петиция за преместването му в страната. Политиците от островната държава официално ще трябва да обсъдят идеята в парламента, тъй като над 2000 техни граждани са се подписали под искането, съобщава „Дейли Мейл“.     Групата, организирала кампанията, пусна подписката през юли. Целта е основателят на „Уикилийкс“, който е австралиец, да бъде преместен в Нова Зеландия. От там заявяват, че не са забравили за тежкото положение на Асандж, макар че светът вече не се интересува от него.     Асандж живее в почти пълна изолация в посолството на Еквадор в Лондон от 2012 година насам. Той е издирван от САЩ заради публикуването на класифицирани документи през 2010 година.     На 28 март тази година той получи пълна забрана да контактува с външния свят освен чрез адвокатите си. Това се случи, след като той публикува изявление в Туитър, с което постави под съмнение твърдението на британските власти, че Русия стои зад атаката с новичок в Солзбъри.     Миналата седмица адвокат на Асандж обяви, че той е в изключително лошо здравословно състояние, което скоро ще стане животозастрашаващо, ако не бъде изведен от посолството на Еквадор. Превод и редакция: БЛИЦ   ", "date": "2018.09.11", "title": "Джулиан Асандж може да получи ново убежище, животът му зависи от това"}
{"url": "https://www.blitz.bg/svyat/revniv-chistach-se-vlyubi-do-smrt-v-kolezhka-i-ubi-zhenata-na-mechtite-si_news626281.html", "text": "Ревнивец, който е преследвал и в крайна сметка удушил своя колежка в Англия, е осъден на доживотен затвор, след като съдът го е намерил за виновен по обвиненията, съобщи Би Би Си. Тялото на Хедър Джордан е било намерено в Лигфорд парк в югозападния английски град Тоунтън на 18 февруари.Мартин Корнс, който е на 52, в началото отричаше да я е убил в пристъп на ревност, след като тя е отбивала свалките му, твърдейки, че по време на убийството е крадял бензин.   Съдът обаче намери доказателствата за достатъчни и определи присъда доживотен затвор с минимум от 17 години.  Според разследването Корнс е бил обсебен от 34-годишната Джордан, след като я срещнал на работа – двамата са били хигиенисти.  Започнали несексуална връзка, която тя описвала като „отдадено приятелство“, а от прокуратурата са пояснили пред съда, че той я е убил, след като му казала, че повече не иска да се виждат.  Корнс е убил Джордан, докато се придвижвала от дома си към работното си място, където чистела през уикенда – Priorswood Co-op, около 5.15 ч. сутринта.  Разпокъсано любовно писмо е намерено до тялото.  Майката на Джордан – Дженифър Ригби, заявила пред заседателите, че дъщеря ѝ обмисляла да подаде оплакване за тормоз срещу Корнс в работата.  Също така е свидетелствала, че дъщеря ѝ никак не се зарадвала на дузината червени рози, които получила за Свети Валентин от Корнс – два дни преди да я убие.   По време на процеса г-жа Ригби е казала, че дъщеря ѝ имала добро сърце и била готова да помага на всички, на които може.  „Тя беше просто един добър човек“, заявила г-жа Ригби, допълвайки: „Казваше: ‚Ще се грижа за теб, когато остарееш‘. Но сега няма да може“. ", "date": "2018.09.11", "title": "Ревнив чистач се влюби до смърт в колежка и уби жената на мечтите си"}
{"url": "https://www.blitz.bg/layfstayl/za-damite/strashna-bolest-umori-tayniya-lyubovnik-na-printsesa-dayana_news626298.html", "text": "Чували ли сте за Оливър Хоаре? Този чаровник, който е баща на три деца, е спряган за тайният любовник на красивата принцеса Даяна. Мъжът бе застигнат от страшна болест, която го умори.  Отношенията им процъфтяват през 90-те години. Според слухове, Лейди Ди дори е била бременна от Хоаре, но се е наложило да направи аборт.  ", "date": "2018.09.11", "title": "Страшна болест умори тайния любовник на принцеса Даяна"}
{"url": "https://www.blitz.bg/lyubopitno/nauka-i-tekhnologii/apple-vzrivyava-pazara-s-novi-smartfoni-i-smartchasovnitsi_news626304.html", "text": "До края на 2018 година най-скъпата листвана компания в света ще пусне три нови смартфона iPhone, обновен iPhone, смартчасовници Apple с по-големи екрани, нов базов модел лаптоп с екран с по-висока разделителна способност, професионален настолен Mac mine и нови аксесоари като безжичното зареждащо устройство AirPower.  Представянето на продуктите ще бъде в сряда в театъра \"Стив Джобс\" в централата на Apple в Купертино, Калифорния. Акцентът ще бъде върху най-новите телефони iPhone. Те все още са най-важният продукт на компанията и генерират около две трети от приходите и насърчават покупките на други устройства на Apple, както и на услуги като абонамент за приложения, сваляне на филми, съхраняване на данни в iCloud. Макар да има забавяне на пазара на смартфоните, по-високите цени подпомогнаха Apple да продължи да расте и спечели пазарен дял.  Над събитието в сряда обаче ще са надвиснали митата, наложени от президента на САЩ Доналд Тръмп върху продукти, внасяни от Китай. Apple предупреди миналата седмица, че това ще повиши цената на някои от популярните продукти на компанията като Watch и AirPod. В събота Тръмп призова компанията да върне производството си в САЩ.  Ще има три нови смартфона, които изглеждат и работят като iPhone X от миналата година:  - Обновена версия на iPhone X с 5,8-инчов екран, но с по-бърз процесор и подобрени камери. Устройството вероятно ще се казва iPhone Xs, както традиционно Apple кръщава новите iPhone, които изглеждат като предишните модели, но имат някои нови екстри. Ще се предлага и във вариант \"злато\" освен сивата и сребриста версия, пусната миналата година.  - По-голяма версия на миналогодишния iPhone X с близо 6,5-инчов екран. Това ще го направи един от най-големите телефони в масова продажба. Той ще е и с около един инч по-голям от екрана на iPhone 8 Plus. За да обозначи още по-големия екран, Apple вероятно ще даде на телефона ново име - iPhone Xs Max, според хора запознати с вътрешните обсъждания на Apple.  - Третият телефон, нова нискобюджетна версия на iPhone X, може да се окаже хитът сред новите продукти. Ще има екран с големина горе-долу 6,1 инча с технология LCD вместо OLED. За ръбовете ще се използва алуминий вместо неръждаема стомана. Устройството ще бъде пуснато и в няколко допълнителни цвята. Apple обмисля да нарече телефона iPhone Xr, каза информиран източник.  Устройствата може да повишат средната продажна цена на iPhone, а също приходите и печалбата. Увеличаването на общия брой устройства на Apple пък подкрепя продажбите на аксесоари и дигитални услуги на компанията. Никой от телефоните обаче няма да се отличава с някаква изключително нова характеристика, като по-значимите промени са планирани за догодина, посочиха източниците.  Очакванията са новият LCD iPhone да бъде на цена между 699 долара и 749 долара, писа в петък в документ до инвеститорите анализаторът Род Хол от Goldman Sachs. Той е на мнение, че Apple ще даде цена по-близка до 849 долара заради по-голямото от очакваното търсене за сегашния iPhone X това лято. Вариант от 699 долара е малко вероятен и няма да е добър за резултатите, допълни Хол. Цената на IPhone 8, който се очаква да бъде заменен от новия по-достъпен подобен на iPhone X модел, започва от 699 долара или 799 долара в зависимост от размера на екрана.  Анализаторката Кати Хюбърти от Morgan Stanley гледа положително на Apple преди представянето на новите iPhone. Тя е на мнение, че растежът на продадените бройки iPhone може да изненада инвеститорите положително през финансовата за Apple 2019 година. В последно време растежът на този показател е около 1%.  Миналата година Apple пусна в продажба iPhone X в началото на ноември или близо два месеца, след като бе представен. Тази година новите модели вероятно ще могат да се купуват доста по-скоро след представянето си. Това дава на компанията повече време да увеличи продажбите през Деня на благодарността и сезона на масовото пазаруване за празниците в края на годината.  Apple обаче се сблъсква с нередовните доставки на новия по-евтин модел заради някои усложнения при допълнителните светкавици за LCD екраните, твърдят информирани източници. Това означава, че доставките на по-евтините устройства първоначално ще са ограничени, допълниха те. Apple може да се изкуши да забави пускането на LCD версията, за да засили търсенето на по-скъпия, по-голям нов iPhone, каза Хол от Goldman Sachs.  Макар iPhone да е главната атракция на събитието днес, разрастващият се бизнес със смартфони на Apple също ще има своята роля. Компанията планира да пусне нови смартчасовници Apple с по-големи екрани, които са горе-долу от ръб до ръб, като потребителите ще мога да виждат повече информация. Нововъведенията ще бъдат най-значителната промяна в Apple Watch от пускането на продукта през 2014 година.  Apple има 17% от пазара на смартчасовници през второто тримесечие на 2018 година с 4,7 милиона доставени бройки, като изпреварва Xiaomi, който е на второ място, с половин милион бройки и Fitbit с 2 милиона, според данни на IDC. По-големият модел може да разшири перспективите на устройството преди сезона на празничното пазаруване.  Макар да е пазарен лидер, Apple Watch все още не се продава в достатъчни количества за Apple, за да се отделят продажбите му, както е за Macs, iPads и iPhones. Продуктът обаче подкрепя приходите от сегмента на Apple наречен \"Други продукти\", включващ Apple TV, HomePod и AirPods.  Освен телефони и часовници Apple планира серия други продукти по-късно тази година. Не всички от тях ще бъдат представени утре:  - Безжично зарядно устройство AirPower: Това е зарядно на Apple, което може едновременно да зарежда iPhone, Apple Watch и AirPods без да се включва към тях. Компанията има трудности при разработването, но планира да го пусне още този месец.  - Нов MacBook: Компанията подготвя нов нискобюджетен лаптоп с 13-инчов Retina дисплей, който да продължи линията на MacBook Air. Насочен към потребителите и училищата, лаптопът може да помогне на Apple да си върне изгубения пазарен дял при компютрите.  - Обновен iPad Pro: Apple планира два нови iPad Pro за тази година с по-тънки ръбове и лицево разпознаване Face ID вместо бутон iPad \"Home\" и пръстов сензор. Това ще бъдат най-значимите промени при iPad в историята на устройството. Екраните на устройствата ще бъдат 11 и 12,9 инча и могат да дадат тласък на Apple на пазара за таблети, който отчита забавяне.  - Mac mini, насочен към професионалисти: За първи път от над четири години Apple се готви да обнови настолния си компютъра си Mac mini, който не върви с екран, мишка или клавиатура. Този път устройството е насочено към графични дизайнери и други професионалисти, които търсят нови компютри Mac, отговарящи на по-високите им изисквания. ", "date": "2018.09.11", "title": "Apple взривява пазара с нови смартфони и смартчасовници"}
{"url": "https://www.blitz.bg/intsidenti/stikhii/sashch-na-trni-zaradi-florns-izvnredno-polozhenie-i-vv-vashington_news626312.html", "text": "Обявиха извънредно положение във Вашингтон заради урагана „Флорънс“, който се приближава към Източното крайбрежие на САЩ. Той заплашва с проливни дъждове и наводнения. Кметът Мюриел Боусър поясни на пресконференция, че извънредното положение влиза „незабавно в сила“ и че мярката „гарантира, че ще разполагаме с ресурсите, от които се нуждаем, за да се подготвим за „Флорънс“.   Повече от един милион жители на бреговете трябва да напуснат домовете си преди връхлитането на урагана, което се очаква да се случи в четвъртък.  Извънредно положение вече бе обявено в щатите Северна и Южна Каролина, Вирджиния и Мериленд. Мярката, обявена от кмета на Вашингтон, е за 15-дневен срок. Очаква се ураганът „Флорънс“ да донесе „силни ветрове, валежи и бури\". Последният път, когато американската столица обяви извънредно положение, бе през януари 2016 г., когато бе буквално зарината от зимната буря „Снозила\".  ", "date": "2018.09.11", "title": "САЩ на тръни заради \"Флорънс\", извънредно положение и във Вашингтон"}
{"url": "https://www.blitz.bg/zdrave/amerikanets-dve-godini-yade-samo-junk-food-nikoga-nyama-da-povyarvate-kakvo-se-sluchi-s-nego_news626227.html", "text": "Жител на САЩ решил да изпробва нестандартен начин за отслабване. Антъни Браун, който заковал кантара на внушителните 170 килограма, се хранил с \"junk food\" или така наречената \"вредна храна\" в продължение на две години.  Преди това обаче програмистът опитал да се храни здравословно - с пилешко и зеленчуци, но не издържал и месец.   Така Браун преминал на \"фаст фууда\", като ограничил калориите до 2000 дневно, като яде богата на протеини храна.  ", "date": "2018.09.11", "title": "Американец две години яде само \"junk food\". Никога няма да повярвате какво се случи с него!"}
{"url": "https://www.blitz.bg/svyat/glava-na-drevna-rimska-statuya-be-otkrita-na-mars-video_news626317.html", "text": "Поредната \"антична\" находка на виртуалните археолози бе направена на повърхността на Марс. Известният тайвански уфолог Скот Уоринг е разглеждал снимки, направени от марсохода \"Кюриосити\", и неочаквано е забелязал на една от тях аномалия. Сред марсианските камъни е бил открит странен обект, подозрително приличащ на главата на някоя древноримска статуя.Изследователят е убеден, че става дума за артефакт на извънземна цивилизация, лежащ там вече векове наред или дори хилядолетия.   Скептиците признават, че дори това да е някаква оптична илюзия, то тя е доста впечатляваща. На снимката на марсохода може отчетливо да се види шлема, веждите, очите, носа, устата, брадата и косите на предполагаемия фрагмент на древната скулптура. Някой би казал, че това изглежда твърде добре, за да е истина, но по думите на тайванеца, той въобще не е удивен от своето откритие. На Марс е разхвърляно огромно количество подобни артефакти. Дори вече е трудно да се преброят онези, които са били открити на снимките, направени от марсоходите. С оглед на това наистина ли никой не може да повярва, че някога Червената планета е била обитаема? А може би е обитаема и в момента?   Скот също категорично е убеден, че американската космическа агенция НАСА специално обезцветява марсианските снимки и ги прави монотонни с цел значително да затрудни подобните на него ентусиасти в търсенето на артефакти. По този начин НАСА се опитва да дискредитира изследователите, които все пак успяват да намерят на далечната планета нещо, което, според твърденията на ортодоксалните учени, там го няма.   Превод и редакция: БЛИЦ  ", "date": "2018.09.11", "title": "Глава на древна римска статуя бе открита на Марс (ВИДЕО)"}
{"url": "https://www.blitz.bg/svyat/daily-express-senzatsionno-otrovitelite-na-skripal-sa-bili-izdadeni-ot-zaverbuvan-v-rim-ot-mi-6-ruski-diplomat-s-psevdonim-apolon_news626322.html", "text": "Британският таблоид Daily Express, позовавайки се на източници от разузнаването на Великобритания, съобщи, че заподозрените в отравянето на бившия полковник от ГРУ Сергей Скрипал и неговата дъщеря Юлия с газа \"Новичок\" са били разкрити от вербуван руски дипломат. В материала на изданието се казва, че вербуваният от британското разузнаване дипломат е имал кодовото име Аполон.Той е бил вербуван в Рим няколко седмици след инцидента в Солбъри.    Отбелязва се, че мъжът е заемал някаква длъжност в посолството на Русия в Рим, а истинската му работа е била да събира тайна информация относно НАТО.  Журналистите отбелязват, че той е дал изчерпателна информация за отравянето. Те също твърдят, че той уж е и разпознал заподозрените на снимки, които са били предоставени от британската страна.    Никакви официални данни обаче британският таблоид не представя. Също така, Лондон е отказал да удовлетвори искането на руското външно министерство британската страна да предостави пръстовите отпечатъци на мъжете, отровили Скрипал.  Превод и редакция: БЛИЦ       ", "date": "2018.09.11", "title": "Daily Express сензационно: Отровителите на Скрипал са били издадени от завербуван в Рим от МИ-6 руски дипломат с псевдоним Аполон"}
{"url": "https://www.blitz.bg/layfstayl/svetski/zvezda-ot-malki-sladki-lzhkini-se-omzhi_news626273.html", "text": "Една от най-популярните лица в сериала \"Малки сладки лъжкини\" се омъжи. Красавицата Джаниел Периш каза съдбовното \"да\" на приятеля си Крис Лонг. Двамата са заедно от много години и най-накрая са се решили на голямата стъпка.Двойката е вдигнала сватба в събота в Хавай, от където всъщност е актрисата.   Тя се похвали за събитието в социалната мрежа, пускайки кадър от церемонията.     Периш е на 29 години, а в сериала е по-позната като Мона Вандеруол.     ", "date": "2018.09.11", "title": "Звезда от „Малки сладки лъжкини“ се омъжи!"}
{"url": "https://www.blitz.bg/layfstayl/skorost/na-shofora-izvednzh-mu-stana-losho-kak-da-sprem-kolata_news626120.html", "text": "  Ако водачът само е заспал - това е само половината беда: вие ще го побутнете, ще му изкрещите, ще хванете волана, докато водачът не дойде на себе си. Но какво да се прави, ако на човека реално му стане много зле? Инфаркт, инсулт - сякакви неща се случват. Ръцете му са увиснали, главата е клюнала надолу, а колата продължава да си върви. ", "date": "2018.09.11", "title": "На шофьора изведнъж му стана лошо - как да спрем колата?"}
{"url": "https://www.blitz.bg/layfstayl/skorost/spipakha-kamiona-na-tesla-na-pt-iz-sashch-snimki_news626124.html", "text": "Преди година компанията Tesla представи концепцията си за първия си камион с електрически мотор. В момента компанията активно тества Semi в работен режим. Съдейки по всичко, камионът в момента е на обиколка из градовете на САЩ. ", "date": "2018.09.11", "title": "Спипаха камиона на Tesla на път из САЩ (СНИМКИ)"}
{"url": "https://www.blitz.bg/layfstayl/shoubiznes/slushash-i-ne-vyarvash-na-ochite-si-novata-mis-pleymeyt-bila-fenka-na-estestvenata-krasota-snimki-18_news626232.html", "text": "По лицето си имам хиалурон, правила съм си ринопластика, но изключително много харесвам естествената красота. Аз смятам, че съм я запазила. Едни мигли и коса не променят по никакъв начин естественото излъчване, те са просто добавка, която в зависимост от сферата на работа е необходима. Това коментира пред bTV новата „Мис Плеймейт“ Жанета Осипова.Тя разказа, че израснала в доста бедно семейство.  \"Това ми е давало куража да се боря. Тъй като хората, които получават всичко от ранна детска възраст са презадоволени\", коментира моделката. По думите ѝ, освен финанси, ѝ липсвало и истинско семейство. До момента, освен като модел, тя е работила и като сервитьорка и крупие. Завършила е електротехника в Своге, а сега учи Педагогика в Софийски университет. Последния изпит, на който се явила бил по възрастова психология.  \"Във възрастовата психология става въпрос за психиката на един възрастен индивид\", обясни новата „Мис Плеймейт“.     \"Три месеца обмислях дали да се запиша за „Мис Плеймейт“. Преди това съм участвала в други конкурси, но те всячески се различават. „Мис Плеймейт“ е доста провокативен конкурс. На 25 съм и това е най-голямото ми постижение. Огромно признание. С течение на времето разбрах, че конкурсът е на изключително високо организационно ниво. Бих могла да кажа, че в момента това е най-големият конкурс в България. Тя е категорична, че не си е купила титлата и обяви, че още не знае какво ще направи със спечелената сума от 20 000 лева.  Осипова е имала тежко детство. \"Бях на две години, когато баща ми ни напусна. Трябваше да се боря с живота. Израснах в бедно семейство с доста лишения. Работила съм като модел, сервитьорка, крупие... В Своге завърших електротехника. Сега завършвам педагогика в СУ, предстои ми Държавен изпит. Педагогиката бе моя детска мечта, но няма да ставам учителка\", разказва тя.   Жанета разкри, че е имала 9-годишна сериозна връзка и още не може да преживее раздялата с любовта на живота си.      ", "date": "2018.09.11", "title": "Слушаш и не вярваш на очите си: Новата „Мис Плеймейт“ била фенка на естествената красота! (СНИМКИ 18+)"}
{"url": "https://www.blitz.bg/layfstayl/za-damite/britanka-svali-44-kg-za-6-mesetsa-otkazvayki-se-ot-edin-edinstven-produkt-za-da-se-omzhi_news626236.html", "text": "Британка свали близо 1/3 от теглото си, за да влезе в прекрасната си сватбена рокля, съобщава The Sun. 40-годишната Рейчъл от град Блекбърн, Ланкашър била много щастлива, когато мъжът на живота й решил да й предложил да се оженят.Младата жена тежала около 136 кг. и не искала да се появява в този вид на собствената си сватба. Затова решила, че трябва да се вземе в ръце и да отслабне. За да се мотивира още повече, си купила стара рокля, която била 44-ти размер.   Три седмици преди големия ден Рейчъл с удовлетворение установила, че малката рокля вече й е по мярка.   ", "date": "2018.09.11", "title": "Британка свали 44 кг. за 6 месеца, отказвайки се от един-единствен продукт, за да се омъжи"}
{"url": "https://www.blitz.bg/layfstayl/skorost/prva-snimka-na-aurus-komendant-dzhipt-na-putin_news626123.html", "text": "  Представени са три модела (от ляво надясно), построени на Единната модулна платформа: седанът Senat, всъдеходът Komendant и микробусът Arsenal.", "date": "2018.09.11", "title": "Първа СНИМКА на Aurus Komendant - джипът на Путин"}
{"url": "https://www.blitz.bg/intsidenti/shofor-na-bmv-ubi-velosipedist-nasred-varna-i-izbyaga_news626182.html", "text": "39-годишен велосипедист е загинал, след като е блъснат от автомобил във Варна. Инцидентът е станал около 19.50 часа снощи на бул. „Приморски“, близо до кръстовището с ул. „Македония“, съобщават от ОДМВР-Варна.  Неустановен към момента водач на лек автомобил „БМВ“, по време на движението си, блъска велосипедист. Вследствие на инцидента 39-годишният мъж е настанен в болнично заведение с тежки травми, където по-късно е починал.  По случая има образувано досъдебно производство. Изясняват се причините и обстоятелствата около инцидента. ", "date": "2018.09.11", "title": "Шофьор на БМВ уби велосипедист насред Варна и избяга"}
{"url": "https://www.blitz.bg/intsidenti/golyama-opasnost-debne-plovdivchani-v-parka-lauta-snimki_news626188.html", "text": "Изгнило дърво падна тази сутрин върху една от алеите в парк \"Лаута\" в Пловдив. За щастие инцидентът се е разминал без пострадали, въпреки че сутрин по алеята преминават много пешеходци и колоездачи.В съседство се вижда и още един изгнил клон, който виси застрашително над алеята, съобщава  .  Кмета на ЖР \"Тракия\" Костадин Димитров е уведомен за проблема.  Той заяви, че изгнилите дървета ще бъдат премахнати. ", "date": "2018.09.11", "title": "Голяма опасност дебне пловдивчани в парка \"Лаута\" (СНИМКИ)"}
{"url": "https://www.blitz.bg/intsidenti/katastrofi/zrelishchni-snimki-mlad-shofor-s-folksvagen-izletya-ot-kovaren-most-nad-e-79_news626194.html", "text": "Лек автомобил падна от надлез над Е-79. Инцидентът е станал към 08:20 часа тази сутрин.„Фолксваген Поло“ , идващ от към с. Крупник, слиза от 90-градусов завой на моста, отклонява се вдясно, къса предпазния парапет и пада от 5 метра по таван до Е-79, съобщава БГНЕС.  19-годишният водач, който е бил сам, е транспортиран до МБАЛ Благоевград.  Установени са му фрактури на прешлени, контузия на ръката и се подготвя да бъде транспортиран в София.  За 11 години това е третият случай. Досега два леки и един товарен автомобил паднаха от моста.  През 2007 г. загина младеж на 20-годишен.    ", "date": "2018.09.11", "title": "Зрелищни СНИМКИ: Млад шофьор с \"Фолксваген“ излетя от коварен мост над Е-79"}
{"url": "https://www.blitz.bg/layfstayl/shoubiznes/bremennata-lyubov-ot-triznachkite-osiguri-na-tsyaloto-si-semeystvo-tsarski-zhivot-v-angliya_news626213.html", "text": "Благоевградското трио: Вяра, Надежда и Любов са се устроили много добре в Англия, шушукат българи на Острова. Самата Любов, която очаква първото си дете тази зима, явно първа е повлякла крак. Тя заминала за Англия и по нищо не си личи, че работи.Бившата Вип участничка постоянно качва в личния си профил снимки от пазаруване в скъпи бутици и обикаляне на забележителности в Англия.  Сестрите й Вяра и Надежда също често са в центъра на купона. Късметлийките спечелиха преди години реалити шоуто Биг Брадър и с наградата от 100 хиляди заживява щастливо в Благоевград. След като парите намаляха, те участваха в други формати, снимаха се на корици на списания и даваха много интервюта.  Когато обаче интереса към тях изчезнаха, сестрите заминаха към Англия, където отново са на гребена на вълната. Сестрите споделиха няколко снимки, на една от които се вижда стабилен шопинг, който показва, че никак не си поплюват и пак си живеят по царски, въпреки, че се твърди, че са потънали в дългове.", "date": "2018.09.11", "title": "Бременната Любов от тризначките осигури на цялото си семейство царски живот в Англия"}
{"url": "https://www.blitz.bg/svyat/esmer-na-blago-pokaza-noviya-si-mzh-snimka_news626222.html", "text": "Екссъпругата на футболиста Благой Георгиев – Есмер Омерова, показа новия си мъж. Шампионката по танго публикува общ фотос с гаджето си в Инстаграм. Най-верните фенове на Омерова подчертаха, че същият мъж е присъствал и на други кадри, които вече не фигурират в официалния профил на брюнетката, пише „Телеграф“.Бившата съпруга на Джизъса е във връзка с настоящата си половинка от няколко месеца, твърдят запознати.  Според тях мачото нямал нищо против и дори сам изявявал желание да помага в грижите за Елай, който е плод на любовта между татарката и нашенеца.", "date": "2018.09.11", "title": "Есмер на Благо показа новия си мъж! (СНИМКА)"}
{"url": "https://www.blitz.bg/svyat/izostavena-mladozhenka-spasi-svatbata-si-po-unikalen-nachin-snimki_news626229.html", "text": "Французойка, изоставена месеци преди сватбата, се омъжи за себе си, съобщава Greek City Times. 38-годишната Летисия от френския град Реймс и приятелят й се срещали от три години.Двамата имали големи планове за бъдещето, много искали да си имат дете и активно участвали в организацията на предстоящата си сватба. В един момент обаче бъдещият младоженец започнал да се отдръпва и три месеца преди големия ден изоставил Летисия.  Младата жена била много разстроена и не можела да разбере какво е накарало приятеля й да я изостави. За да си върне самочувствието, решила да не отменя сватбата.  Тържествената церемония на стойност 24 000 евро се състояла на гръцкия остров Санторини. „На сватбата присъстваха осем души: родителите ми, сестра ми и съпругът й и най-близките ми приятели. Сложих си стария пръстен, който има антикварна стойност, на средния пръст на лявата ръка. Всичко беше идеално, само че нямаше младоженец”, разказва Летисия. След церемонията тя е замразила свои яйцеклетки с надеждата някой ден да има свои деца.  Французойката признава, че е много доволна от церемонията. „Трябваше ми нещо светло, за да забравя всички проблеми. Върнах си увереността, намерих себе си. Това беше моето прераждане. Нито един мъж не искаше да се ожени за мен, но аз исках да се оженя за себе си, защото съм невероятна и го зная”, добавя тя.  Някои все още не могат да разберат постъпката на младата жена, други пък я подкрепят и не спират да я хвалят за храбростта.   Превод: БЛИЦ    ", "date": "2018.09.11", "title": "Изоставена младоженка спаси сватбата си по уникален начин (СНИМКИ)"}
{"url": "https://www.blitz.bg/blits-tv/za-primer-taksidzhiya-se-razpravi-brutalno-s-razpasan-klient-prichinata-e-poveche-ot-osnovatelna-video_news626234.html", "text": "Руски шофьор на такси показа невероятна загриженост за околната среда на шосе към Санкт Петербург. Видеоклип от смайващата случка беше заснет от камерата на таблото на автомобила, каращ зад него в задръстването към големия град, съобщава „Дейли Мейл“.     На кадрите се вижда как колона от автомобили чака търпеливо да се придвижи напред. В един момент през прозореца на таксито полита стъклена бутилка. Шофьорът пуска аварийни светлини и излиза от нея. С жест с ръка моли хората в колата зад него да го изчакат.     Неочаквано за всички, той вдига хвърлената бутилка, след което отваря вратата и сграбчва пътника си. Якият шофор с едно движение го изхвърля от колата и го оставя да се въргаля на земята. След това обръща БМВ-то и тръгва в обратна посока.     Стъписаният младеж, който видимо залита, се опитва да го помоли да го качи обратно, но остава сам на пътя.    Превод и редакция: БЛИЦ   ", "date": "2018.09.11", "title": "За пример: Таксиджия се разправи брутално с разпасан клиент! Причината е повече от основателна (ВИДЕО)"}
{"url": "https://www.blitz.bg/svyat/bela-khadid-vtreshchi-vsichki-s-oblekloto-si-na-parti-nyakoi-se-pitat-kde-sa-y-drekhite-snimki_news626245.html", "text": "Американският топ модел Бела Хадид посети партито на Harper's Bazaar и бе облечена с максимално провокативни дрехи. Тя носеше полупрозрачен гащеризон, през който можеше да се види бельото й, както и твърд корсет, държащ гърдите й.Облеклото й напомняше костюм от секс магазин, а моделът го допълни с блестящи гривни и прозрачни обувки с високи токчета.  Абонатите на Бела Хадид оцениха необичайния й имидж, като поставиха няколко милиона харесвания. Въпреки това в коментарите за облеклото й бяха противоречиви.      \"Какъв отвратителен костюм, не ти отива\", пише naomi_a_ch.  \"Безумно красива! Всеки, който казва друго, завижда\", добавя jennalee_1023.        Интересно е, че Кендъл Дженър също се е появявала с подобен тип облекло, макар че конкретно на това парти тя бе облечена доста по-скромно.        ", "date": "2018.09.11", "title": "Бела Хадид втрещи всички с облеклото си на парти! Някои се питат къде са й дрехите (СНИМКИ)"}
{"url": "https://www.blitz.bg/svyat/prva-smrt-v-sveta-sled-zloupotreba-s-marikhuana_news626242.html", "text": "Лекари от щата Колорадо съобщават, че са регистрирали първи в света случай на смърт вследствие на предозиране с марихуана. Случаят е описан в статия в списание Clinical Practice and Cases in Emergency Medicine, цитирана от БНР. 11-месечно дете е постъпило в болница. Анализът е установил, че детето е развило миокардит, вследствие на което е починало. След смъртта в кръвта му е открито високо съдържание на психоактивния компонент на марихуаната.Лекарите смятат, че марихуаната е попаднала в кръвта на бебето чрез родителите, които често употребявали наркотика.  Разглеждат се и други причини за смъртта, например вируси и инфекции, но версията за предозиране е основна. Според статията негативното влияние на канабиса върху миокарда е известно отдавна, но досега не е регистриран смъртен случай вследствие на употреба на наркотика.", "date": "2018.09.11", "title": "Първа смърт в света след злоупотреба с марихуана!"}
{"url": "https://www.blitz.bg/lyubopitno/dzhadzhi/shok-eto-koi-prilozheniya-za-iphone-vrtyat-mrsna-trgoviya-s-informatsiyata-kde-khodim-i-kakvo-pravim_news626249.html", "text": "Някои от най-любимите и популярни приложения за телефоните iPhone продават информацията за настоящото местоположение на потребителите. Непочтени създатели на приложения предизвикаха вълна от възмущение, след като нов доклад разкри, че те получават пари срещу информацията за това къде сте в момента или къде сте били, съобщава „Сън“.     Разследващи в областта на киберсигурността са разкрили десетки апликации с над 215 млн. регистрирани потребители, които продават данни на външни фирми.     Въпросните фирми плащат на създателите на тези приложения, което създава сериозна тревога за личната безопасност. От екипа на приложението Sudo Security, което се грижи за личните данни в онлайн пространството, обявиха, че са открили „нарастващ брой приложения за iOS, които са използвани за събиране на прецизни данни от десетки милиони мобилни устройства“.     „В много случаи скритият проследяващ код може да работи през цялото време, постоянно изпращайки GPS координатите на потребителя, както и друга информация“, обясняват от там.     Сред най-популярните приложения, прилагащи тази непочтена практрика, е ASKfm.     Ето го списъка с приложенията за iPhone, които въртят бизнес с вашата лична информация:     Превод и редакция: БЛИЦ       ", "date": "2018.09.11", "title": "Шок! Ето кои приложения за iPhone въртят мръсна търговия с информацията къде ходим и какво правим"}
{"url": "https://www.blitz.bg/svyat/kreml-za-mashchabnoto-uchenie-vostok-2018-obiknoven-trenirovchen-protses_news626255.html", "text": "Маневрите на Въоръжените сили на Русия, Китай и Монголия „Восток-2018“, които започнаха във вторник, са рутинен тренировъчен процес в руслото на ежегодната работа по развитието на Въоръжените сили на Русия. Това заяви пред журналистите прессекретарят на руския президент Владимир Путин - Дмитрий Песков.„Върви обикновен рутинен учебно-тренировъчен процес и усъвършенстване на координацията и навиците в нашите въоръжени сили“, заяви Песков.  Той определи ученията като важни в руслото на „рутинната ежегодна работа по развитието на Въоръжените сили на Руската Федерация“, който е необходим за „осигуряването на безопасността на нашата страна“.  Припомняме, че ученията се провеждат от 11 до 17 септември в Далечни Изток на Русия и в прилежащата акватория на Тихия океан под ръководството на министъра на отбраната армейски генерал Сергей Шойгу. Те ще бъдат най-големите в Русия от 37 години. В маневрите ще бъдат задействани близо 300 хиляди военнослужещи, десетки хиляди бронирани машини, хеликоптери, самолети и дронове. На един от етапите към руските военно ще се присъединят техни колеги от Китай и Монголия.  ", "date": "2018.09.11", "title": "Кремъл за мащабното учение „Восток-2018“: Обикновен тренировъчен процес"}
{"url": "https://www.blitz.bg/stsena/velikiyat-nikita-mikhalkov-vleze-v-bolnitsa-dshcherya-mu-razkri-istinata-za-zdraveto-na-rezhisora_news626261.html", "text": "Руският сценарист Александър Адабашян заяви, че неговият приятел Никита Михалков е постъпил в болница. \"В момента е болен, имаше операция. Нищо трагично не се предвижда, но имаше неприятна травма от спортно естество\", отбеляза той.През изминалите дни Михалков е посетил турнир по професионален бокс, който се е провеждал в арена \"Трактор\" в Челябинск, където се е придвижвал с помощта на патерици.  Актрисата Надежда Михалкова разкри подробности за състоянието на баща си. \"Той не е болен, всичко е наред. Не трябва да се притеснявате\", каза актрисата.       ", "date": "2018.09.11", "title": "Великият Никита Михалков влезе в болница, дъщеря му разкри истината за здравето на режисьора"}
{"url": "https://www.blitz.bg/intsidenti/trima-voynitsi-pokazakha-golyamo-srtse-spasikha-choveshki-zhivot-i-predotvratikha-strashna-belya-v-kyustendil_news626218.html", "text": "Военнослужещи от Сухопътните войски спасиха от пожар трудно подвижен мъж в кюстендилското село Пиперков чифлик днес. Това съобщиха от Министерството на отбраната.     Пътувайки по обичайния маршрут към работното си място в 06.30 ч ефрейторите Десислав Йорданов, Евгени Георгиев и редник Кристиян Георгиев от Бригадното командване - Благоевград забелязали гъст черен дим, излизащ от къща в село Пиперков Чифлик, област Кюстендил. При приближаването си виждат, че вторият етаж на къщата гори, а от прозореца на първия етаж възрастен човек вика за помощ.     Военнослужещите веднага се отзовали и извадили през прозореца трудно подвижния възрастен човек. Веднага след спасяването му те са подали сигнал за пожара на телефон 112, след което избутали и автомобила му от двора на къщата, за да предотвратят запалване.    ", "date": "2018.09.11", "title": "Трима войници показаха голямо сърце – спасиха човешки живот и предотвратиха страшна беля в Кюстендил"}
{"url": "https://www.blitz.bg/politika/goranov-za-ostavkite-i-novite-ministri-nikoy-ne-e-zastrakhovan-osven-edin-edinstven-chovek-v-pravitelstvoto-video_news626172.html", "text": "Всеки един от новите министри може да се справи със задачите. Познавам ги добре. Това заяви финансовият министър Владислав Горанов в ефира на bTV.\"Младен Маринов го познавам покрай работата с опитите за повишаване на събираемостта през годините. Народният представител от Враца Петя Аврамова и Александър Манолев също ги познавам. Мисля, че са добри решения. Заслужава обаче да кажем добри думи и за колегите, които си тръгват от правителството\", добави той.  Запитан дали старите министри са по-добри от новите, Горанов отвърна: \"Ако рутината и опитът дават предимство, със сигурност си тръгват едни от опитните. Московски ще остане в историята като най-дълго стоелият министър на транспорта. И Ники Нанков, който няколко пъти бе министър на регионалното развитие – изключително енергичен, млад и симпатичен човек, който подходи много достойно в ситуацията, станала повод за оставките\".  \"Самоцелното стоене на постовете не е полезно нито за тези, които ги заемат, нито за обществото. Дебат за определени министри да си ходят не е спрян. Никой не е застрахован освен премиера, защото с него си тръгваме всички. Важно е да се отбележи, че не трябва, много лесно да се дават кадрови жертви дотоколкова доколкото качествените хора не са безкрай. Второ се създава усещане за това, че всеки може да бъде лесно похарчен. Като говорим за такъв тип трагедия, мисля че действията на премиера са удачни\", каза още министърът.  По повод това дали ще се окаже, че има сериозни нарушения в пътната настилка Горанов заяви: \"Пътното строителство не ми е сила. Ако се установи, че в този път има подобни нарушения много лесно ще установим дали ще бъде понесена отговорност в тази посока\".  ", "date": "2018.09.11", "title": "Горанов за оставките и новите министри: Никой не е застрахован, освен един единствен човек в правителството! (ВИДЕО)"}
{"url": "https://www.blitz.bg/obshtestvo/stolitsa/sled-uzhasa-s-izkopa-ovcha-kupel-na-bunt-vse-edno-prezhivyavate-zemetresenie-s-chasove_news626224.html", "text": "Жители на столичния квартал „Овча купел“ готвят протест, за да спрат строежа, в чийто изкоп пропадна автомобил, както и част от улица. Опасението на хората е и, че е възможно пропадането да продължи, а с това и един от блоковете, който е на около 5 метра от строежа.     Преди инцидента с автомобила жители на „Овча купел“ организираха два протеста срещу същия строеж, който започва на място, което, според първоначалните планове, е предвидено за детска градина.     „Притесненията ни са, че текат дейности без присъствието на контролен орган от ДНСК. Вчера присъстваха от община „Овча купел“ две дами, които не се представиха, но казаха, че са контрол по строителство. Попитахме ги какво контролират. Не успяха да ни отговорят. Казаха, че все още няма проект, но текат някакви строителни дейности във връзка с укрепването. Кой обаче ги контролира?“, каза пред БНР домоуправителят на един от входовете в блока, който е в опасна близост до строежа - Мария Господинова, която е и един от организаторите на инициативата „Обединени Овча купел“.     „Просто е неописуемо. Представете си, че преживявате земетресение над 3 степен в продължение на часове. Има пукнати, има затруднения при отварянето на някои врати“, допълни Господинова.     В такива случаи би трябвало да се реагира мълниеносно, вкл. и от държавата, каза Димитър Куманов от Камарата на инженерите в инвестиционното проектиране по повод нередностите и опасностите в конкретния случай.     „Първото нещо, което се прави мигновено е – изкопът започва да се засипва обратно, когато има риск – такъв-какъвто е случаят с това сграда в близост да пострада. Следващото нещо, което моментално се прави – комисия, която обикаля блока изцяло и където забележи пукнати или други проблеми, слага трайни твърди маркери, които се следят дали тези пукнати продължават. Ако продължава това нещо, трябва още по-бързо да се засипва. Друга възможна мярка и част от този откос, който виси страховито, да бъде отнета. Страшно зависи на какво ниво са основите на този блок. Ако те са плитко заложени, има голяма разлика между дъното на основите и дъното на съществуващия изкоп – толкова по-голям става рискът. При всички положения експерти трябва да го оценят“.    ", "date": "2018.09.11", "title": "След ужаса с изкопа „Овча купел“ на бунт: Все едно преживявате земетресение с часове"}
{"url": "https://www.blitz.bg/intsidenti/katastrofi/mlad-motorist-bez-knizhka-se-natrese-v-betonovoz_news626252.html", "text": "Млад моторист се натресе в бетоновоз. Инцидентът е станал след 12 часа днес на пътя между селата Брестовица и Златитрап.При извършване на завой, 23-годишният моторист, който е без необходимата категория, се блъснат странично в бетоновоза. Пострадалият е откаран в болница за прегледи.  Камионът управлявал 41-годишен мъж. Двамата са тествани за употреба на алкохол, резултатите са отрицателни. Причините за катастрофата се изясняват.  Движението в района на инцидента е спряно временно заради оглед.    ", "date": "2018.09.11", "title": "Млад моторист без книжка се натресе в бетоновоз"}
{"url": "https://www.blitz.bg/intsidenti/katastrofi/koshmar-na-trakiya-shofor-se-zabi-v-kola-na-stroitelna-firma-tsyaloto-dvizhenie-km-sofiya-e-blokirano-snimki_news626256.html", "text": "Сигнал за пътен инцидент в района на 19-и км по автомагистрала „Тракия“ е получен в 14.00 часа, информираха от МВР. По първоначалните данни лек автомобил е самокатастрофирал, след като водачът не е успял да спре навреме и се е ударил в паркирано моторно превозно средство на пътностроителна фирма, паркирано след поставени ограничителни знаци.На етапа е изяснено, че е пострадал шофьорът на колата, който е откаран в болница.  На мястото на инцидента са екипи на полицията. Причините за инцидента се изясняват. От Пътна полиция напомнят, че движението в този район се осъществява в едната лента заради предприет ремонт на пътя, затова и водачите трябва да шофират с изключително внимание.  В момента движението по АМ „Тракия“ в посока София се осъществява по алтернативен маршрут през Вакарел.", "date": "2018.09.11", "title": "Кошмар на \"Тракия\"! Шофьор се заби в кола на строителна фирма, цялото движение към София е блокирано (СНИМКИ)"}
{"url": "https://www.blitz.bg/intsidenti/stikhii/eto-kde-v-sashch-obyavikha-evakuatsiya-zaradi-nabirashchiya-moshchna-sila-uragan-florns_news626118.html", "text": "Губернаторът на американския щат Южна Каролина Хенри Макмастър обяви началото на евакуацията на хората от бреговата линия.По време на пресконференцията той каза, че евакуацията на хората ще започне на 11 септември, по обед. На евакуацията подлежи бреговата линия от около 300 километра и евентуално крайбрежни райони.  Както съобщава изданието Post and Courier, може да бъдат евакуирани и два окръга във вътрешността на щата - Дорчестър и Бъркли.  Преди това властите на щата Южна Каролина обявиха извънредно положение заради тропическата буря Флорънс, която се е увеличила до четвъртото ниво от пет възможни. Превод и редакция: БЛИЦ  ", "date": "2018.09.11", "title": "Ето къде в САЩ обявиха евакуация заради набиращия мощна сила ураган Флорънс"}
{"url": "https://www.blitz.bg/intsidenti/katastrofi/stana-yasno-koy-e-burgaskiyat-motorist-koyto-se-potroshi-sled-zverski-sblsk-s-mikrobus_news626225.html", "text": "38-годишният бургазлия Динко К. е мотористът, който бе пометен от микробус на кръстовището на ул. \"Никола Петков\" до църквата \"Св. Атанасий\" в жк \"Изгрев\", съобщава \"Флагман\".Пострадалият е приет в спешното на УМБАЛ-Бургас с две счупени ръце. Прегледан е от лекарите, след което е освободен за домашно лечение.  Динко буквално се разминал с фатален завършек, тъй като носел каска.   Припомняме, че вчера, около 13:30 ч., Ямахата на бургазлията е пометена от \"Форд Транзит\". Зад волана е младият шофьор Симеон Л. 24-годишният помориец прави ляв завой и отнема предимството на мотора.   Това е поредният случай с пострадал мотоциклетист в Бургас за последните няколко дни. Все още продължава борбата за живот на Жельо Енчев-Жеката. Той бе приет в реанимация преди седмица след тежък удар с джип на кръстовище в жк \"Меден рудник\".     ", "date": "2018.09.11", "title": "Стана ясно кой е бургаският моторист, който се потроши след зверски сблъсък с микробус"}
{"url": "https://www.blitz.bg/intsidenti/stikhii/moshchna-magnitna-ot-prvo-nivo-burya-udrya-tazi-noshch-zemyata_news626129.html", "text": "В днешния ден, 11 септември, Земята ще бъде връхлетяна от магнитна буря. Тя ще достигне 5 от 10 точки по скалата на интензивността, което съответства на категория G1. Според данните на Gismeteo, нейният пик ще бъде в периода от 03:00 до 06:00 часа. Геомагнитните смущения ще стихнат до 18:00 часа. На 12 септември признаците на малка геомагнитна буря могат да се усещат в 06:00 часа и практически ще спрат в 15:00 часа.Как да защитим здравето си  Няма големи проучвания, потвърждаващи ефекта от магнитните бури върху здравето. Също така няма ясни критерии, които да позволят промяна на влиянието на геомагнитните смущения върху здравето на хората и животните.  Някои експерти обаче отбелязват, че влошаването на общото състояние може да се усети от хора, зависими от времето и страдащи от сърдечно-съдови заболявания. Хората от първата категория се съветват да преустановят интензивните физически натоварвания, хората с хипертония - да ограничат приема на сол. Препоръчително е да се откажете от алкохола и тежката храна.  Смяната на времето и променящото се атмосферно налягане може да предизвика тахикардия или главоболие, да предизвика повишаване на тревожността или безсъние.  Припомняме също така, че по време на магнитни бури се препоръчва пълноценен сън в продължение на поне 8 часа, повече разходки на свеж въздух, консумиране на чиста, негазирана вода, ментов чай. Превод и редакция: БЛИЦ  ", "date": "2018.09.11", "title": "Мощна магнитна от първо ниво буря удря тази нощ Земята"}
{"url": "https://www.blitz.bg/intsidenti/stikhii/mlniya-udari-nay-visokata-sgrada-v-evropa-video_news626133.html", "text": "Потребителите на социални мрежи активно обсъждат кадрите, на които е запечатана неотдавнашната буря в Санкт Петербург, Русия. По време на стихията мълния удари гръмоотвода на строящия се небостъргач \"Лахта център\".В социалните мрежи се появиха много снимки и видеоклипове на случилото се.  \"Вчера наблюдавахме красотата и силата на природата в продължение на около два часа. Когато легнахме да спим, затворихме очите си, а светкавицата продължаваше да се появява\", споделяше впечатленията си от видяното една от потребителките в интернет.  Други споделят емоциите и чувствата си от преживяното, за красотата, но и могъществото на природата. Превод и редакция: БЛИЦ     ", "date": "2018.09.11", "title": "Мълния удари най-високата сграда в Европа (ВИДЕО)"}
{"url": "https://www.blitz.bg/intsidenti/stikhii/silno-zemetresenie-razlyulya-rayona-na-kurorta-antaliya-v-turtsiya_news626135.html", "text": "Регистрирано е земетресение с магнитуд 4.8 в района на Анталия, Турция, става ясно от справката на Европейския средиземноморски сеизмологичен център.Земетресението е станало в 2:02 местно време (съвпада с българското) на 28 километра северозападно от Анталия – популярен средиземноморски курорт на Турция и на 330 километра югоизточно от Измир на територията на Турция на дълбочина 200 километра.  Земетресението е усетено силно в Анталия и околностите.  За сега няма информация за пострадали хора и нанесени материални щети.  Източник: \"Фокус\" ", "date": "2018.09.11", "title": "Силно земетресение разлюля района на курорта Анталия в Турция"}
{"url": "https://www.blitz.bg/layfstayl/skorost/eksperti-ot-jd-power-posochikha-koi-sa-nay-dobrite-avtomobili-za-2018-godina_news626122.html", "text": "  Изследването е обхванало над 600 000 автомобила, а специалистите са анализирали мненията на над милион собственици на автомобили. Отчетени са надеждността, качеството, дизайна, динамиката и различните награди, присъдени на транспортните средства. ", "date": "2018.09.11", "title": "Експерти от JD Power посочиха кои са най-добрите автомобили за 2018 година"}
{"url": "https://www.blitz.bg/layfstayl/za-damite/tezi-6-znaka-sa-nay-golemite-lzhtsi-na-zodiaka_news626209.html", "text": "Представители на тези зодиакални знаци не обичат да казват истината. Те предпочитат да лъжат или да кажат нещо, което събеседникът очаква от тях да чуе.   Добре е да сте внимателни с тези зодии и винаги да си имате едно на ум, когато ги разпитвате за нещо или пък ви разказват дадена история. В следващите редове ще откриете най-големите лъжци според хороскопа.", "date": "2018.09.11", "title": "Тези 6 знака са най-големите лъжци на зодиака!"}
{"url": "https://www.blitz.bg/layfstayl/za-damite/ako-yadete-tezi-neshcha-sled-1800-chasa-shche-se-sboguvate-brzo-s-izlishnite-kiltsa_news625964.html", "text": "Общото правило \"Ако искате да отслабнете не хапвайте нищо е след 18:00 часа\" е мит. В действителност, има продукти, които не само може, но и абсолютно трябва да ядете през нощта, за да отслабнете.    Основният принцип, който трябва да ръководи всички дами, които искат да отслабват, е че не трябва да се гладува. Тялото ни реагира наистина много болезнено на глада. То възприема липсата на достатъчно хранителни вещества като истинско бедствие. Когато умирате от глад, то минава в режим на икономия на енергия и вместо да изразходва калории, започва да ги съхранява.  Не сте яли нищо след 18 часа и в полунощ вече умирате от глад и се въртите в леглото, без да можете да заспите? Бъдете сигурни, че тялото ви ще задели всичко, което хапнете на сутринта, за да се предпази от нова подобна ваша маневра. Е, в следващите редове ще разберете какво може да хапвате и даже е задължително да го консумирате вечер, за да кажете сбогом на излишните килограми и коремчето. ", "date": "2018.09.11", "title": "Ако ядете тези неща след 18:00 часа, ще се сбогувате бързо с излишните килца"}
{"url": "https://www.blitz.bg/intsidenti/katastrofi/katastrofa-zatrudnyava-dvizhenieto-po-am-trakiya_news626151.html", "text": "Катастрофа затруднява движението по АМ \"Тракия\". Инцидентът е станал тази сутрин при 20-ти км. в посока София, съобщават от АПИ.Движението в района на пътното произшествие се осъществява само в активната лента. Шофьорите да се движат с повишено внимание и съобразена скорост, призовават от пътната агенция.   ", "date": "2018.09.11", "title": "Катастрофа затруднява движението по АМ \"Тракия\""}
{"url": "https://www.blitz.bg/obshtestvo/regioni/v-sandanski-pochitat-6-godishniya-marti-s-shestvie_news626153.html", "text": "Тази вечер в Сандански ще се проведе шествие в памет на 6-годишния Марти, който беше блъснат на пешеходна пътека и по-късно почина в столична болница. Инцидентът стана в края на месец юли пред дома на детето.Тогава близки и роднини поискаха промени в Закона, които да регламентират по-строги изисквания към възрастните шофьори.  Водачът на лекия автомобил - 73-годишен мъж, беше освободен под парична гаранция веднага след инцидента заради влошено здравословно състояние, припомня БНТ.   ", "date": "2018.09.11", "title": "В Сандански почитат 6-годишния Марти с шествие"}
{"url": "https://www.blitz.bg/stsena/100-kila-napravi-furor-na-festivala-na-elenite-snimki_news626238.html", "text": " Организаторите от „Event Academy” преживяха кризисна ситуация още през първия ден на фестивала. Уили Уилям изпусна полета си за България и настъпи суматоха сред всички на терена. Причина за това е закъснение на предишния му полет от Мавритания до Париж, откъдето е трябвало да се качи с екипа си на самолета за България.     Организаторите светкавично реагирали на възникналия проблем и направиха всичко възможно да му осигурят друг по-късен полет. Световната звезда успя да пристигне на фестивала на Елените навреме и никой освен организаторите не научи за кризисната ситуация по-рано.  С Уили Уилям бе дадено началото на 3-дневния маратон в курортния комплекс. А на следващия ден американските звезди от ONYX продължиха да радват феновете на рап и хип-хоп музиката, чиято основна цел бе да се забавляват през цялото време.  На афтър партито пък се появи тийнсензацията Дара заедно с младежка компания. Тя се качи на сцената и показа танцувални умения, с които изненада колегите си от група ONYX и лично я поздравиха. През силната музика се промъкваха слухове, че Дара е предпочела фестивала, вместо да прекара последни два дни с гаджето си Константин Трендафилов – Папи Ханс, който е участник в новия сезон на „ВИП брадър”.  Първите две вечери    наш репортер забеляза и Джулиана Гани в компанията на новия си любим Илиян Найденов     Двамата бяха подбрали тематични за партитата тоалети и през цялото време не спряха да танцуват и да приковават всички погледи към себе си. Бобо също се забавляваше и се радваше на колегите си на сцената.        Безспорно 100 Кила бе най-чаканият и за секунди вдигна градуса на настроението. Изпя едни от най-големите си хитове, но често гласът му бе заглушен от екзалтираните викове на разгорещената публика.  Десетина мотористи пък придадоха допълнителна тежест на фестивала, форсирайки своите мощни машини от сцената. Само преживелите го знаят как кожата настръхва от рева на мотор.  Първият по рода си фестивал на Елените се получи по-добре и от очакваното. Организаторите са нахъсани и за следващата година, когато се надяват да надминат тазгодишния успех и да поканят повече и още по-големи звезди. Тяхното желание е фестивалът да се превърне в традиция и почитателите на този стил музика да имат своето време за забавление – да избягат от сивото ежедневие и познатите физиономии и да се присъединят към една 3-дневна приказка, която оставя в съзнанието незабравими спомени за едно вълнуващо преживяване.       ", "date": "2018.09.11", "title": "100 Кила направи фурор на фестивала на Елените (СНИМКИ)"}
{"url": "https://www.blitz.bg/layfstayl/shoubiznes/dara-razkaza-kakvi-sa-otnosheniyata-s-papi-khans-sled-razdyalata_news626248.html", "text": "След като Ники Кънчев издаде, че Константин Трендафилов влиза в Къщата на „ВИП Брадър“ като ерген, поп звездата Дара потвърди този факт. Любимката на тийнейджърите и поетът, станал известен с алтер егото си Папи Ханс са разделени, но са запазили добрия тон в отношенията си. Това сподели самата Дара пред последователите си в социалните мрежи, пише \" \".   „Сега ще обясня накратко как седят нещата между мен и Папи Ханс, за да не си измисляте свои сценарии на историята ни.  Връзката ни приключи преди месец, запазихме това за нас си (не е нужно всеки да знае всичко, не смятах и за адекватно да давам информация, след като много хора мислеха връзката ни за ПР стратегия). Може да сте ни видели някъде заедно миналата седмица, може да ни видите заедно и след излизането му от къщата. Имаме едни прекрасни приятелски взаимоотношетия и това няма да се промени. Няма драма - само любов. Обичам те, стискам ти палци, успех!“, изповяда се в Инстаграм изпълнителката на „Все на мен“.  Припомняме, че искрата между певицата и авторът на стихосбирката „За кого се сещаш, когато се сещаш за някого?“ пламна по време на участието им в риалити формата „Черешката на тортата“. ", "date": "2018.09.11", "title": "Дара разказа какви са отношенията ѝ с Папи Ханс след раздялата"}
{"url": "https://www.blitz.bg/intsidenti/katastrofi/posledni-novini-za-koshmara-na-trakiya_news626267.html", "text": "Възстановено е движението при км 18 в посока София на АМ „Тракия\". Това заявиха от Агенция \"Пътна инфраструктура\" (АПИ), преди минути.  В резултат на това се образуваха големи задръствания.   По първоначалните данни лек автомобил е самокатастрофирал, след като водачът не е успял да спре навреме и се е ударил в паркирано моторно превозно средство на пътностроителна фирма, паркирано след поставени ограничителни знаци.    ", "date": "2018.09.11", "title": "Последни новини за кошмара на \"Тракия\"!"}
{"url": "https://www.blitz.bg/svyat/gigantski-most-shche-svrzva-rusiya-i-kitay_news626211.html", "text": "След малко повече от година Русия и Китай ще бъдат свързани с мост. Строежът на първото съоръжение от такъв тип върви по план. Очакванията са да донесе икономически ползи и за двете страни, предава БНТ.Строежът на моста е започнал в края на 2016 година. Дължината му е 19.9 км, широк е 14.5 метра, а в най-високата си точка ще бъде 1283 метра. До момента строителството върви без сериозни сривове, а комуникацията между руския и китайския екип е много добра.  Ли Чан, заместник-управител на компанията, която строи моста: Всеки път водя руските си колеги на строежа и заедно правим проверките. Ако има някакви проблеми ги решаваме заедно и на място.  Строителите са изработили стройна схема и се виждат веднъж месечно, за да уточнят хода на проекта и етапите на работа. Бизнесът и от двете страни на съоръжението е убеден, че ползите от него ще са огромни. Очакванията са през моста да преминават по около 6 милиона тона стоки годишно. А това гарантира икономическия разцвет на региона.  Людмила Старкова, министър на икономическото развитие на Амурска област: Това е голям международен проект, който ще даде импулс за развитие не само на Амурска област, но и на целия регион. Разчитаме, че всички желаещи ще могат да се включат в международното сътрудничество с Китай. Очаква се да се увеличи и туристическият поток между Русия и Китай, а първият мост, който ще ги свързва трябва да бъе завършен през октомври 2019 г.", "date": "2018.09.11", "title": "Гигантски мост ще свързва Русия и Китай"}
{"url": "https://www.blitz.bg/intsidenti/katastrofi/koshmar-avtobus-ot-gradskiya-transport-vlachi-baba-po-shoseto-premaza-y-kraka-y_news626302.html", "text": "Възрастна жена пострада при произшествие днес в ж.к. \"Тракия\" в Пловдив. Сигналът е подаден към 16 ч. на тел 112. По първоначални данни при слизане на спирка до блок 182 от автобус на градския транспорт чантата на 79-годишна пътничка се била закачила на вратата.   Без да види това шофьорът потеглил и жената била повлечена, а единият й крак прегазен от автобуса. Откарана е в болница за спешна помощ. Няма данни за употреба на алкохол и наркотици от 53-годишния шофьор. Местопроизшествието е запазено, извършен е оглед.  Работата по случая продължава. ", "date": "2018.09.11", "title": "Кошмар: Автобус от градския транспорт влачи баба по шосето, премаза й крака й!"}
{"url": "https://www.blitz.bg/layfstayl/za-damite/sled-kato-probvate-tazi-retsepta-za-tritsvetni-banichki-khapki-shche-obyavite-boykot-na-traditsionnite-gozbi_news625940.html", "text": "Тези симпатични парти-хапки от турската кухня може да направите с всякакви пълнежи. Сложете това, което обичате най-много и овкусете с любими подправки, съветва кулинарната майсторка Йоланта Делибозова  в    По желание може да задушите лука и морковите в малко масло, но за мен сурови са по-свежи като вкус и запазват хубавите си цветове.", "date": "2018.09.11", "title": "След като пробвате тази рецепта за трицветни банички-хапки, ще обявите бойкот на традиционните гозби!"}
{"url": "https://www.blitz.bg/layfstayl/za-damite/ako-znaete-tezi-6-neshcha-za-raka-na-kozhata-mozhe-da-se-spasite-ot-kovarnata-bolest_news625931.html", "text": "Ракът на кожата е една от най-опасните разновидности на онкологичните заболявания. Той почти няма \"добри\" форми, често се намира в по-късни етапи, а лечението му е много трудно.   Ето защо е толкова важно да знаете какви са първите признаци и прояви на болестта и редовно да провеждате независим преглед и най-малко веднъж годишно да преминете професионален преглед с лекар.  ", "date": "2018.09.11", "title": "Ако знаете тези 6 неща за рака на кожата, може да се спасите от коварната болест!"}
{"url": "https://www.blitz.bg/analizi-i-komentari/afp-repetitsiya-za-voyna-nato-osdi-ostro-gigantskite-ruski-voenni-manevri-vostok-2018-s-uchastieto-na-kitayski-voyski-snimkivideo_news626155.html", "text": "Близо 300 000 души от всички видове въоръжени сили, плюс китайски войници: Русия стартира утре най-големите военни маневри в историята си, осъдени от НАТО като репетиция за \"мащабен конфликт\".  Това огромно разгръщане и участието на китайската и на монголската армия в маневрите \"Восток-2018\", които ще се проведат от 11 до 17 септември в Източен Сибир и в руския Далечен изток, става в контекста на нестихващо напрежение със Запада във връзка с украинската криза, конфликта в Сирия и безбройните обвинения в намеса в политиката на Запада, пише агенция Франс прес, цитирана от БТА.  Руската армия сравни предстоящите маневри със \"Запад-81\", в рамките на които преди близо 40 години бяха мобилизирани между 100 000 и 150 000 войници от Варшавския договор в Източна Европа - това бяха най-големите военни маневри, организирани някога през съветската епоха.  \"Ще приличат донякъде на \"Запад-81\", но ще бъдат по-внушителни\", заяви в края на август руският министър на отбраната Сергей Шойгу, подробно описвайки участващите в маневрите сили и средства: 300 000 войници, 36 000 бойни машини, 1000 самолета и 80 кораба.        \"Представете си как 36 000 бойни машини се движат едновременно: танкове, бронетранспортьори и бойни машини на пехотата. И всичко това, разбира се, в условия възможно най-близки до бойните\", поясни Шойгу с ентусиазъм.  Всички съвременни оръжия на руската армия ще бъдат изпробвани по време на маневрите: ракетите \"Искандер\", способни да носят ядрени бойни глави, танкове Т-80 и Т-90 и най-новите бойни самолети Су-34 и Су-35. По вода руският флот ще разположи няколко фрегати, въоръжени с ракети \"Калибър\", които бяха изпробвани в Сирия.  Докато в предходните руски военни маневри региона \"Восток-2014\" взеха участие 155 000 войници, то в \"Запад-2017\", организирани в близост до границите на ЕС, според Москва са участвали само 12 700 души, а според Украйна и балтийските страни - доста по-голям брой.  Руският президент Владимир Путин, който ще участва в Икономическия форум във Владивосток в Далечния изток, където се очаква и китайският президент, ще присъства и на маневрите \"Восток-2018\".  \"Става дума за подготовка за бъдеща световна война. Руският генерален щаб смята, че тя ще започне след 2020 г. и ще бъде или глобална война, или серия от регионални конфликти. А врагът са САЩ и техните съюзници\", твърди пред Франс прес руският военен експерт Павел Фелгенгауер.  Според него участието на Китай в ученията, макар и само с 3200 души, е ключов фактор. \"Става дума не толкова за знак, за послание, колкото за подготовка за една реална широкомащабна война\", уверява той.  Мнението на Фелгенгауер се споделя от НАТО. Организацията заяви, че маневрите \"Восток-2018\" \"демонстрират, че Русия се фокусира върху подготовката за мащабен конфликт\".  \"Това е в съзвучие с тенденцията, която наблюдаваме от известно време: една по-самоуверена Русия, която увеличава бюджета си за отбрана и военното си присъствие\", заяви говорителят на НАТО Дилън Уайт.        Притеснения, които очаквано бяха нюансирани от Русия. Говорителката на руското външно министерство Мария Захарова заяви, че маневрите \"Восток-2018\" ще се проведат далеч от зоната на отговорност на НАТО и няма да се отразят по никакъв начин на сигурността на държавите членки\".  От 2014 г. и сериозното влошаване на отношенията между Москва и Запада Русия увеличи броя на мащабните си военни учения, от Кавказ през Балтика и чак до Арктика, противопоставяйки се на разширяването на НАТО до границите си, което възприема като основна заплаха за своята сигурност, според новата руска военна доктрина, приета същата година.  Руските маневри в Далечния изток бяха предшествани от учения в Средиземно море, от 1 до 8 септември, в които взеха участие повече от 25 кораба и трийсетина самолета, в контекста на засилването на руското присъствие в близост до Сирия, където Русия води военна намеса от 2015 г.  \"Восток-2018\" ще бъдат проведени и след стартиралите от началото на месеца военни учения в Западна Украйна, в които участват 2200 войници от Украйна, САЩ и страни членки на НАТО.  Говорителят на Кремъл предупреди в края на август: \"Отбранителната способността на Русия в сегашната международна ситуация, която често е доста агресивна и неприятелска към страната ни, е оправдана абсолютно и безалтернативно\".    ", "date": "2018.09.11", "title": "АФП: Репетиция за война! НАТО осъди остро гигантските руски военни маневри \"Восток-2018\" с участието на китайски войски (СНИМКИ/ВИДЕО)"}
{"url": "https://www.blitz.bg/svyat/arestuvakha-dvama-irantsi-zaradi-piesa-na-shekspir-video_news626162.html", "text": "Двама служители на театър бяха арестувани в Иран заради постановката на \"Сън в лятна нощ\" на Уилям Шекспир, предаде АП. Вечерта на 9 септември режисьорът на пиесата Мариам Каземи и театралният мениджър Саид Асади бяха арестувани. След това съдът се съгласи да ги освободи под гаранция на стойност 24 хиляди долара всеки.  Те бяха арестувани след публикуването на записа, показващ работата по изпълнението. На видеото се виждаи и актрисите, които танцуват до мъжете. Според законите на Иран танци на жени пред обществото са забранени, така както и съвместната им дейност с мъжете.  Също така се съобщава, че преди арестуването на режисьора и мениджъра, представлението е играно в течение на седем вечери. Превод: БЛИЦ  ", "date": "2018.09.11", "title": "Арестуваха двама иранци заради пиеса на Шекспир (ВИДЕО)"}
{"url": "https://www.blitz.bg/lyubopitno/nay-silnata-lyubov-kuchentse-pripada-ot-shchastie-sled-kato-vidya-stopankata-si-sled-2-godini-video_news626174.html", "text": "Този невероятно трогателен и позитивен клип показва, че кучетата са наистина нашите най-добри и верни приятели. След 2-годишна разлъка (което за едно животно е много дълго време) шнауцерът Кейси се среща отново със своята млада стопанка, която е прекарала 2 години да работи в Словения.Кучето се развълнувало толкова силно, че, точно като прекалено емоционална дама, губи съзнание за момент от щастие, че вижда отново любимата си приятелка.  Семейството от Пасадена, САЩ, уверява, че, след като е било прегледано от ветеринар, животното се чувства отлично и е съвсем здраво. Така че няма защо да се тревожите. Само им се порадвайте.", "date": "2018.09.11", "title": "Най-силната любов: Кученце припада от щастие, след като видя стопанката си след 2 години (ВИДЕО)"}
{"url": "https://www.blitz.bg/svyat/11-septemvri-2001-godina-atentatt-koyto-promeni-sveta_news626158.html", "text": "Атентатът от 11 септември 2001 г. срещу Световния търговски център в Ню Йорк и Пентагона промени света. На 11 септември 2001 г. пътнически самолети, превзети от членове на Ал Кайда, се врязаха в Кулите - близнаци в Ню Йорк, а трети самолет се блъсна в Пентагона.Организираните от Ал Кайда нападения станаха повратна точка във вътрешна и външна политика на САЩ. След като рухва Световният търговски център, САЩ организират мащабна хайка, за да издирят лидера на Ал Кайда – Осама бин Ладен. Предлагат 25 милиона долара, после 50 милиона като награда за всяка информация, която би довела до залавянето му. Всичко започва сутринта, когато 19 терористи от Ал Кайда отвличат 4 пътнически самолета. Похитителите умишлено разбиват 2 от тях в 2-те Кули - близнаци на Световния търговски център в Ню Йорк, при което за по-малко от 2 часа кулите се сриват до основи. Терористите разбиват третия самолет в Пентагона - седалището на Министерството на отбраната на САЩ, намиращо се в окръг Арлингтън, Вирджиния. Четвъртият самолет се разбива в открито поле в окръг Съмърсет, Пенсилвания, след като пътниците оказват съпротива, преди самолетът да достигне целта си във Вашингтон. По официална статистика броят на загиналите при атентатите е 2 974 души, без 19-те терористи. Никой от пътниците в отвлечените самолети не оцелява. Основната част от жертвите са цивилни лица от 90 държави. Загиват също така и полицаи, пожарникари и други спасителни работници. Атентатите са едно от най-мащабните и трагични събития на XXI век, което повлиява силно в политически, психологически и икономически аспект не само САЩ, но и целия свят. Подозренията бързо падат на Ал Кайда и през 2004 г. лидерът на групировката Осама бин Ладен, който първоначално отрича всякакво участие, поема отговорността за атентатите. Като мотиви за атентатите Ал Кайда и Бин Ладен посочват американската подкрепа за Израел, присъствието на американски военни сили в Саудитска Арабия и санкциите срещу Ирак. В отговор на атаките САЩ започват война срещу тероризма и нахлуват в Афганистан, за да свалят от власт талибаните, които прикриват Ал Кайда. Много държави по света засилват мерките за сигурност и въвеждат антитерористично законодателство. През май 2011 г. Бин Ладен е открит и убит. Междувременно е свален Саддам Хюсеин в Ирак. Западът смъква от власт Муамар Кадафи в Либия и Хосни Мубарак в Египет. Сирия е разкъсвана от гражданска война. Вълненията в Близкия изток и Северна Африка станаха причина Европа да е залята от бежанска вълна. Старият континент преживя и поредица от терористични атаки, които разтърсиха ключови градове като Мадрид, Лондон, Париж, Брюксел и други.", "date": "2018.09.11", "title": "11 септември 2001 година: Атентатът, който промени света"}
{"url": "https://www.blitz.bg/svyat/erdogan-voyna-v-idlib-shche-szdade-riskove-za-vsichki_news626169.html", "text": "Настъпление на сирийските войски в провинция Идлиб ще създаде хуманитарни рискове и рискове за сигурността на Турция, Европа и други континенти, заяви турският президент Реджеп Ердоган, цитиран от Reuters. Миналата седмица руски и сирийски самолети възобновиха бомбардирането на Идлиб след седмици спокойствие, което може да е знак за предстоящо сухопътно настъпление към този последен бунтовнически анклав в Сирия.Ердоган не успя да издейства обещание за примирие от съюзниците на сирийския президент Башар Асад, Русия и Иран на тристранна среща на върха в Техеран.  Ердоган призовава международната общност да реагира на ставащото и предупреди, че в противен случай \"целият свят ще плаща\".  \"Всички членове на международната общност трябва да разберат отговорността си в момент на надвиснало настъпление в Идлиб. Последиците от бездействието са огромни. Нападение на режима би създало и сериозни хуманитарни рискове и рискове за сигурността на Турция, Европа и други места\", пише Ердоган. Русия и Иран също така носят отговорност да се избегне хуманитарна катастрофа в Идлиб, а международната общност трябва да окаже натиск за политическо решение, добавя турският президент. Вчера съветникът на президента Тръмп по националната сигурност Джон Болтън заяви, че САЩ, Великобритания и Франция са съгласни, че нова употреба на химически оръжия от сирийското правителство ще доведе до \"много по-силен отговор\" в сравнение с предишни въздушни удари.", "date": "2018.09.11", "title": "Ердоган: Война в Идлиб ще създаде рискове за всички"}
{"url": "https://www.blitz.bg/svyat/politicheskiyat-sezon-v-evropeyskiya-parlament-veche-zapochna_news626163.html", "text": "Новият политически сезон за евродепутатите започва с дебати по най-горещите теми за Европейския съюз в момент на разединение между про-европейски настроените страни и тези, в които крайната десница печели все повече симпатизанти. Какво се очаква днес в Страсбург?Около 10 ч. българско време в пленарна зала влиза министър-председателят на Гърция Алексис Ципрас. Той е поредният лидер на страна-членка, който приема да участва в пряк диалог с евродепутатите, при това само няколко седмици, след като страната му излезе от третата спасителна финансова прогама.  Следобедът може да се окаже доста по-напрегнат. Този път пред евродетутатите ще застане премиерът на Унгария Виктор Орбан. Наричан често от европейски медии „новият герой на популистите в Европа”, той реши да присъства лично на дебата за положението в Унгария, предложен заради сериозна заплаха за основни ценности на Съюза, като правовата държава и правата на човека. Днес е решаващ ден и за авторските права в Европа. От една страна – издатели, медии, журналисти, артисти. От друга – мощният лагер на лобисти и защитници на гигантите „Гугъл”, „Епъл”, „Фейсбук” и „Амазон” – противници на директива за авторските права. Вотът ще е утре следобед.", "date": "2018.09.11", "title": "Политическият сезон в Европейския парламент вече започна"}
{"url": "https://www.blitz.bg/lyubopitno/nenasitna-sluzhitelka-na-supermarket-izyade-shunka-za-9-000-dolara_news626170.html", "text": "Служителка в американски супермаркет за няколко години работа изяде огромно количетсво шунка, която беше изложена на тезгяха. Собствениците на магазина я обвиниха в кражба на особено голяма сума и изискват обезщетение за 9 хиляди долара.  Според доклад на шерифа на Тускараус, един американец е заподозряна, че е яла по няколко парчета шунка всеки ден в продължение на осем години. Смятайки разходите, администрацията на магазина сметна, че щетите се равняват на 9 хиляди долара.  Шериф Орвис Кембъл заяви, че жената не е арестувана или обвинена, но изявление на администрацията на магазина е предадено в прокуратурата. Превод: БЛИЦ  ", "date": "2018.09.11", "title": "Ненаситна: Служителка на супермаркет изяде шунка за 9 000 долара"}
{"url": "https://www.blitz.bg/svyat/zhena-se-sdobi-s-gigantski-28-kg-tumor-bilo-ya-strakh-da-ide-na-lekar_news626160.html", "text": "На 53-годишна жена, живееща в Сингапур, й бе отстранен тумор с тегло около 28 килограма. Според Live Science жената отказала да потърси медицинска помощ, докато не загубила възможността да се движи.У пациентката е открита фиброма на матката - доброкачествен зрял тумор. Трябва да се отбележи, че огромният размер на тумора е попречил на жената не само да се движи, но и да диша поне шест месеца. Лекарите съобщиха, че образуванието с размер на тиква заемал коремните и тазовите й кухини, стигайки до долния край на гръдната кост.  Лекарите трябвало да отстранят матката и яйчниците на пациентката.  Според медицитите образуванието се смята за гигантско, когато неговата маса надхвърля 11 килограма. В случая на жителката на Сингапур тази цифра е повече от два пъти по-голяма.  Жената признава, че не ходила на лекар поради страх от операция. Сега тя е в стабилно състояние. Превод: БЛИЦ  ", "date": "2018.09.11", "title": "Жена се сдоби с гигантски 28 кг тумор, било я страх да иде на лекар"}
{"url": "https://www.blitz.bg/layfstayl/svetski/krasivata-krdzhaliyka-kharika-sbdna-mechtata-si-i-pokori-istanbul_news626181.html", "text": "Аз от малка си мечтаех да живея в Истанбул, да участвам във филмови продукции там, и реших да изпратя автобиографията си със снимки в една актьорска агенция. Направих го. Това разказва Харика Мирославова – едно момиче от Кърджали, което от година живее в Истанбул.Харика е завършила актьорско майсторство в Пловдивския университет. На българска сцена е играла Марийка и баба Стойна в театралната постановка „Криворазбраната цивилизация“. Днес мечтае за голяма роля в гледан от милиони сериал.  От турската агенция й отговорили на имейла и тя отишла да се запише. „Като цяло, не знаех какво ми предстои. Бях доста уплашена, бях в невeдение. Когато отидох казаха, че е станала някаква случайност, и че по принцип не работят с актриси извън страната. И казаха \"Няма как да се случи, съжаляваме!\". И аз доста разочарована напуснах агенцията. И както си вървяхме с мама по пътя, попаднах на едно доста оживено място. На вратите му имаше снимки на известни актьори, имаше малки бусчета, които бяха пълни с хора, и които отпътуваха. И на мен ми стана интересно. И както си стоя с раничката и гледам нагоре, едно момче ми вика \"Заповядайте, тук е актьорска агенция! Искам да ви питам нещо - свободна ли сте в момента?\", и аз казах \"Да\". \"Искате ли да участвате в един сериал?\", ме попита той. И аз казах \"Да, кога?\". А той ми отговори \"Сега, веднага\". И ме качиха на бусчето, отидохме на снимачната площадка, вкараха ме в караваната, гримираха ме, дадоха ми костюм и ме \"тупнаха\" до главната актриса. Всичко се случи всъщност за един час. Казаха ми \"Тука сега ще кажеш няколко реплики\". И след това научиха, че аз по принцип съм актриса, която съм завършила актьорско майсторство и бяха доста учудени“, казва пред БНР Харика Мирославова.  „От там започна всичко за мен. И цялото приключение в Истанбул. От там се запалих и си казах \"Харика, това явно е знак, че ти трябва да си тук и да продължиш.\". И продължих. Имах малки ролички в сериали, с по една, с по две реплики и така“, твърди кърджалийката, която последно се снимала в криминален сериал, в който всяка серия е с различни актьори.  „Това ми беше първата главна роля пред камера. Беше доста интересно, тъй като театърът и киното са много различни изкуства. Единственото общо помежду им, според мен е, че трябва да научиш текст, който да изиграеш, да кажеш нещо на зрителя“, обяснява Харика. Казва, че иска да участва в кинопродукции, в които има изкуство. „Конкуренцията в Истанбул е много голяма. Огромна е. Има хора, които искат да се снимат, просто, за да бъдат известни. При мен разликата е, че аз искам да играя. Да се снимам, не за да съм пред камера или да светя, а просто, за да разкажа нечия история. Да създам нещо. Да оставя нещо след себе си, някаква следа“, допълва младата кърджалийка. И разказва за голямата си мечта: „Аз пиша и сценарии. И силно се надявам, когато се върна в България да създам един голям екип и да осъществя сценария, който в момента пиша, с моите приятели актьори, да създам нещо красиво“.    ", "date": "2018.09.11", "title": "Красивата кърджалийка Харика сбъдна мечтата си и покори Истанбул"}
{"url": "https://www.blitz.bg/svyat/sled-semeen-skandal-mzh-szdade-falshiv-profil-na-zhena-si-v-mrezhata-i-ya-unizi-no-ne-ochakvashe-kakvo-shche-posledva_news626173.html", "text": "В узбекистанската столица Ташкент бе образувано наказателно дело срещу местен жител, който обидил съпругата си в социалните мрежи. Това съобщиха местни медии.  Според жената след семеен скандал съпругът й открил фалшив неин профил в социалните мрежи и публикувал информация, оскверняваща неините чест и достойнството.  Заради ситуацията срещу 35-годишният мъж е заведено наказателно дело. Жителят на Ташкент е изправен до две години поправителен труд. Превод: БЛИЦ  ", "date": "2018.09.11", "title": "След семеен скандал: Мъж създаде фалшив профил на жена си в мрежата и я унизи, но не очакваше какво ще последва"}
{"url": "https://www.blitz.bg/kriminalni/nevizhdano-zverstvo-mlada-mayka-udushi-malkata-si-dshcherichka-za-da-otmsti-na-bivshiya-si-snimki_news625866.html", "text": "20-годишна британка от Фентън уби собствената си дъщеря, за да отмъсти на приятеля си, който я изоставил. Отмъщението бе успешно - Коди-Ан Джексън завинаги съсипа живота на бившия любовник Пол Хоуган. Майката на мъжа, която обожаваше внучка си Мейси, споделя ужасяващата история пред The Sun.   Бабата на убитото момиче Джил Хоуган заяви, че Пол и Коди-Ан нямали намерение да имат бебе, но жената забременяла и им се родила дъщеря. Джил обичала внучка си опитвала да й даде много любов и грижи. Бабата се опитала да посещава малкото момиче възможно най-често и да помага на Коди-Ан, но на нея това изобщо не й харесвало.        \"Когато играех с Мейси и се грижех за нея, Коди-Ан винаги ми казваше, че на детето не му е приятно и не му харесва\", споделя бабата.  Младата жена се мъчела да попречи на любовника си да комуникира със собственото си семейство. Всеки път, когато Пол ходел да посети майка си, приятелката му започвала да се обажда и да настоява да се върне у дома. Човекът бил уморен от контрол и задушаване, но търпял всичко заради детето.  \"За мен беше очевидно, че е останал с Коди-Ан заради Мейси. Пол е отличен баща и се гордея, че се интересува от детето си\", казва Джил.        Една година по-късно Пол не могъл да издържи на постоянните скандали и напуснал Коди-Ан. Човекът се надявал, че тя ще му даде свобода и същевременно ще му позволи да вижда дъщеря си, но не познал. Коди-Ан продължила да се обажда на бившия си приятел и да му пише съобщения, а скоро престанала да отговаря на повикванията му. Накрая жената решила да отмъсти на Пол, като убива общото им дете.  Преди да убие момиченцето, Коди-Ан изпратила на бившия си снимка. Тя му казала, че има право да види за последно дъщеря си. След като получил зловещото послание, Пол не не се изплашил веднага, а помислил, че това е поредният трик.        Уви, този път Коди-Ан не го заплашвала. Тя наистина удушила детето и след това се опитала да се самоубие, но не успяла. За убийството на дъщеря си съдът осъди жена на доживотен затвор. Това наказание обаче не може да утеши нито Пол, нито майка му. Превод: БЛИЦ          ", "date": "2018.09.11", "title": "Невиждано зверство! Млада майка удуши малката си дъщеричка, за да отмъсти на бившия си (СНИМКИ)"}
{"url": "https://www.blitz.bg/layfstayl/shoubiznes/kim-kardashiyan-pokazva-neprilichni-zhestove-po-oskden-banski-fenovete-reagirakha-neochakvano-snimki_news626189.html", "text": "Ким Кардашиян, която почива със семейството си в Малибу, показа няколко снимки от плажа. Съдейки по един от фотосите, звездата е донякъде уморена от прекалено голямото внимание към нейната личност.На всички снимки Ким позира по бански костюм, който скрива твърде малко. На една от фотографиите тя е заедно със сестра й Кортни. Съдейки по тази снимка, не само Ким може да се похвали със сексапилни форми.   Освен това звездата реши да изпрати поздрави на феновете по много оригинален начин, показвайки неприличен жест към камерата с две ръце. Това, което звездата искаше да каже с тази снимка, не е много ясно.     Абонатите обаче не се обидиха и кадрите събраха над 2,5 милиона харесвания. Изглежда, че феновете могат да изтъпят всичко от Кардашиян. Превод: БЛИЦ        ", "date": "2018.09.11", "title": "Ким Кардашиян показва неприлични жестове по оскъден бански, феновете реагираха неочаквано (СНИМКИ)"}
{"url": "https://www.blitz.bg/svyat/uzhas-v-nigeriya-moshchen-vzriv-na-tsisterna-ubi-35-dushi-i-rani-oshche-stotitsi_news626205.html", "text": "Най-малко 35 души са загинали и стотици са били ранени в Нигерия при експлозия на камион цистерна, заредена с газ, съобщава Reuters. Уточнява се, че при инцидента е избухнал и пожар.Трагедията се е разиграла при  разтоварването на газа на бензиностанция , която се намира на път, който свързва столицата Абуджа със северната част на страната, където е станал инцидентът.  Подобни злополуки са обичайни в Нигерия , където пътищата са в лошо състояние, а нормите са безопасност са ниски. През юни загинаха 9 души, когато цистерна с бензин се запали в Лагос, като пламъците обхванаха още 53 коли.", "date": "2018.09.11", "title": "Ужас в Нигерия! Мощен взрив на цистерна уби 35 души и рани още стотици"}
{"url": "https://www.blitz.bg/layfstayl/ptuvane/api-preduprezhdava-ne-raboti-osvetlenieto-v-tunel-trayanovi-vrata-na-trakiya_news626307.html", "text": "Шофьорите да се движат с повишено внимание по АМ \"Тракия\" през тунел \"Траянови врата\" в двете посоки. Това съобщиха от пресцентъра на Агенция \"Пътна инфраструктура\".   Поради авария в електропреносната мрежа не работи осветлението в съоръжението. ", "date": "2018.09.11", "title": "АПИ предупреждава: Не работи осветлението в тунел \"Траянови врата\" на \"Тракия\""}
{"url": "https://www.blitz.bg/obshtestvo/stolitsa/edno-golyamo-selo-neveroyatni-istorii-s-praseta-kuche-i-magare-iz-sofiyskite-ulitsi-snimki_news626220.html", "text": "София се превърна в едно голямо село, коментират столичани в социалните мрежи Всякакви животни кръстосват улиците на българската столица, която само допреди няколко месеца посрещаше десетки лидери на европейски държави. - прасе, което щъка по шосето, необезпокоявано от натоварения трафик. Тези дни на подобна сцена се разигра на Околовръстното. Този път обаче разхождащите се животни са две. На снимка, която се появи във фейсбук групата „Видяно в София”, са запечатани косматите прасета, които спокойно се движат по шосето, срещу движението.  „Ма носете си шиша и барбекюто в багажника, винаги да сте подготвени”, шегуват се в мрежата. „Този \" wild, wild west\" . То не са коне, то не са \" принцове\" на коне, то не са крави, сега прасета....егати джунглата!”, отбелязва друг потребител.    Грухчовците наистина не са единствените четириноги, които напоследък изумяват столичани. Отново във фейсбук групата „Видяно в София” се натъкваме на обява, разпространена из града. С нея се издирва изгубено...  магаре. Собственикът е оставил и телефонен номер за контакти. Но някои фейсбук потребители подозират, че това всъщност е импулсен телефон.  За  кучетата няма какво да говорим. Те вече са модерни и вместо пеша, се придвижват с градския транспорт.  Ако не сте попадали на подобна гледка, посетете някоя от столичния групи във Фейсбук. Именно там се натъкваме на домашен любимец, който кротко си се вози в автобус 204.  Кучето е с каишка и се вози заедно със стопанката си. А в мрежата отбелязват, че предпочитат такива възпитани и симпатични пътници.    ", "date": "2018.09.11", "title": "Едно голямо село: Невероятни истории с прасета, куче и магаре из софийските улици (СНИМКИ)"}
{"url": "https://www.blitz.bg/lyubopitno/nauka-i-tekhnologii/bansko-veche-e-s-optichna-mrezha-ot-vivacom_news626279.html", "text": "Преди старта на зимния туристически сезон Банско влизa в cпиcъĸa на гpaдoвeтe c oптичнa мpeжa oт VІVАСОМ. Това е отлична възможност за всички туристически обекти в един от най-посещаваните ни ски курорти да предложат още по-пълноценен престой и забавления на гостите си.   Oптичнaтa тexнoлoгия дaвa cигypeн и бъpз дocтъп дo интepнeт cъc cĸopocт дo 900 Мbрѕ. Ocвeн виcoĸa cĸopocт, oптичнaтa мpeжa ocигypявa и пo-гoлямa cтaбилнocт нa интepнeт вpъзĸaтa, която не се влияе oт мeтeopoлoгичнитe ycлoвия и поддържа еднаква скорост към български и международни сайтове.    Клиентите на VIVACOM могат да се възползват от допълнителните екстри, които са включени във FiberNet пакета:  • Високоскоростен Wi-Fi рутер  • Антивирусна програма ESET NOD32  • Статичен или динамичен IP адрес  • Пощенска кутия  • Web Hosting пространство  Банско е 25-тото населено място в България с оптично покритие. Домакинствата с достъп до оптичната мрежа на VIVACOM ще растат с планираното разширяване на мрежата на телекома. Компанията последователно развива собствената си оптична мрежа, осигуряваща възможност за предоставяне на високоскоростна свързаност в над 1 150 000 домакинства в цялата страна.       ", "date": "2018.09.11", "title": "Банско вече е с оптична мрежа от VIVACOM"}
{"url": "https://www.blitz.bg/obshtestvo/regioni/mvr-izdirva-samolichnostta-na-tozi-pochinal-mzh-snimka-18_news626287.html", "text": "ОДМВР – Бургас издирва данни за самоличността на починал мъж, чието тяло е открито на 03.09.т.г. около 09.50 ч. в района между блокове 132 и 333 в к-с „Меден рудник”. При извършения първоначален оглед видими следи от насилие не са открити.  Описание на тялото: мъж на видима възраст около 55 години, ръст 170 см., нормално телосложение, прошарена коса, кафяви очи, мургаво лице, без отличителни белези и татуировки по тялото. Мъжът е бил облечен със синя риза, избелял панталон със син цвят и бели маратонки марка „Kарра”.  ОДМВР – Бургас призовава гражданите, разполагащи с някаква информация относно самоличността на открития починал мъж, да съобщят незабавно на тел. 112 или в най-близкото звено на МВР!          ", "date": "2018.09.11", "title": "МВР издирва самоличността на този починал мъж (СНИМКА 18+)"}
{"url": "https://www.blitz.bg/lyubopitno/nauka-i-tekhnologii/v-mesetsa-na-uchenitsite-vivacom-pravi-tekhnologiite-oshche-po-dostpni_news626288.html", "text": "Технологиите могат да направят прехода от лятната ваканция към учебния процес много по-приятен и плавен. Освен за сърфиране в мрежата и забавление, те могат да бъдат полезен инструмент в обучението, като дават достъп на ученици, учители и родители до разнообразни дигитални източници на информация, интерактивни образователни платформи и приложения за по-лесно усвояване на уроците.  VIVACOM посреща месеца на учениците с атрактивните оферти за мобилни устройства, с които цели повече деца да получат достъп до съвременните технологии, за да ги използват за по-качествено образование.  Три модерни смартфона от семейството на Samsung ще предлага телекомът с отстъпки през септември. В помощ на учениците, с голям дисплей, ясни и детайлни образи и голяма памет идват Galaxy A6+ на цена от 17,98 лв. на месец, Galaxy A6 – за 15,58 лв. на месец и Galaxy J6 – на цена от 13,98 лв. на месец. Цените са в комбинация с тарифен план Smart L+ който осигурява 6 000 МВ за сърфиране в интернет. А за да са спокойни родителите, планът включва и неограничени минути, с които децата могат да им се обадят във всяка ситуация.     Добър помощник в учебния процес е и таблетът, който осигурява по-голям екран за гледане на видео уроци, например. Този месец VIVACOM дава избор между Samsung Tab A 10.1” – за 9,98 лв. на месец, Huawei Mediapad T3 8” за 4,98 лв. на месец и Lenovo Tab 4 7” – за 1,98 лв. на месец. И трите варианта са в комбинация с план i-Traffic L+, който включва 10 000 МВ на максимална скорост – достатъчно както за забавление, така и за обучение.  За най-малките ученици и техните родители VIVACOM предлага три варианта на „умни” часовници Myki: Watch с цена от 1,98 лв. на месец, Touch – с допълнителна каишка за 3,98 лв. на месец и първият 3G модел - Junior с цена от 5,98 лв. на месец. Часовниците Myki се грижат родителите да бъдат сигурни за децата си, а най-малките да могат винаги да се свързват лесно и бързо с близките си. Цените са в комбинация с план Smart S+, който осигурява 200 минути за разговори с всички мрежи у нас, както и 200 МВ на максимална скорост.  И през септември VIVACOM продължава да се фокусира върху образованието в много направления – както чрез социално-отговорни кампании за дигитализация на българското училище като „Образование 4.0”, така и с продуктови и търговски оферти, улесняващи достъпа до качествено и модерно обучение. Телекомът предлага голямо разнообразие от устройства във всички ценови категории, за да даде възможност на повече деца да имат достъп до полезните технологии и съветва „Бъди в час, а не в чат“.    ", "date": "2018.09.11", "title": "В месеца на учениците VIVACOM прави технологиите още по-достъпни"}
{"url": "https://www.blitz.bg/lyubopitno/nauka-i-tekhnologii/ot-dnes-startirat-predvaritelnite-zayavki-za-flagmana-na-sony-xperia-xz3-v-sayta-na-vivacom_news626289.html", "text": "Предварителните заявки за новия топ смартфон Xperia XZ3 на Sony стартират днес. Флагманът бе една от най-горещите премиери на международната технологично изложение IFA, провело се в Берлин преди седмица.  От 10.09.2018 г. до 25.09.2018 г. потребителите ще имат възможност да поръчат най-новия модел на Sony, като всеки, който заяви устройство в периода на кампанията, ще получи код за сваляне на дигитално копие на играта Call of Duty: Black Ops 4 за Playstation® 4, след като регистрира своя нов смартфон на  . Предварителните заявки ще се приемат чрез web форма през сайта на компанията тук:  . Заявените устройства ще бъдат доставяни след официалния старт на продажбите на Xperia XZ3 на 5.10.2018 г.  Xperia XZ3 се отличава с красив 6-инчов QHD+ HDR OLED дисплей и съотношение 18:9, който интегрира отличените с награди технологии от BRAVIA OLED телевизорите на Sony. Здравината и издръжливостта му се гарантират от Corning® Gorilla® Glass 5 и рейтинг IP65/68 за защита от прах и намокряне. Смартфонът разполага и с X-Reality™, с която всяко видео е с високо качество и яркост.  Основната 19-мегапикселова Motion Eye™ камера на модела е с интелигентно стартиране, което улеснява заснемането на висококачествени снимки във всеки един момент. При повдигане на телефона в хоризонтална позиция, камерата стартира моментално, а за перфектни селфита се грижи 13MP предна камера, предлагаща разнообразни ефекти като замъгляване на фона и много други.   Смартфонът е оборудван с най-новата версия Android Pie и мобилната платформа Qualcomm® Snapdragon™ 845 (четириядрен 2.7GHz и четириядрен 1.7GHz), които осигуряват безпроблемна работа в активното ежедневие. Батерията на Xperia XZ3 е 3330 mAh и поддържа технологиите Qnovo Adaptive Charging и Battery Care, а за да бъде забавлението пълноценно технологията Dynamic Vibration System позволява на потребителя да усети ритъма и динамиката на действието от всеки филм, клип или песен в ръката. Смартфонът е двусимов и се предлага в елегантно черно.  Флагманът на Sony Xperia XZ3 впечатлява с дизайн и иновативност, а в комбинация със Smart U план от VIVACOM, е достъпен само за 41.98 лв. на месец. ", "date": "2018.09.11", "title": "От днес стартират предварителните заявки за флагмана на Sony Xperia XZ3 в сайта на VIVACOM"}
{"url": "https://www.blitz.bg/layfstayl/za-damite/gvkavi-madami-navodnikha-mrezhata-s-izumitelni-shpagati-snimki_news626113.html", "text": "Нова заразна мода завладя Инстаграм. Фитнес маниачки, гимнастички и обикновени гъвкави момичета се надпреварват да качват снимки, на които позират в сложна гимнастическа поза на фона на красиви градски пейзажи.Вижте какво могат едни от най-интересните и активни участнички в мрежата.  Татяна Гершман води свой блог #Дневникът на Хореографа, в който публикува снимки на фона на индустриалния пейзаж.   Ксения Деметрина от Санкт Петербург постна кадър от „Литейный проспект”, а текстът към него гласи „Животът като топка сладолед”.     Надяваме се, че с интересната си асоциация Ксения няма предвид, че животът й е толкова студен и мазен като сладолед. Московчанките не остават по-назад и се разтягат смело в парковете.   Блогърката Ксения е запалена от гимнастиката в източен стил.   Юлия Гнутова е направила шпагат на фона на дивата природа.   За своите тренировки Елена от Новокузнецк също предпочита природата.     Мелания Тур от Израел е в състояние да направи истински чудеса.      Момичето е надарено с изключителна гъвкавост, а някои фигури и пози, които изпълнява, ни карат да се замислим над реалните възможности на човешкото тяло.  А това е младата и талантлива гимнастичка от Владивосток Мария Кремезная. Тя тренира винаги и навсякъде, дори когато е на почивка.   Блогърката Екатерина Куликова се е откъснала за 5 минути от грижите около малките си деца.   Лили Патерсън от Швеция предпочита да прави гимнастика на вилата си, а не в спортната зала.   И накрая – упражнения за гъвкавост можете да правите дори и в кухнята.   Най-важното е да имате желание! Превод: БЛИЦ    ", "date": "2018.09.11", "title": "Гъвкави мадами наводниха мрежата с изумителни шпагати (СНИМКИ)"}
{"url": "https://www.blitz.bg/layfstayl/rialiti-zvezda-se-pusna-chisto-gola-v-mrezhata-za-da-si-pokazhe-vsichko-posle-shchyala-da-se-promenya-km-dobro-snimki-18_news626066.html", "text": "Участничка в руското риалити шоу \"Пацанки\" Саша Петрова, която вече напусна проекта, публикува в мрежата свои порно снимки. Според източници, момичето срещу 1000 рубли се разсъблича и изпраща снимки на потребителите. На снимките кльощавата и обилно татуирана гърла се самозадоволява.Момичето е родом от Санкт Петербург. Потребителите многократно са отбелязвали, че в социалните мрежи тя често публикува свои откровени снимки. На всичкото отгоре Саша не се притеснява от това, с което се занимава. Съобщава се, че близките ѝ знаят за случващото се.              Героините на проекта \"Пацанки\" са млади момичета, гаменки, отхвърлени от обществото, лишени от родителска любов, разбиране на околните, заложници на неблагоприятна среда. Всяка от тях разбира, че повече така не може да се живее и иска да промени живота си към по-добро.  Дали това ще се случи на Саша само тя си знае. Превод и редакция: БЛИЦ", "date": "2018.09.11", "title": "Риалити звезда се пусна чисто гола в мрежата, за да си покаже всичко. После щяла да се променя към добро (СНИМКИ 18+)"}
{"url": "https://www.blitz.bg/lyubopitno/zloveshcho-prorochestvo-na-baba-vanga-na-chetvrtiya-khoroskopen-znak-e-khvrlena-cherna-magiya_news625449.html", "text": "Добре пазената тайна, която ще ви развълнува е открита. Предсказанията на Баба Ванга винаги се сбъдват. Следователно,   трябва да бъдат особено внимателни! В пророчествата си обяви пълен финансов колапс на 4 зодии.  Баба Ванга, сляпа българска пророчица, предупреди за грозотата и мизерията, с която ще се срещнат четири знака в хороскопа. Това ще доведе до завистта на другите и до уроки!   Черната магия е основната причина, поради която в живота ви се случват лоши неща. Хаос, мизерия, депресия, нещастие, страх, безплодие, болест - всички тези признаци, че някой ви е хвърлил черна магия! Не забравяйте, че никой не е имунизиран срещу черна магия. По всяко време можете да бъдете прокълнат и животът ви може да се промени напълно! Всичко ще стане, докато   Но как да го направите Баба Ванга е известна с ритуалите на премахването на черна магия. Нейните ритуали са помогнали на хиляди хора да се отърват от черна магия и да се върнат към щастие, мир и радост в живота си. Черните магьосници се страхуват от ритуалите и!     Ванга предсказа, какво я очаква всяка зодия през тази година.   е строго пазена тайна, защото съдържа пророчества, които могат да причинят паника! Но също така съдържа съветите на Баба Ванга как да се състезавате срещу черна магия, отвращение и бедствие. Хороскопът НЕ ТРЯБВА да се споделя с други хора и НИКОГА не го използвайте върху друг, заради опасността от уроки!     ПРЕДУПРЕЖДЕНИЕ: Четири знака от хороскопа не ги очакват добри новини! Ако имате някакви съмнения, че някой е хвърлил черна магия върху вас,  ! Черната магия е порочен кръг, който вкарва жертвата в цялата верига от инциденти!    ", "date": "2018.09.11", "title": "Зловещо пророчество на Баба Ванга: на четвъртия хороскопен знак е хвърлена черна магия"}
{"url": "https://www.blitz.bg/svyat/kosovskiyat-prezident-prodlzhava-da-zhelae-razmyana-na-teritorii-ss-srbiya_news626127.html", "text": "Косово ще продължи да работи върху идеята за споразумение със Сърбия, което предвижда размяна на територии. Това обяви косовският президент Хашим Тачи на среща с представители на албанското малцинство в Южна Сърбия.Тачи заяви, че на срещата му е връчена чернова на резолюция, с която парламентът в Прищина да подкрепи идеята, трите общини в южна Сърбия - Прешево, Буяновац и Медведжа, да се обединят с Косово, информира bTV.  Косовският президент е привърженик на \"корекция на границите\" със Сърбия, но разкритикува вчерашните думи на сръбския президент Александър Вучич при визита му в Косово.  Вучич определи Милошевич като \"велик държавник с добри намерения\", а думите му провокираха гневни реакции.  \"Вчера чухме думи за мир, разбирателство, приятелство и необходимост от диалог с албанците. Но в същото време чухме комплименти за \"касапина на Балканите\", човекът, отговорен за геноцида в Косово, Босна и за войните в Словения и Хърватия- Слободан Милошевич. Не мисля, че тези две позиции са съвместими\", подчерта Тачи. ", "date": "2018.09.11", "title": "Косовският президент продължава да желае размяна на територии със Сърбия"}
{"url": "https://www.blitz.bg/svyat/gigantskiya-krokodil-koyto-bavno-skochi-ot-vodata-stana-khit-v-mrezhata-video_news626130.html", "text": "В мрежата се появи завладяващо видео в стила slow motion, на което гигантски алигатор изскача от водата. Докато хищникът излиза от водата, стотици водни пръски попадат в камерата, което наистина хипнотизира.\"Мощен скок. Мисля, че няма да искам да бъда до такъв хищник\", пише един от потребителите в интернет.  \"Снимано е толкова красиво, че дори за секунда спрях да се страхувам от влечуги\", споделя впечатлението си пък друг коментиращ  Интересното е, че влечугите са приспособени към живота, както в водата, така и на сушата. Те плуват и се гмуркат чудесно, движейки се с помощта на опашката. Водната среда алигаторите използват за охлаждане, тъй като те не понасят прегряване и не са способни да регулират сами телесната температура.  Влечугите могат да скочат от водата, \"прелетявайки\" няколко метра, както и да правят кратки изскачания на сушата, но в този случай се изморяват много. Но крокодилите са не само отлични плувци - те също са бегачи. Могат да се ускорят до 12 километра в час. Превод и редакция: БЛИЦ     ", "date": "2018.09.11", "title": "Гигантския крокодил, който бавно скочи от водата, стана хит в мрежата (ВИДЕО)"}
{"url": "https://www.blitz.bg/svyat/dvama-khlapatsi-iznasilvat-i-se-gavryat-s-uchenichka-dva-dni-po-porchka-na-neyna-priyatelka-snimki_news626134.html", "text": "15-годишната Маша (името е променено), ученичка от осми клас в едно от училищата в Рославл, Смоленска област в Русия, \"поръчала\" изнасилването на приятелката си - 14-годишната Катя (името също е променено).Според информацията от полицейските органи, Екатерина много ценяла приятелките си, както и Мария, защото животът на ученичката не може да се нарече лесен и прекрасен. Още в най-ранна възраст тя погребва майка си, а след смъртта на съпруга си бащата започнал да пие и момичето постепенно се потопило в собствения си свят. Преди няколко години тя попаднала в инцидент, била пометена на пешеходна пътека. След това тя останала инвалид.  Историята с изнасилването започва с това, че осмокласничката Маша ревнувала приятеля си заради Катя. Катя отричала всякаква интимност, но това не убедило приятелката й. Тогава Маша се обърнала с молба към приятелите си - 13-годишния Гриша и 15-годишните Саша и Ваня (имената на тримата са променени) да проучат случая.  15-годишната Маша  Тийнейджърите в известен смисъл били щастливи: Родителите на Гриша заминали и апартаментът бил напълно на негово разположение. Момичето влязло в дома и в продължение на два дни момчетата издевателствали над нея: заключвали я в банята, връзвали я за стол и я принуждавали да пие урина, изнасилвали я, пъхали в нея гребени и други предмети. Маша, която била решила да даде урок на приятелката си, снимала всичко това на камерата и я заплашила, че ако някой научи за всичко това, видеото ще се появи в интернет.  Участващите в изнасилването по поръчка  Изнасиленото \"по поръчка\" момиче разказало тези ужасни неща по-късно на своя психолог. Тя тъкмо преминавала планираното изследване след инцидента на пътя. Случаят е достигнал до следователите и всички трима са задържани, но след това тринадесетгодишният Гриша е освободен, тъй като той не е достигнал възрастта за наказателна отговорност. Другите двама са арестувани, а приятелката-садистка ще бъде съдена като свидетел и сега е под домашен арест.Разследването по делото продължава Превод и редакция: БЛИЦ  Едно от момчетата, вършили злодеянието    ", "date": "2018.09.11", "title": "Двама хлапаци изнасилват и се гаврят с ученичка два дни по поръчка на нейна приятелка (СНИМКИ)"}
{"url": "https://www.blitz.bg/svyat/gardin-imigratsiyata-e-problemt-razdelyashch-evropa_news626136.html", "text": "От Швеция до Брекзит имиграцията е проблемът разделящ Европа, пише Саймън Дженкинс в британския ежедневник The Guardian, цитиран от \"Фокус\". Посланието от изборите за Швеция е очевидно. В момента има един доминиращ въпрос в политиката на Европа, а именно имиграцията. Той завладява Италия и Германия. Управлява в Унгария и Австрия. Той управлява от Сърбия до Скандинавия. Той доминира на всяко заседание на лидерите на ЕС. Той обсеби Обединеното кралство чрез идеята за Брекзит, въпреки, че се крие в евфемизма за \"постигането на търговски споразумения с останалия свят\".Възходът на крайната десница в Европа - или по-скоро скок в емоционалната ксенофобия - беше неизбежен от момента, в който Европейският съюз се обърна към единния пазар през 80-те години, включително отворен пазар на труда на континента. От четирите свободи на движение - стоки, услуги, капитали и хора - първите, които се провалят, винаги ще бъдат хората.  Откритата граница и Шенгенското споразумение за пътуване без паспорти дойдоха преди масовото движение на евтини работници от Източна Европа и преди младежката миграция от Азия и Африка. Тъй като географията превръща южната граница на Европа във врата, няма начин правителствата на Европа, демократични или авторитарни, вече да търпят свободни граници в рамките на ЕС.  Единственото нещо, което ще бъде катастрофално, ще е да се твърди нещо друго. Организиран и расистки национализъм се е надигнал в Швеция, за да се противопостави на половин век либерализъм. Старата либерална заблуда - че благородните идеали в крайна сметка ще спечелят ума на мнозинството - се разпада на всички избори. Можем да поздравим морския капитан, който иска да прибере бежанците \"от човещина\", но не можем да наложим пътниците му на гражданите на Европа. Трябва да има общоевропейски режим, както за подпомагане на граничните държави да охраняват южната граница на Европа, така и да регулира и разпределя мигрантите, които се промъкват. Но такъв режим никога няма да бъде приет, ако отделните европейски държави не могат да възвърнат известен суверенитет над своето население. Всъщност всеки режим ще зависи от това.  Трагично е, че резултатът от този дебат - по-голям европейски контрол на миграцията - със сигурност щеше да избегне Брекзит. В съзнанието на повечето британски избиратели миграцията няма нищо общо с икономиката или тарифите или регулирането на търговията. Това не е спор за търговията, а за хората, които могат да контролират характера и темповете на промяна на обществото. Можем да отхвърлим такъв контрол като явен фанатизъм и нетолерантност. Това обаче няма да спре хората да гласуват. За тях тези права са вик за самоуважение и ценности, които са скъпи за тях.  Така или иначе, дебатът не може да бъде пренебрегнат. Но британското правителство все още не е разработило своята миграционна политика след Брекзит, освен осезаемо \"враждебно посрещане\" на всички пришълци. Вместо това, Уестминстър се бори за тарифите, търговията и Борис Джонсън.  ", "date": "2018.09.11", "title": "\"Гардиън\": Имиграцията е проблемът разделящ Европа"}
{"url": "https://www.blitz.bg/svyat/the-sun-tova-e-nay-novata-lyubovnitsa-na-boris-dzhonsn-snimki_news626138.html", "text": "Бившият британски външен министър Борис Джонсън сe сближи с 30-годишната Кери Саймъндс, която заема поста на директор по комуникациите на Консервативната партия на Великобритания, съобщава The Sun .Отбелязва се, че Кари и Джонсън са били виждани заедно навсякъде - както на лични срещи, така и на работни събития. Бившият министър непрекъснато й пишел съобщения и веднъж изпратил колата си за нея.  Колегите на 54-годишния политик за пръв път забелязали, че е хвърлил око на дамата през февруари 2018 г. Оказало се, че на Свети Валентин Саймъндс и Джонсън вечеряли заедно в един от лондонските ресторанти.  \"Техните близки отношения не са тайна за никого от няколко месеца. Не можехме да не забележим признаците. Всички ги виждаха. Правилно ще е да се каже, че те много се сближиха и между тях има доверие и приятелски отношения, цитира изданието свой източник.  Фактът, че Джонсън се е разделил със съпругата си след 25-годишен брак, стана известен преди два дни. В съвместно изявление, бившата двойка заявява, че Борис Джонсън и Марина Уилър ще останат приятели. Превод и редакция: БЛИЦ  ", "date": "2018.09.11", "title": "The Sun: Това е най-новата любовница на Борис Джонсън (СНИМКИ)"}
{"url": "https://www.blitz.bg/svyat/kholandiya-sprya-parite-za-belite-kaski-i-siriyskata-opozitsiya_news626140.html", "text": "Холандското правителство заяви за пълното прекратяване на помощта за опозиционните групи и други организации в Сирия във връзка с неефективността на програмата. Това съобщи холандският външен министър Стеф Блок и министърът на външната търговия и развитие на сътрудничеството Сигрид Кааг в съобщение до представителите на парламента.\"Възможността в кратък срок да се промени ситуацията (в Сирия) е изключително малка\", отбелязват те. Министрите добавиха, че програмата не е донесла \"очакваните резултати\".  Според някои данни, Холандия е похарчила от май 2015 около 70 милиона евро за подпомагане на сирийските организации. Подкрепата на страната получи също и организацията \"Белите каски\" и воюващите, наричащи себе си \"умерена опозиция\". Превод и редакция: БЛИЦ  ", "date": "2018.09.11", "title": "Холандия спря парите за „Белите каски” и сирийската опозиция"}
{"url": "https://www.blitz.bg/svyat/22-godishna-iznasili-uchenik-v-staya-kdeto-spyakha-sprugt-i-deteto-snimki_news626142.html", "text": "22-годишната Джъстис Мери Маккей, омъжена жителка на Флорида, е обвинена в сексуално насилие над 14-годишен ученик, съобщава New York PostЖената гостувала в къщата, където живее семейството на тийнейджъра. Тя го повикала в стаята, където по това време спели нейните съпруг и дете. Джъстис започнала да го целува, съблякла му дрехите и двамата правили секс, пише американското издание.  На следващия ден жената казала на ученика, че \"иска да бъде с него\" и не може да забрави какво се е случило. Три седмици по-късно тя взела момчето на автобусната спирка и казала, че ще го заведе в училище. Вместо това тя завела тийнейджъра вкъщи, където отново правили секс. Няколко дни по-късно историята се повторила.  По време на контактите, Маккей оставила по тялото на момчето много драскотини и белези на страстта, които били забелязани от майката на тийнейджъра. След като родителят разбрал какво се е случило, тя се обърнала към полицията. Същевременно 22-годишната съблазнителка не признава вината си. Превод и редакция: БЛИЦ  ", "date": "2018.09.11", "title": "22-годишна изнасили ученик в стая, където спяха съпругът и детето ѝ (СНИМКИ)"}
{"url": "https://www.blitz.bg/svyat/unikalno-boen-robot-se-razkhozhda-po-ulitsite-na-pekin-video_news626143.html", "text": "Жител на Пекин конструира истински боен робот и го изведе на разходка за ужас и възхищение на минувачите. Огромният андроид на китаеца може да функционира в два режима - като танк и като хуманоид, съобщава Sora News.Съобщава се, че роботът е разработен за фестивала Taobao Maker, където инженерите изобретатели се състезават в умения.  Местните полицаи позволиха на жителя на Пекин да разходи робота, но поискаха да остане далеч от натоварените пътища, за да не създава задръствания. Очевидно, обаче мъжът е пренебрегнал това искане. Превод и редакция: БЛИЦ     ", "date": "2018.09.11", "title": "Уникално: Боен робот се разхожда по улиците на Пекин (ВИДЕО)"}
{"url": "https://www.blitz.bg/svyat/znamenitiyat-gotvach-dzheymi-olivr-podgoni-i-trshna-kradets-eto-kakvo-se-sluchi-snimki_news626144.html", "text": "Световноизвестният британски готвач Джейми Оливър стана герой на своята улица след като задържа бандит, който се опита да ограби дома му, съобщи \"Дейли Мейл\", позовавайки се на полицията.Според данните на изданието,  43-годишният Оливър е бил вкъщи със съпругата си и петте си деца по време на опита за грабеж. Готвачът се хвърлил да преследва мъжа, който се опитал да влезе в къщата, достигнал го и го повалил на земята, а през това време съседите се обадили на полицията. В резултат на смелите и бързи действия на Джейми Оливър,  престъпникът, който се опитал да проникне и в няколко други жилища на същата улица, е бил арестуван от органите на реда.  Джейми Оливър, сниман през миналата седмица  \"В 19:13 във вторник, 4 септември, в полицията се обадиха да съобщят, че престъпник се опитва да проникне в къща, в район Хайгейт. Мъжът е бил задържан от граждани и впоследствие арестуван от полицията\" потвърждава и представител на Скотланд Ярд.  Улицата, на която се развива Джейми поваля крадеца  Според изданието, на същата улица, където живее Оливър  са домовете и на други известни личности, сред които актрисата и супермодел Кейт Мос. Превод и редакция: БЛИЦ  ", "date": "2018.09.11", "title": "Знаменитият готвач Джейми Оливър подгони и тръшна крадец, ето какво се случи (СНИМКИ)"}
{"url": "https://www.blitz.bg/svyat/separatistite-podgotvyat-golyama-demonstratsiya-v-barselona_news626145.html", "text": "Каталунските сепаратисти подготвят голяма демонстрация в Барселона по случай регионалния празник, предава AFP, цитирана от \"Фокус\"Каталунските сепаратисти ще се стремят да покажат сила и единство по време на честването на националния ден на региона във вторник, почти една година след неуспешен опит да се откъснат от Испания.  Най-малко 460 000 души са се записали за митинг в Барселона, за да настояват за \"Каталунска република\", казаха организаторите, макар че това би означавало значителен спад от миналата година, когато един милион души демонстрираха за независимост.  Демонстрацията ще се проведе на регионален празник, отбелязващ падането на Барселона в ръцете на войници, верни на испанския крал Филип V през 1714 г., и последвалата загуба на автономия в региона. Каталунският лидер Ким Тора заяви, че маршът ще отбележи началото на \"масовата мобилизация\".  Допълнителни протести са планирани за годишнината от миналогодишния забранен референдум, който беше помрачен от сблъсъци между полицията и гласоподавателите. От 2012 г. празникът се използва от сепаратистите за искане за независимост.  Санчес предложи на региона референдум за по-голяма автономия, но това беше отхвърлено от Тора, настоявайки \"вотът\" на 1 октомври за пълна независимост да бъде зачитан. ", "date": "2018.09.11", "title": "Сепаратистите подготвят голяма демонстрация в Барселона"}
{"url": "https://www.blitz.bg/layfstayl/za-damite/dizayner-na-printsesa-dayana-nanese-tezhk-udar-na-megan-markl-obidata-e-golyama-snimki_news626131.html", "text": "Дизайнерът Дейвид Емануел, който проектира сватбената рокля на принцеса Даяна, заедно с бившата си съпруга Елизабет, коментира стила на Меган Маркъл.   Експертът се опита да не е особено критичен, но нанесе удар на херцогинята на Съсекс с една от забележките, които направи относно външния вид.  Мнението на модиста е високо ценено във Великобритания, а думите му наистина удрят красивата съпруга на принц Хари. Това обаче не е всичко.", "date": "2018.09.11", "title": "Дизайнер на принцеса Даяна нанесе тежък удар на Меган Маркъл, обидата е голяма! (СНИМКИ)"}
{"url": "https://www.blitz.bg/svyat/student-kritikuva-krmachka-ogolila-grd-v-restorant-mrezhata-go-oplyu-no-posle-se-zasrami-i-zamlkna_news626114.html", "text": "Напоследък зачестиха критиките към кърмачките на обществени места. Студентът от Филипините Джонас Туасон също качил във \"Фейсбук\" снимка, на която жена кърми бебето си в заведение за обществено хранене. Снимката надписал \"Жени, не правете това!\".  Естествено потребители в мрежата веднага се нахвърлили на студента с критики, че поведението му е некултурно и нецивилизовано. Скоро обаче истерията утихнала и хейтърите гузно си замълчали.    ", "date": "2018.09.11", "title": "Студент критикува кърмачка, оголила гръд в ресторант, мрежата го оплю, но после се засрами и замлъкна"}
{"url": "https://www.blitz.bg/layfstayl/khoroskop/khoroskop-za-11-septemvri-predstavitelite-na-tezi-tri-zodii-da-se-gotvyat-za-golemi-problemi_news626082.html", "text": "Овен   Склонни сте да се бунтувате и да нарушавате правилата, и едва ли някой ще успее да ви вкара в ред. Провокирате конфликти, без да се замисляте за възможните последствия, а и говорите всичко, което ви мине през ум. Тези, които ви заобикалят, едва ли ще ви простят такова поведение. Вероятни са финансови трудности. Хората, които са ви обещали подкрепа, не могат да удържат на думата си и ще се наложи да се справяте със собствени усилия. Настроението ви ще се разваля, а жертва на вашето раздразнение стават близките. Единственото, което може да помогне да се справите с негативните тенденции, това е чувството за хумор.  Телец  Този ден ще ви подари прекрасно самочувствие и настроение, както и хармония не само в семейните отношения, но и с противоположния пол. Вродените ви оптимизъм и очарование ще ви донесат успех в професионалната дейност и в бизнеса. Близнаци  Днес на вашия любим човек ще бъде трудно да разбере, към какво точно се стремите в своите отношения с него. А да знае това за него ще бъде жизнено необходимо, защото той в противен случай няма да се чувства уверено, когато е редом с вас. Може би ще му подхвърлите няколко версии? Рак  Днес ще разберете, че това, което сега се случва в отношенията с вашия любим човек, е доста различно от това, което се е случвало с вас преди няколко дни, месеци и години. Не си заслужава явно да изказвате разочарование по този повод: възможно е тогава да е било и по- зле. Лъв  Явява се възможност да реализирате отдавнашни свои планове, отнасящи се до професионална дейност. Само че ще ви трябват съюзници, и то - доста влиятелни! Постарайте се да поднесете своите идеи в най-добра светлина, като не трябва да жалите време за подготовката на доклади, проспекти и презентации. Ще възникват недоразумения и разногласия в семейството и съвсем няма да може да се каже, че сте в добри отношения със своите близки. Ситуацията ще изисква отстъпчивост, а не настойчивост.  Дева  Успешен ден за вас ще бъде днешният, ако сте решени да се занимавате с практически задачи. Ще откриете у себе си нови таланти, а в обкръжението им - хора, готови гръмко да им се възхищават. Те ще забележат и оценят вашите достойнства, а това ще се отрази положително на развитието на всякакви отношения. Не е желателно да планувате за този ден някакви сериозни промени в заобикалящата ви обстановка, включително ремонт или преместване. Днес ще ви бъде много трудно да се разделите с всичко, с което сте свикнали, дори и тези вещи повече да не са ви нужни. Везни  На практика няма от кой знае какво да се оплаквате, но сега не само вие, но и всички представители на вашия зодиакален знак, не са в добро разположение на духа. Склонни сте към подозрителност и навсякъде ви се „мяркат” интриги и заговори, а това не е от полза нито за деловите, нито за личните отношения. Старайте се да запазите макар и външно спокойствие и наблюдавайте развитието на нещата. Това е по-добре, отколкото веднага да се хвърляте в бой с враговете, независимо дали те са реални или мними. Жизненият ви тонус е понижен, а това значи, че трябва да се пазите. При това звездите ви съветват, да не се отказвате от занимания със спорт и всякаква физическа активност, само че всичко е хубаво, когато е с мярка.  Скорпион  Не може да се каже, че ви очаква един успешен и спокоен ден. Неочаквано ще разберете, че неотдавнашните ви съюзници се канят повече да не ви подкрепят, и даже нямат желание да изпълнят собствените си обещания. В скоро време ще се появят нови помощници, но за сега ще се наложи да се оправяте с трудностите самостоятелно. Негативното отношение на ръководството към вашите планове и идеи, също ви кара да се вълнувате. Ще ви зарадват съобщения от далече, а е възможно и непланувано пътуване, което ще се окаже много приятно. Не губете увереност в себе си - именно благодарение на нея , ще можете да се справите с неблагоприятните тенденции.  Стрелец  Постарайте се днес не само да не демонстрирате, а умело да прикриете своята уязвимост. Ако не го направите, от нея може да се възползват по много долен начин. Не позволявайте на своя любим човек да се впуска в анализ на отдавнашни и вече позабравени събития, защото може да се скарате. Козирог  С партньора ви се случва нещо странно? Не притеснявайте човека – ако иска, и сам ще ви разкаже. Ако пък не иска, и да питате, и да разпитвате, нито ще научите нещо повече, нито той ще стане по-щастлив от това. Просто почакайте, а нещата сами ще се подредят. Водолей  През този ден се доверявайте на себе си и на своите чувства. Ако те са в разрез с общественото мнение, можете, разбира се, да се вслушате с него, но да не го взимате много близко до сърцето си, защото не си заслужава. Вашата интуиция ще ви покаже единствения правилен ход. Това се отнася за личния живот на първо място. Риби  Денят е подходящ за нови срещи и запознанства. Добре ще преминат приятелските мероприятия. Ако решите да излезете на природа, ще можете да си намерите нови приятели и прекрасно да си прекарате времето. Полезно би било, ако се разходите по магазините и се снабдите с нови и необходими неща, на които ще се радвате дълго време. През деня ще бъдете уверени в себе си и енергични, но е по- добре да избягвате обучението и интелектуалните занимания. Днес концентрацията на вниманието ви няма да е на ниво. ", "date": "2018.09.11", "title": "Хороскоп за 11 септември: Представителите на тези три зодии да се готвят за големи проблеми"}
{"url": "https://www.blitz.bg/obshtestvo/piyte-voda-s-limon-no-ne-pravete-greshkata-koyato-vsichki-dopuskat_news626161.html", "text": "Пиенето на вода с лимон рано сутрин на гладно има своите доказани ползи за здравето. Много хора по света следват тази полезна практика и се чувстват наистина добре, тъй като водата с прясно изцеден лимонов сок стимулира храносмилането, оказва положително влияние върху косата, кожата, ноктите, пречиства черния дроб и бъбреците, предпазва от инфекции.Съществува обаче една много често срещана грешка, която милиони хора по света допускат. Тя е, че пият водата само с разтворения изцеден сок в нея, а пропускат кората.  Кората на лимона всъщност е тази част, която съдържа най-много полезни вещества в състава си. Тя е много по-здравословната страна на лимона, отколкото неговата сърцевина.  Как да направите сутрешната си вода с лимон още по-полезна?  Нарежете един лимон на две половини. Запазете едната за следващата сутрин. Изцедете сока от другата половина на лимона и настържете на много ситно неговата кора. Смесете всичко в една чаша с хладка вода. Оставете няколко минути, за да се накисне добре кората. Изпийте на гладен стомах.  -Подобрява храносмилането и стимулира работата на жлъчката;   -Детоксикира организма;   -Подобрява функциите на храносмилателната система;   -Високото съдържание на витамин С стимулира имунната система и предотвратява чести вирусни инфекции;   -Пектиновите фибри в лимоновата кора предпазват дебелото черво от полипи и злокачествени заболявания;   -Алкализира тялото;   -Помага в отслабването;  -Успокоява болката и възпалението;  -Калият в кората на лимона действа добре за клетките на сърдечносъдовата и нервната системи;  -Успокоява киселините в стомаха;  -Потиска акнето и кожните проблеми;   -Действа като естествен диуретик, което подобрява състоянието на пикочните пътища и бъбреците;  -Оптимизира нивата на магнезий, калций, цитринова киселина, калий и фосфор в тялото;   -Намалява риска от заболявания на очите. ", "date": "2018.09.11", "title": "Пийте вода с лимон, но не правете грешката, която всички допускат"}
{"url": "https://www.blitz.bg/obshtestvo/skrbna-vest-pochina-golemiyat-muzikant-pedagog-i-deputat-izgotvyal-konstitutsiyata-metodi-nedyalkov_news626241.html", "text": "Напусна ни Методи Недялков: музикант с международно признание, педагог и художник. Като депутат във Великото народно събрание той отстоява демократични възгледи.Методи Недялков участва в изработването и приемането на действащата и до днес българска конституция.  Опелото ще бъде утре от 12.30 ч. в църквата „Свети Седмочисленици“ в София, информира БНТ.  ", "date": "2018.09.11", "title": "Скръбна вест: Почина големият музикант, педагог и депутат, изготвял Конституцията Методи Недялков"}
{"url": "https://www.blitz.bg/obshtestvo/blgarski-mig-29-i-grtski-f-16-v-svmestnoto-uchenie-green-bridge-2018_news626254.html", "text": "Започват съвместни полети на Военновъздушните сили на България и Гърция. Учението е под името „Green Bridge 2018” и в него ще се включат екипажи на самолети МиГ-29 от състава на авиобаза „Граф Игнатиево” и самолети F-16 от състава на гръцката авиобаза „Неа Анхиалос”, съобщава bTV.     Целта на българо-гръцките тренировъчни полети е да се подобри координацията при провеждане на презгранични операции при контрола над въздухоплаването и охраната на въздушното пространство. Ще се проведе и реално приемане – предаване на управлението на екипажите.     Първата съвместна летателна тренировка между българските и гръцките Военновъздушни сили се проведе през 2013 г. под наименованието „DACT – 2013”.    ", "date": "2018.09.11", "title": "Български МиГ-29 и гръцки F-16 в съвместното учение “Green Bridge 2018”"}
{"url": "https://www.blitz.bg/obshtestvo/regioni/moda-ot-bdeshcheto-predstavya-teksteylr-ekspo-v-plovdiv_news626264.html", "text": "Модните акценти за сезона есен-зима 2019/2020 ще бъдат представени на изложението „ТексТейлър Експо“ от Сара Олууд, творчески директор на онлайн платформата за дизайн The Trend Bunker. Тя ще разкрие и една от най-важните тайни на модната индустрия – как се прогнозират и създават новите тенденции. Семинарите са безплатни за изложителите и посетителите на първото издание на „ТексТейлър Експо“, което ще се проведе от 8 до 10 ноември тази година в Международен панаир Пловдив.  Сара Олууд е известна като експерт, успешно предвиждащ  развитието на модните линии и пазари. Нейните лекции по време на изложението ще са особено полезни за стартиращите дизайнери и предприемачи в тази индустрия, за които е обособена Старт-ъп зона. Те ще имат възможност да покажат своите идеи, концепции и колекции, да представят нови брандове. Така изложението ще демонстрира още един аспект на модата от бъдещето.  Футуристични елементи ще има и в специалното дизайнерско пространство. То е оформено без стени, за да може да се приложат съвременните похвати за презентации, използвани в най-големите изложения за мода. Творците ще представят иновации и проекти, създаващи новите модни визии на утрешния ден.   Старт-ъп зоната и дизайнерското пространство ще подкрепят обрата в българската шивашка индустрия. Двете инициативи ще свържат производителите с дизайнери, за да ги улеснят при създаването на собствени марки готово облекло и така да излязат от кризата с ишлемето, коментира Валя Данкова, управител на фирма „Спекс“, която е съорганизатор на „ТексТейлър Експо“ заедно с Международен панаир Пловдив.   В момента има много поръчки за ишлеме, но то става неизгодно за производителите. Те са принудени да вдигат заплатите заради недостига на работна ръка. Само през миналата година ръстът на възнагражденията е 15%, той повишава разходите, без да има покачване на приходите от ишлемето, и понижава печалбата. Предприятията не могат да компенсират този спад, тъй като липсата на кадри ги спира да поемат нови поръчки.   Дефицитът на работници вече е критичен, твърдят експерти. Според тях изходът е да се създава продукт с висока добавена стойност - готово облекло, за да се запази рентабилността и да не се получи срив в бранша. „ТексТейлър Експо 2018“ ще предложи ефективни решения в тази посока със семинарите на Сара Олууд, Старт-ъп зоната, дизайнерското пространство и ревютата на нови модни колекции.  Форумът ще събере компании от Балканския полуостров, работещи в текстилната, шивашката и кожарската индустрия. Те ще демонстрират технологии, техника, материали, консумативи и готови изделия. В съпътстващата програма са включени семинари за специалисти и конференция за проблемите на бранша. Ще има и търговска зона. Така международното изложение, което се провежда под егидата на Министерството на икономиката, ще бъде интересно и полезно за производители, търговци и потребители.   На снимката: „ТексТейлър Експо” възражда изложенията за текстилната, шивашката и кожарската индустрия, които се организираха в Международен панаир Пловдив, с амбицията да стане платформа за развитие на трите бранша. ", "date": "2018.09.11", "title": "Мода от бъдещето представя „ТексТейлър Експо“ в Пловдив"}
{"url": "https://www.blitz.bg/obshtestvo/regioni/ad-v-plovdiv-za-vsichki-shofori-snimki_news626270.html", "text": "В истински кошмар се превърна преминаването през центъра на Пловдив за шофьорите, които решат да използват булевард „Шести септември“. Заради ремонтни дейности от вчера е затворен възлов участък: от кръговото кръстовище с булевард „Източен“ до светофара на булевард „Шести септември“ и улиците „Лютиче“ и „Мортагон“, пише  .   В момента екипите на място правят изкопи за полагане на кабели непосредствено преди кръговото кръстовище. Булевардът в посока Чифте баня се фрезова и в близките дни предстои да бъде асфалтиран. Кога обаче трябва да приключат ремонтните дейности и участъкът да бъде пуснат в експлоатация, не е ясно. Служителите, работещи на място, казаха, че след тази отсечка предстои да бъде затворена и следващата от светофара на улиците „Лютиче“ и „Мортагон“ до кръстовището на „Шести септември“ и улица „Никола Войводов“ и площад „Житен пазар“. Какви са последиците? Адски задръствания в пиковите часове на деня, изнервени шофьори и предпоставки за пътно-транспортни произшествия. Отделно водачите трябва да обикалят по обходни маршрути, но изборът им не е особено голям заради останалите ремонти и затворени улици в района. А тепърва предстои активният трафик за сезона, когато от следващата седмица започва новата учебна година.", "date": "2018.09.11", "title": "Ад в Пловдив за всички шофьори (СНИМКИ)"}
{"url": "https://www.blitz.bg/obshtestvo/regioni/kantoner-se-natkna-na-smrazyavashcha-krvta-gledka-kray-dobrichko-selo_news626268.html", "text": "Силно разложен труп на 32-годишен мъж бе открит край жп спирката на добричкото село Равнец, съобщава  . Информацията бе потвърдена от окръжния прокурор Пламен Николов.   Самоличността на мъжа е установена – той е от село Люляково и е обявен за издирване на 24 август от близките си.  Мъжът страдал от психично заболяване и не се губел за пръв път. Тялото било намерено от кантонер, който трябвало да почисти района. Докато служителят работел с косачката, се натъкнал на тялото, облечено с тениска, дънки и маратонки. Веднага подал сигнал в полицията.  Мястото, където трупът е намерен, е обрасло с трева и буренясало, от там не минават хора, обясниха живеещи в Равнец. Причината била, че в селото вече не спират влакове и ЖП-спирката не работи.  Трупът е силно разложен, на места тялото било нагризано от животни. При огледа не са открити следи от умишлено причиняване на смъртта, коментира Пламен Николов. Очаква се окончателното становище на съдебния лекар. ", "date": "2018.09.11", "title": "Кантонер се натъкна на смразяваща кръвта гледка край добричко село"}
{"url": "https://www.blitz.bg/lyubopitno/nauka-i-tekhnologii/otkrikha-kopie-na-pismo-na-aynshchayn-koeto-toy-sam-napravil-za-sebe-si-snimka_news626208.html", "text": "Намериха копие от писмо на Айнщайн, което самият той направил за себе си. Легендарният физик през 1932 г. поздравил Юлий Хирш, еврейски икономист, за 50-годишнината му. Това предават световни медии.Оригиналното писмо се съхранява в Института \"Лео Бек\" в Ню Йорк. Но наскоро в архива на еврейската общност в Мюнхен намериха копие от писмото, което Айнщайн направил за себе си.  То е открито сред изрезки от вестници от 1961 г. с некролози, публикувани след смъртта на Хирш. Не може да се разбере обаче как копието на писмото е в архива в Мюнхен.  Хирш емигрира в Дания, след като властта през 1933 г. отива у националсоциалистите. След 8 години се премества в Съединените щати. През 1952 г. ученият получава титлата почетен лекар на Берлинския свободен университет, в който преподава преди емиграцията. Превод: БЛИЦ    ", "date": "2018.09.11", "title": "Откриха копие на писмо на Айнщайн, което той сам направил за себе си (СНИМКА)"}
{"url": "https://www.blitz.bg/layfstayl/izvestnite-rozhdenitsi-na-11-septemvri_news626149.html", "text": "  Днес повод за празнуване и почерпка имат:    У нас: Александър Каракачанов , кмет на София в периода 17 октомври 1990 – 20 октомври 1991 Валентина Радинска , поетеса Кеворк Кеворкян , журналист, създател на „Всяка неделя“ Доц. Леандър Литов , ръководител на българския екип в Европейския институт за ядрени изследвания Маша Илиева , примабалерина Пламен Марков , спортен директор на ЦСКА Таня Димитрова , актриса Тодор Чобанов , зам.-кмет на София       По света: Башар ал-Асад , президент на Сирия Брайън де Палма , кинорежисьор и сценарист, популярен с режисурата на филмите Белязаният (1983) и Недосегаемите (1987), „Мисията невъзможна“ (1996), Черната далия“ (2006). сега работи върху проект за трилър, озаглавен „Доминото“ с Карис Ван Хоутен от „Игра на тронове“ Джулия Никсън , американска актриса, родена в Сингапур, позната като д-р Сюзън Лий от сериала „Уокър, Тексас Рейнджър“, като Со от „Рамбо: Първа кръв, втора част“ и като Принцеса Ауда във мини-версията на \"Около света\" Елизабет Хенстридж , британска актриса, позната като Джемайма Симънс от „Агентите на ЩИТ“ Лудакрис , сценичното име на Кристофър Брайън \"Крис\" Бриджис, американски рапър, носител на Грами, познат и като актьор, най-известен с ролята си в ролята на Тей Паркър в сериала \"Бързи и яростни \" Моби , американски музикант, композитор, певец и ди-джей. Артистичния псевдоним на Ричард Мелвил Хол е препратка към романа „Моби Дик“ на писателя Херман Мелвил, който е негов родственик. Моби е пял пред наша публика на музикалния фестивал Spirit of Burgas. Тараджи П. Хенсън , американска актриса, позната като Лорета „Куки“ Лайън от сериала „Империя“, детектив Джоселин Картър от сериала „Под наблюдение“, Шери Паркър от „Карате кид“ и в главната роля във филма „Скрити числа“ (2016) Франц Бекенбауер - Кайзера , спортен мениджър, треньор по футбол, бивш немски футболист, носител на две награди „Златна топка“ (1972 и 1976), прекарал по-голямата част от кариерата си с фланелката на Байерн Хари Коник-Джуниър , американски вокалист, пианист, композитор, актьор,  джаз звезда Юсуф Акгюн , турски актьор известен в България с ролята си на Корай Онат от сериала „Огледален свят“    ", "date": "2018.09.11", "title": "Известните рожденици на 11 септември"}
{"url": "https://www.blitz.bg/intsidenti/katastrofi/tragediyata-e-neopisuema-talantliv-baletist-e-velosipedistt-ubit-ot-shofor-s-bmv-vv-varna-snimki_news626309.html", "text": "Огромен талант е загинал при страховитата катастрофа, при която БМВ бутна и уби велосипедист във Варна. Водачът на возилото избягал моментално от мястото на инцидента. Починалият е Мартин Чикалов – млад балетист, безкрайно обичан от колегите си.    Хора скърбят в една от популярните варненски страници в социалната мрежа. Ето какво пише относно трагичната гибел на балетиста:     БЛИЦ припомня, че 39-годишен велосипедист загина, след като бе блъснат от автомобил във Варна. Инцидентът е станал около 19.50 часа снощи на бул. „Приморски“, близо до кръстовището с ул. „Македония“. Водачът на возилото избягал.", "date": "2018.09.11", "title": "Трагедията е неописуема: Талантлив балетист е велосипедистът, убит от шофьор с БМВ във Варна! (СНИМКИ)"}
{"url": "https://www.blitz.bg/layfstayl/za-damite/astrologt-ivelina-pencheva-s-tsenen-svet-kakvo-tryabva-da-pravim-prez-25-iya-slnchev-den_news626152.html", "text": "25-ят слънчев ден е време на Истината и за защита на децата. Препоръчва се през тези 24 часа да сте непрекъснато в съприкосновение с водата. Прекарайте повече време в дома, с децата, с животните, пише астрологът Ивелина Пенчева в хороскопа си за bulgaria.utre.bg.„Това е ден за изплащане на всякакви дългове. Може да помагате на нуждаещите се. Бъдете мили и състрадателни с околните! Денят е подходящ за молитви. Благоприятни са семейните събирания, както и всякаква работа и ремонти по жилището. Примирете се с неприятелите си, денят става за изясняване на отношенията“, съветва астрологът.  „Това е ден за даване и получаване на прошка. Подходящо за съпружески отношения и любов. Благоприятно е в този ден да се подаряват цветя в саксии. Добре е родителите да прекарат 25-ят слънчев ден заедно с децата си. Постарайте се да изпълните молбите и желанията им! Намерете време да пообщувате с домашните си любимци, поговорете им, помилвайте ги! В този ден човек може да стигне до истинския си Учител“, добавя Ивелина Пенчева.  „Не избягвайте любовта – приемайте и отдавайте обич! Не се препоръчва да упорствате и да започвате нови дела. Противопоказни са всякакви авантюри. Не се сърдете на никого! Не убивайте животни, даже насекоми! Не трябва да изричате лъжи. Да се късат цветя не е препоръчително. Денят е лош за пътуване. Не е позволено да се оскверняват земята и горите чрез плюене, уриниране, секнене, чупене на клони, нараняване на кората и копаене на земята“, предупреждава астрологът.  „Месото днес е забранено. От позволените храни са сокове, мляко, мед, каша с масло. Препоръчва се да носите бял, жълт и розов цвят. Да се избягват мрачните цветове, сиво, черно и кафяво! Подходящо е за носене розов аметист“, съветва Ивелина Пенчева.  „Обърнете внимание само на конкретните сънища! Те са пророчески. Колкото по-ярък е сънят, толкова по-рано ще се реализира. Ако насън видите близки хора, значи нещо ще се случи с тях. Колкото по-малко яде човек в този ден, толкова по-ярки ще са сънищата му. Но до залез не трябва въобще да спи“, добавя астрологът. ", "date": "2018.09.11", "title": "Астрологът Ивелина Пенчева с ценен съвет какво трябва да правим през 25-ия слънчев ден"}
{"url": "https://www.blitz.bg/layfstayl/za-damite/brz-test-s-litsa-razkriva-s-nepodozirana-tochnost-vashite-tayni_news625993.html", "text": "Този психологически тест ще разкаже тайните на вашето подсъзнание. Опитайте се да отговорите честно, какво първо видяхте на изображението?  Този тест е лесен и доста бърз, а изключително точно разкрива какво всъщност се крие в дълбините на душата ви. Не се мотайте а бързо го направете.  ", "date": "2018.09.11", "title": "Бърз тест с лица разкрива с неподозирана точност вашите тайни!"}
{"url": "https://www.blitz.bg/lyubopitno/nauka-i-tekhnologii/ti-da-vidish-tova-se-sluchva-pochti-na-vseki-a-e-znak-za-inteligentnost_news626259.html", "text": "Ново изследване подкрепя хипотезата, че забравянето може да се окаже защитен механизъм в мозъка. Той е предназначен да гарантира, че не сме претоварени с информация. С други думи, това е напълно здравословна част от функционирането на сивото ни вещество, пише Obekti.bg, позовавайки се на Science Alert.   Подобна новина звучи като облекчение - особено за онези от нас, които постоянно забравят къде са си оставили ключовете от къщата. Същевременно обаче ни показва и как реално оперира мозъкът - нещо, което озадачава учените и до ден днешен.  Според двама изследователи от университета в Торонто, Канада, паметта не е натоварена с функцията да предава най-прецизната информация, а по-скоро да пази най-полезната и важна информация за индивида, която може да ни помогне да вземем умни решения за в бъдеще.  “Важно е, че мозъкът забравя неуместните детайли и вместо това се фокусира върху неща, които ще ни помогнат да вземем добри решения в бъдеще и в реалния свят при важни случаи,” обяснява един от учените, провели изследването, Блейк Ричардс. “Открихме много доказателства, че съществуват механизми, чиято функция е специално забравянето на информация. Тези механизми са много различни от онези, които са намесени в процесите на запаметяване на информация,” обяснява друг учен, Пол Франкланд. ", "date": "2018.09.11", "title": "Ти да видиш! Това се случва почти на всеки, а е знак за интелигентност!"}
{"url": "https://www.blitz.bg/layfstayl/za-damite/vrkhovno-udovolstvie-chrez-tezi-4-seks-pozi_news626132.html", "text": "Случвало ли ви се е да харесвате някоя поза, но вечно нещо да й липсва? Е, тя все пак може да стане идеална и да ви донесе много голямо удовлетворение, казват експертите. Има начин да подобрим усещането и да си доставим максимално удоволствие.   В следващите редове ще откриете някои от най-типичните секс пози и как точно да ги разнообразите, за да стигнете най-лесно до здрав оргазъм.  ", "date": "2018.09.11", "title": "Върховно удоволствие чрез тези 4 секс пози!"}
{"url": "https://www.blitz.bg/lyubopitno/istina-e-nay-nelepite-sluchki-na-prvi-sreshchi_news626276.html", "text": "Първите срещи могат да бъдат наистина стресиращи събития, пълни с множество безумни моменти. Когато се връщате назад във времето, няма как да не се усмихнете на подобни ситуации.   Ето защо ние от Obekti.bg решихме да подберем десет от най-смешните първи срещи, за които хората разказват в интернет пространството. Може би нещо подобно се е случвало и на вас? 1. На първата ни среща заведох момичето на караоке бар. Тя избра да пее I Will Always Love You на Уитни Хюстън. Справи се блестящо. Всичко щеше да е супер, ако преди това не извика пред цялата публика, че посвещава песента на бившето си гадже. 2. Момчето, с което излязох на среща, изяви желание да ме черпи сладолед. Избрах шоколадов. Четири часа по-късно – след една приятна разходка – той ме отведе у дома. И в най-важния момент аз се почувствах засрамена. Той неволно ми зададе въпрос за поразителните черти на лицето ми. Не разбрах какво имаше предвид. Момчето поясни, изтъквайки, че дори да имах повече родилни белези, това нямало да има значение за него, защото ме намирал за привлекателна и имало медицински начин те да бъдат премахнати. Обърках се тотално, казах му чао и се прибрах вкъщи. Тогава се погледнах в огледалото и видях огромното шоколадово петно сладолед на бузата си. 3. Предложих на момчето да посетим арт кино. Отидохме до залата. Следващата прожекция бе на някакъв филм, наречен Shortbus. Нямаше никаква информация за него в интернет. Купихме си билети и се настанихме. Оказа се, че английският не е майчин език на момчето. Затова той трябваше да чете субтитрите. Но… беше късоглед. Извиних се. Той ме успокои – каза, че няма значение, стига филмът да е хубав. Прожекцията започна. Първоначално не разбрах нищо от първия кадър. Впоследствие обаче камерата се отдалечи и стана ясно, че пред нас стои определена част от мъжката анатомия. Героят излезе от ваната и започна да мастурбира. Оказа се, че филмът е за нимфоман, който има по-възрастна любовница, и беше пълен с шокиращи сцени. Изчервена до краен предел, аз му предложих да си тръгнем. И двамата бяхме доста притеснени. Помислих си, че това най-вероятно е един от най-лошите моменти в живота ми.  Моите проблеми обаче все още не бяха приключили.  След филма се качихме на метрото. Внезапно ми прилоша. Явно бях хванала стомашния вирус, който върлуваше по това време. Едва успях да попитам \"Ще бъдем ли приятели, ако повърна?\" Той ме заведе до метрото, зелена и потяща се. Никога повече не излязохме. Но сега ми е смешно като си припомням случката. 4. 10 минути преди началото на срещата един гълъб се изака върху мен. Този ден научих, че птичите изпражнения миришат ужасно. Реших да кажа на човека, с когото имах уговорка, какво се е случило. През цялото време обаче около мен се носеше една не особено приятна миризма. Не особено добро първо впечатление, не мислите ли? 5. Бях толкова притеснен, че забравих името на момичето. Затова я заведох в Starbucks. (бел. ав. – в популярната кафе верига изписват името ви върху вашата напитка). 6. Момчето, с което щях да се срещам, разбра, че обичам фотографията. Затова той предложи да се видим много рано сутринта, за да мога да направя няколко снимки на мъглата. Беше ноември месец, времето беше наистина мразовито. Носех два фотоапарата и една голяма раница. След няколко часа ходене, той слезе малко надолу и извика, че към брега се откроявало прекрасна гледка. Направих няколко крачки след него и внезапно паднах във водата. Единствената ми мисъл тогава бе \"Я виж ти колко кафява е водата!\" 7. Моята първа среща протичаше толкова лошо, че платих на сервитьора 10 долара, за да разлее „случайно“ питие върху мен. 8. Предложих на момичето да отидем на кино на първата си среща. Беше ноември месец. Бе облечена с палто – с ярък шал, увит около врата. Бе красива и се усмихваше. 10 минути след началото на прожекцията осъзнах, че филмът не струва и пукната пара. Започнах да се въртя на седалката и да се чудя как да спася ситуацията. Започнах да се шегувам със сюжета. Тя се смееше, но така и не свали поглед от екрана – дори за секунда. Въобще не се интересуваше какво й говорех. Цяла вечер се стараех да разказвам шеги, но нямаше смисъл. По-късно ми призна, че няколко дни преди срещата си е контузила врата си и е трябвало да носи шина. Затова не е могла да обърне главата си към мен. Не е искала да отмени срещата, затова просто е скрила шината с шал. 9. Веднъж отидох на двойна среща с непознат. Моите приятели уговориха всичко. Казаха ми да донеса бутилка червено вино. Толкова съм непохватен, че още с влизането в къщата се спънах на прага на гостната, паднах и счупих бутилката в ъгъла на дивана. До този момент той беше бял. Това бе моментът, в който връзката ни приключи – още преди дори да е започвала. 10. Излязохме от метрото и се насочихме към подлеза. Тъкмо в този момент – самоуверена в червената си рокля и прекарала прекрасна вечер с младия мъж, в когото бях на прага да се влюбя – се спънах на паважа точно пред очите му и паднах в калта. Исках земята буквално да се разтвори и да ме погълне, за да си поплача. Той обаче ми помогна да стана, прегърна ме и ме успокои. Помогна ми да избърша кръвта и мръсотията от колената си. След това ме притисна към себе си и ме целуна. По-късно ми призна, че именно моята злополука му е помогнало да събере кураж и да предприеме тази крачка.", "date": "2018.09.11", "title": "Истина е: Най-нелепите случки на първи срещи"}
{"url": "https://www.blitz.bg/layfstayl/za-damite/9-mesta-kdeto-mukhlt-mozhe-da-se-skrie-nezabavno-gi-proverete-opasno-e_news626192.html", "text": "Мухъл често се появява там, където е мокро и влажно. Има няколко очевидни места, на които човек би предположил, че може да има плесен и често проверява.   Оказва се обаче, че има и няколко места, за които никой не би се досетил. Мухълът може да е истински проблем, затова е добре да го откриете и да вземете мерки срещу него. ", "date": "2018.09.11", "title": "9 места, където мухълът може да се скрие! Незабавно ги проверете, опасно е!"}
{"url": "https://www.blitz.bg/layfstayl/svetski/samo-v-shou-vandali-s-bukhalki-plashat-tedi-katsarova_news626290.html", "text": "Певицата Теди Кацарова е ставала свидетел на безумие на пътя. Както си карала автомобила, пред нея две коли се блъснали. От едната изскочил мъж с бухалка и започнал да налага другия шофьор, пише в. \"ШОУ\".  Това се случило преди години, но в момента тази агресия се засилва още повече.  „Според мен тя се поражда от по-възрастните, защото те дават определен пример на децата, които са като гъба и имитират държанието на родителите си – виковете, дори ръкомахането и изказа им”, смята Теди.    ", "date": "2018.09.11", "title": "Само в \"ШОУ\"! Вандали с бухалки плашат Теди Кацарова"}
{"url": "https://www.blitz.bg/obshtestvo/mrachna-prognoza-v-sryada-sledobed-na-mnogo-mesta_news626266.html", "text": "Атмосферното налягане ще се понижи, но ще остане по-високо от средното за месеца. През нощта ще бъде предимно ясно и почти тихо. В сряда ще бъде предимно слънчево, но след обяд над източните и планинските райони облачността ще се увеличи, ще е по-често значителна и на места там ще има краткотрайни валежи. Ще духа слаб, в източната половина от страната - до умерен вятър от север-североизток. Максималните температури ще са между 23 и 28 градуса, сочи прогнозата на НИМХ - БАН.  Над Черноморието облачността ще е значителна и след обяд на много места ще превали. По-интензивни ще са валежите по южното крайбрежие. Ще духа до умерен вятър от север-североизток. Максималните температури ще са 22-24 градуса. Вълнението на морето ще е 1-2 бала. Температурата на морската вода е 25 -26 градуса.     Преди обяд над планините ще бъде предимно слънчево, но в следобедните часове облачността ще се увеличи и на много места в масивите от Централна и Източна България ще превали. Ще духа умерен и силен вятър от север-североизток. Максималната температура на височина 1200 метра ще е около 16 градуса, на 2000 метра - около 9 градуса.   В четвъртък и петък времето ще бъде променливо. Повече облачност ще има над източната половина от страната и планините, но и там ще е почти без валежи, краткотрайни превалявания са възможни само на отделни места в четвъртък. Тогава и вятърът ще отслабне и ще стане от изток-североизток, а в петък ще е почти тихо.     Дневните температури в петък ще са 25 -30 градуса; сутрешните ще са предимно между 12 и 17 градуса.    ", "date": "2018.09.11", "title": "Мрачна прогноза: В сряда следобед на много места..."}
{"url": "https://www.blitz.bg/obshtestvo/stolitsa/chetete-shofori-promeni-v-dvizhenieto-ot-sryada-v-sofiya_news626311.html", "text": "Въвежда се временна организация на движението за ремонта на бул. „Константин Величков“, съобщиха от пресцентъра на Столична община.   От 00.00 часа на 12 септември до 24.00 часа на 21 септември се забранява влизането на пътни превозни средства по дясна пътна лента на дясното платно на бул. „К. Величков“, в участък от 70 м преди кръстовището с ул. „Цар Симеон“, в посока бул. „Тодор Александров“.   От 00.00 часа на 22 септември до 24.00 часа на 27 септември се забранява влизането на пътни превозни средства по лявата пътна лента на пътното платно на бл. „К. Величков“, в участък от 70 м преди кръстовището с ул. „Цар Симеон“, в посока бул. „Тодор Александров“.   За същия период временно се измества трамвайната спирка с код 2250 „Ул. Цар Симеон“ за трамвайна линия №11 на бул. „Константин Величков“ напред след кръстовището с ул. „Цар Симеон“, в участъка бул. „Тодор Александров“ на съществуващата автобусна спирка с код 2252 „Ул. Цар Симеон“ за автобусни линии№№11 и 83;   От 00.00 часа на 12 септември за постоянно трамвайна спирка с код 2249 „Ул. Цар Симеон“ в посока бул. „Сливница“ се измества на новоизградения перон на бул. „К. Величков“ след ул. „Цар Симеон“ в посока бул. „Сливница“;   От 00.00 часа на 12 септември до 14.00 часа на 27 септември се измества автобусна спирка с код 2247 „Ул. Цар Симеон“ за трамвайна линия №11 и 83 на бул. „К. Величков“ назад в посока бул. „Тодор Александров“, преди кръстовището с ул. „Цар Симеон“.  ", "date": "2018.09.11", "title": "Четете, шофьори: Промени в движението от сряда в София"}
{"url": "https://www.blitz.bg/politika/angelkova-poseche-mnogo-blgarski-kontsesioneri-po-moreto_news626314.html", "text": "Процедура по прекратяване на договори за концесии и наем на плажове стартира от 1 октомври заради установени системни нарушения. Това заяви министърът на туризма Николина Ангелкова в Бургас, след като проведе работна среща с контролните органи, туристическия бранш и местната власт преди края на летния сезон. Сред плажовете с нарушения са „Бяла-централен-3“, „Равда-НДК“, „Слънчев бряг–централен“, „Елените-1“, „Шкорпиловци-централен“, „Градина-централен-1“ и „Обзор-юг“, уточни министърът и добави, че има още потенциални кандидати за прекратяване на договорите за концесии или наем, но ще се изчака краят на септември, за да се види дали нарушенията, които са установени, са отстранени. В противен случай и те ще бъдат предложени за прекратяване.  Причините са основно липса на спасители, нарушения е имало и за надвишаване на търговската площ, одобрена от схемите за разполагане на преместваеми обекти – обща или допълнителна. Установяваме това след специализирано измерване и ако има повторяемост на нарушението, предлагаме за прекратяване, каза министър Ангелкова.  Общо наложените неустойки и глоби по договори с наематели  и концесионери на плажове за тази година възлизат на около 450 хил. лева. При две поредни нарушения стартираме прекратяване на договора, това ще направим от 1 октомври, каза министърът.  Някои от договорите за прекратяване имат комбинирани нарушения. Един от плажовете е с нарушение за липса на указателни табели, но подобни случаи са доста по-малко. „Доказали сме, че сме безкомпромисни, така че прекратяваме договорите и стартираме нови процедури. Важно е да се изпълняват законите и да имаме качествен туристически продукт“, категорична бе министър Ангелкова.  Тя добави още, че в промените в Закона за устройството на Черноморското крайбрежие (ЗУЧК) се предвиждат допълнителни санкции по отношение на неохраняемите плажове. Едно от честите нарушения, които това лято експертите са откривали, е че именно на неохраняеми плажове се разполагат нерегламентирани търговски обекти и се правят опити да се извършва незаконна търговска дейност. Надяваме се, че с промените и чрез по-строгите санкции това ще бъде спряно, каза министър Ангелкова.  Тя обаче подчерта, че като цяло нарушенията през летния сезон намаляват. „Хубавото е, че с всяка година представителите на туристическия бранш стават по-отговорни. На срещата с контролните институции, местната власт и бранша обсъдихме и въпроси, които трябва да бъдат решени за следващото лято. Например, да бъдат уеднаквени терминологиите в Закона за туризма и Закона за устройство на територията, когато говорим за местата за настаняване“, добави министър Ангелкова. Според нея извършените проверки съвместно с НАП и РЗИ са дали добри резултати.  Директорът на областната дирекция на МВР-Бургас ст. комисар Калоян Калоянов изтъкна, че с около 50% са намалели грабежите по Черноморието. Само за Община Несебър, в чиято част е и Слънчев бряг, понижението на престъпленията е с над 30 на сто в сравнение с миналата година, уточни той.  Има спад на сигналите за замърсяване на Южното Черноморие, каза инж. Тонка Атанасова, директора на РИОСВ-Бургас. Кметът на Приморско Димитър Германов заяви, че нивото на работа между общински и държави служби е изключително добро. „Надявам се с промените в законодателството нещата да станат още по-добри“, заключи той.    ", "date": "2018.09.11", "title": "Ангелкова посече много български концесионери по морето"}
{"url": "https://www.blitz.bg/obshtestvo/vsichki-klienti-na-faliralata-olimpik-tryabva-da-prochetat-tova_news626329.html", "text": "Искът за обявяване в ликвидация на „Олимпик” влиза в съдебната зала в Никозия утре. Всеки клиент на застрахователната компания ще получи писмо с разяснения за процедурата, която следва, изискванията и условията за подаване на исковете, съобщи пред БНР временният ликвидатор Павлос Накузи.   Първият срок, важен за клиентите на „Олимпик”, започва да тече след обнародването на съдебното решение за обявяване на дружеството в ликвидация в Официалния вестник на Република Кипър. Възможно е на предстоящото заседание в сряда да бъдат подадени възражения срещу самата ликвидация или срещу постоянния ликвидатор, който трябва да бъде назначен от съда, а ще бъде номиниран от Гаранционния фонд на Кипър. Ако няма нови искания, съдът ще продължи с процедурата, но самото решение се очаква дни по-късно.  Потърпевшите от фалита на компанията ще имат 35 дни от деня на обнародване на решението да подадат своите искове за обезщетения или възстановяване на сумите по предсрочно прекратените застрахователни полици, като срокът може да бъде продължен от ликвидатора.  Всеки клиент на „Олимпик” в България и Кипър ще получи лично писмо, на адреса, който е предоставил в компанията, с което ще бъде уведомен какво следва да направи, посочи временният ликвидатор Павлос Накузи. В това писмо ще бъде дадена подробна информация за процедурата, изискванията и сроковете за подаване на иска, както и формулярът, който трябва да бъде попълнен. Всички кредитори от България и Кипър ще бъдат включени в общ пул и те ще бъдат третирани равнопоставено, в прозрачна и справедлива процедура, увери Накузи. За удовлетворяване на исковете няма значение времето на тяхното подаване, изясни той. Дължимите плащания ще бъдат направени в края на ликвидацията, когато е ясна цялата картина на активите на компанията и сумата от подадените искове. Според експерти се очертава дълга и нелека процедура, която може да отнеме и над 5 години.", "date": "2018.09.11", "title": "Всички клиенти на фалиралата \"Олимпик\" трябва да прочетат това"}
{"url": "https://www.blitz.bg/layfstayl/ptuvane/posledni-novini-za-sluchvashchoto-se-na-trayanovi-vrata_news626327.html", "text": "Възстановено е осветлението в двете тръби на тунел \"Траянови врата\" на АМ \"Тракия\". БЛИЦ припомня, че преди часове тунелът потъна в мрак, а за това известиха от АПИ.  Водачите трябваше да преминават през участъка с повишено внимание.  Спирането на тока бе заради авария в електропреносната мрежа.  ", "date": "2018.09.11", "title": "Последни новини за случващото се на \"Траянови врата\""}
{"url": "https://www.blitz.bg/layfstayl/shoubiznes/samo-v-shou-unizikha-veselin-marinov-pevetst-v-depresiya_news626286.html", "text": "    За Веселин Маринов обаче, който е свикнал на системно признание от страна на публиката, подобна ситуация е, меко казано, неприятна. Близки до изпълнителя издават, че след като разбрал за резултатите от онлайн гласуването, певецът останал много изненадан. И дотолкова се разстроил, че не пожелал да работи до края на деня.    „Натъжи се от тези резултати. Това е последното, което е очаквал”     споделя негов познат. И добавя, че макар тук да не става дума за негов личен концерт, изпълнителят на „Горчиво вино” преживявал тежко новината, че няма да вземе участие в концерта. Изпаднал дори в лека депресия. Защото от години е свикнал, и оправдано – с любовта на феновете, но очевидно не на тази част от тях, които слушат поп фолк.  Веско Маринов съвсем не е единственият изпълнител, който няма да се качи на сцената за празника на телевизия „Планета”. В този списък са още Милко Калайджиев, Нелина, Тони Дачева, Ани Хоанг, Есил Дюран, Магда и др.  Припомняме, че в минали години, какъвто и избор да е правил инж. Димитър Димитров, винаги е имало обидени и враждуващи помежду си певици. А споровете са от това кой участва на концерта до чия ще е честта да го открие и закрие след това.       ", "date": "2018.09.11", "title": "Само в \"ШОУ\"! Унизиха Веселин Маринов, певецът в депресия!"}
{"url": "https://www.blitz.bg/intsidenti/nov-koshmaren-intsident-s-velosipedist-vv-varna_news626316.html", "text": "Велосипедист е пострадал тежко при катастрофа на АМ \"Черно море\". Това съобщиха от пресцентъра на ОДМВР - Варна.   Днес, около 18.15 часа, на АМ \"Черно море\", на около 300 метра преди град Варна, е възникнал пътен инцидент между лек автомобил \"Рено\" и велосипедист.  Вследствие на инцидента 61- годишният велосипедист е пострадал сериозно и е настанен за лечение в болнично заведение в тежко състояние, с опасност за живота. Изясняват се причините и обстоятелствата около произшествието.     ", "date": "2018.09.11", "title": "Нов кошмарен инцидент с велосипедист във Варна!"}
{"url": "https://www.blitz.bg/obshtestvo/obrazovanie/tzhni-tsifri-1084-uchilishcha-sa-zakriti-prez-2017-a-klasnite-stai-tnat-v-razrukha_news626325.html", "text": "Учениците у нас са намалели с над 260 000 във всички випуски, а заради демографската криза през последните 17 години закритите школа са 1084. През учебната 2000/2001 година образователните институции са били 3497, докато през 2017/2018 г. те вече са 2413, съобщава  .  Това означава, че близо една трета от школа са затворили завинаги врати, а класните им стаи тънат в разруха.  Повечето от тях са основни, най-малък е броят на закритите гимназии. Въпреки негативната тенденция през последните 17 г. се наблюдава лек ръст на средните училища. Те са се увеличили с 20. Пик в закриването на училища бележи 2008 г.   Тогава през юни 325 школа изпращат последните си ученици, а коридорите им никога повече няма да чуят детски глас. Най-много закрити учебни заведения у нас има в Южна Централна България, където попадат областите Пловдив, Кърджали, Пазарджик, Смолян и Хасково.  ", "date": "2018.09.11", "title": "Тъжни цифри: 1084 училища са закрити през 2017-а, класните стаи тънат в разруха"}
{"url": "https://www.blitz.bg/obshtestvo/drzhavata-sekva-ogromnata-dalavera-s-danchnite-avtomobili_news626176.html", "text": "Държавата обмисля да вдигне данъка на лекотоварните автомобили до 3,5 тона рязко от догодина. У нас е масова практика луксозни леки автомобили да се регистрират като товарни, за да се пестят данъци, пише в. \"Сега\". Финансовото министерство предлага сериозна промяна в определянето на налога им, който в момента е от 10 до 30 лв. за всеки започнат тон товароносимост. Вместо това се предвижда товарните автомобили, които притежават категория N1, да се облагат по същия начин както леките коли, т.е. данъкът да зависи от мощността и годината на производство.По данни на МВР към средата на април 2018 г. са били регистрирани 308 260 товарни автомобила с маса до 3.5 т от 3550 марки и модели. От тях над 2000 модела имат аналог, регистриран и облаган като лек автомобил.  С новото си предложение финансовото министерство иска да пресече установената практика да се купуват \"данъчни\" автомобили. Това са леки коли, на които се признава категория N1. Това позволява  да бъдат регистрирани у нас като товарни и да плащат значително по-нисък годишен данък. Разликата в облагането с техни аналози, регистрирани като обикновени леки коли, може да достигне до 100 пъти в зависимост от мощността на двигателя и годината на производство, аргументират се от финансовото министерство.  Примерите понякога са фрапиращи. Дължимият данък на автомобил с мощност 140 к.с. достига 400 лв., докато при регистрацията му като товарен налогът пада под 10 лв., тъй като товароносимостта е под 1 тон.  Още по-драстична е разликата при по-луксозните и по-мощни коли.  Модата на N1, с който се пестят данъци, се наложи след кризата от 2008 - 2009 г., когато продажбите на някои модели силно дръпнаха нагоре не само заради отстъпките, давани от търговците, но и заради данъчните облекчения, тъй като може да се ползват като средство за бизнес. Освен по-нисък местен данък фирмите можеха да ползват данъчен кредит, а поддръжката на колата се признава за разход. За да отговорят на специфичния пазар у нас, производителите един през друг започнаха да пускат леки коли със сертификат за товарни, които се продават у нас напълно законно. Така те са достъпни не само за фирми, а и за обикновените граждани.  Разви се и своеобразен бизнес, при който леки автомобили без сертификат от производителя биваха преоборудвани, като се премахваха или добавяха седалки или преграждения. Стигна се до абсурда да се сваля един от предпазните колани на задната седалка, за да се намалят местата с едно.  Финансовото министерство планира от догодина да промени формулата за изчисляване на данъка върху моторните превозни средства, като включи и екологичен коефициент. Той ще облекчава данъка за собствениците на коли с екостандарт Евро 4 и нагоре и ще го утежнява за тези с по-ниска екокатегория.  Очаква се налогът за старите автомобили над 15 години значително да се повиши, а за новите, които отговорят на най-високите екостандарти, ще падне независимо от мощността им.  Притежаването на Eвро 3 или катализатор вече няма да носи данъчна преференция нито за леките, нито за тежкотоварните автомобили и автобусите, гласят новите текстове в Закона за местните данъци и такси.    ", "date": "2018.09.11", "title": "Държавата секва огромната далавера с \"данъчните\" автомобили"}
{"url": "https://www.blitz.bg/obshtestvo/regioni/daily-star-za-slnchaka-tova-e-bardakt-na-blgariya-elitna-kompanonka-kato-sabrina-vrvi-samo-za-100-evro-na-chas-znae-i-angliyski_news626217.html", "text": "Ядрото на проститутките и сводниците в България се нарича Слънчев бряг, а цената за час секс с елитна компаньонка може да стигне и 100 евро. За това информира читателите си британското издание \"Дейли Стар\" с унищожителна статия за летния туризъм в курорта ни. Според вестника Слънчака е пълен с проститутки, като елитните момичета на повикване са почти толкова, колкото и по-евтините им колежки по храстите.\"Курортът е с уникална крайбрежна плажна ивица от над пет километра, жестоки партита и нощни клубове, които побират над 2500 души всяка вечер. Популярен е с евтиното пиене, двоен ром с кола е под две лири (4,38 лв. - бел. ред.). Но купонджийският курорт има и тъмна страна - огромен брой момичета за ескорт, които примамват британските младежи\", пише изданието.  Според Daily Star освен обикновени жрици на Слънчака има и високоплатени проститутки, които търсят по-елитни клиенти. Такава е Тома, на 28 години, която се предлага чрез агенция в интернет. Красавицата продава \"всичко специално, което искате да ви направя\" срещу 100 евро на час. Проститутката приканва през нета скучаещите англичани, като задължително иска да се срещне с потенциалните клиенти в бар или тихо заведение. Предлага \"масажи и нещо повече\", а снимките й в профила разказват повече от обясненията й. Но Тома също не крие много - \"Обещавам, че ще бъдете в рая в моята компания\", споделя изкусителката, надупена към телефона си.  Голите красавици на по-солени цени имат и изисквания, посочва изданието. Сабрина, на 29 години, е категорична, че \"отговарям само на учтиви и разумни съобщения\" и ако получи такива, \"мога да дойда в хотела ви или вие да дойдете при мен и да ми кажете какво искате да ви направя\". Всички скъпоплатени проститутки са с отличен английски език.  Отбелязва се още и не без самоирония, че напливът от жрици се дължи на пияните британци, които изпълват курорта всяко лято. Не всички клиенти обаче са в рая на Слънчака. От британското външно министерство признават пред изданието, че всяка година имат многобройни оплаквания от зажаднели за секс сънародници. \"Туристи са ставали жертви на надценки в стриптийз барове, били са бити, ако не платят. Затова избягвайте тъмни места, паркинги, места с храсти и дървета, включително и на плажа, тъй като там са повечето проститутки в Слънчев бряг\", пише още Daily Star.", "date": "2018.09.11", "title": "Daily Star за Слънчака: Това е бардакът на България, елитна компаньонка като Сабрина върви само за 100 евро на час, знае и английски"}
{"url": "https://www.blitz.bg/obshtestvo/fotoreportazh-v-blits-zapoznayte-se-s-khilyadi-razlichni-svetove-na-aleya-na-knigata-v-tsentra-na-sofiya-snimki_news626233.html", "text": "\"Алея на книгата\" в София стартира и вече всеки, който иска да открие интересно четиво, може да се пусне на приятна разходка по столичния булевард \"Витоша\". Хиляди книги, над 60 български издателства и много интересни заглавия - това ви чака в центъра на София тази седмица.Това е шестото и рекордно голямо издание на \"Алея на книгата\". То ще бъде официално открито днес от 17 ч. в Литературния кът до паметника на Алеко Константинов в пешеходната зона на бул. \"Витоша\".  Началото ще дадат министърът на културата Боил Банов и Джаз формация \"София\".    Книжното изложение на открито вече успешно премина през Пловдив и Варна. Повече от 60 водещи български издателства ще представят новите си заглавия в общо 23 шатри.    Можете да откриете много интересни четива за вас и вашето дете.   Възможно е дори да се възползвате от частични намаления, с които да напълните още повече пликове с книги.", "date": "2018.09.11", "title": "Фоторепортаж в БЛИЦ: Запознайте се с хиляди различни светове на \"Алея на книгата\" в центъра на София (СНИМКИ)"}
{"url": "https://www.blitz.bg/layfstayl/shoubiznes/ivaylo-karanotov-podpali-vv-fermata_news626300.html", "text": "Новият сезон на „Фермата“ се оказа пресечна точка между върлия антикомунист Ивайло Караньотов и внучката на едно от най-титулуваните имена на режима – генерал Георги Милушев.  Гергана не крие, че често е приемана с предразсъдъци заради семейните си връзки, като се надява, че с участието си в шоуто ще развенчае голяма част от митовете за хората от този период, включително и за червените куфарчета. Гери обаче не успя да постигне своята малка победа по този въпрос в разразилата се разправия с мъжа на Аня Пенчева Ивайло.  Първият сериозен разговор между двамата по темата за комунизма, определено успя да вдигне кръвното на Караньотов, който заяви, че за разлика от него, Гери не е живяла по онова време и не го е „яла“ така, както се случило с него. За генерал Милушев Ивайло беше категоричен, че е бил част от номенклатурата и че не подкрепя твърденията на внучка му, че той не е имал възможността да се откаже от поста, на който е бил поставен – шеф на УБО.  „Два пъти ми предлагаха да стана партиен член, след Олимпиадата и след един рекорд. Аз съм единственият от националния отбор, който не е комунист и съм си поел последствията. А дядо ти е бил военен, край. Не искам разговорът да продължава. Моето поколение не може да го премълчи и да го прежали. Нямаш хал хабер“, разгневи се Ивайло.  Гери обаче е категорична, че фамилията й си е изкарала с честен труд парите и че връзката им с режима не е имало как да помогне, ако те не са работели усърдно. Именно в това тя ще се опита да убеди и зрителите на риалитито. ", "date": "2018.09.11", "title": "Ивайло Караньотов подпали във „Фермата“!"}
{"url": "https://www.blitz.bg/obshtestvo/stolitsa/byal-mertsedes-gi-presledva-v-zhivota-sofiyantsi-poludyakha-zaradi-tova-lskavo-vozilo-snimka_news626215.html", "text": "Бял „Мерцедес“, кръстосващ софийските улици, стана повод за дълги и цветисти коментари в социалните мрежи. Снимката на лъскавото возило обикаля фейсбук, а после стана ясно, че столичани многократно са го засичали и са въздишали по него.     Причината за това е не само фактът, че колата е скъпа, а и ексцентричният регистрационен номер – Е ХХХХХХ. Собственикът очевидно може да си го позволи, което породи дискусията откъде има тези пари.     „Тоя дали крие ДДС?“, „Това е сигурно най-скъпото „Еххх“ което съм виждал“, „Познавам един такъв, номерът му е по-ценен от живота“, коментират във фейсбук.     А една от потребителките разказва: „Миналата седмица карах през прохода Предела в посока Банско. Този автомобил се яви зад мен и ми направи впечатление номерът, а понеже съм предубедена - очаквах изненади по завоите, за да ме изпревари. Всъщност не създаде нито една рискова ситуация“.    ", "date": "2018.09.11", "title": "Бял \"Мерцедес\" ги преследва в живота! Софиянци полудяха заради това лъскаво возило (СНИМКА)"}
{"url": "https://www.blitz.bg/obshtestvo/regioni/khorr-13-godishno-se-vmkna-na-zabranena-prozhektsiya-na-film-na-uzhasite-v-sandanski-i-pripadna-ot-strakh-otkarakha-go-s-lineyka_news625958.html", "text": "13-годишно дете припадна в кино салон в Сандански по време на страховития хорър \"ТНЕ NUN\" /Монахинята/. Инцидентът стана тази вечер на вечерната прожекция от 20 часа, разбра struma.com.   Въпреки изричното предупреждение, че филмът е за лица над 16-години, 13-годишното влязло в салона, без придружител. В разгара на бруталните сцени от филма, детето се свлякло на седалката, твърдейки, че не се чувства добре, малко по-късно състоянието му се влошило. Незабавно е изведено навън и транспортирано с екип на Спешен център до местната болница.  Филмът \"Монахинята\" е нов, той е дело на режисьора Корин Харди и на 6 септември 2018, е пуснат по кината у нас. Разказва за млада монахиня в зловещ манастир в Румъния, която се самоубива. В резултат Ватикана изпраща свещеник с тежко минало и момиче,което се готви за финалните си обети, да разследват случилото се.  Двамата разкриват ужасяваща тайна на ордена, рискувайки животите си. Те се изправят срещу зловеща, демонична монахиня. Манастирът се превръща в ужасяващо бойно поле между живите и обречените. Следват една след друга батални, жестоки сцени, които вероятно са повлияли на малкото дете в салона.  Внимание родители! Филмът съдържа опасни за децата ви сцени ,така че малолетните не бива са се подлагат на това ужасяващо преживяване. Въпросът е защо тези, които проверяват билетите са допуснали такова малко дете да влезе в киносалона. ", "date": "2018.09.11", "title": "Хорър! 13-годишно се вмъкна на забранена прожекция на филм на ужасите в Сандански и припадна от страх, откараха го с линейка!"}
{"url": "https://www.blitz.bg/intsidenti/katastrofi/advokatt-na-piyaniya-nadziratel-ubil-dete-na-ptya-protestt-sreshchu-klienta-mi-beshe-tendentsiozen-snimki_news626193.html", "text": "Адвокатът на надзирателя Георги Доков – Георги Карпаров, влезе в луди пререкания и спорове с пловдивските журналисти, обявявайки, че нищо няма да каже и да коментира. На настойчивите въпроси на БЛИЦ адвокатът каза, че репортерът ни му се кара.Единственото нещо, което защитата заяви, е, че протестът срещу клиента му, организиран от близките на загиналото момче пред пазарджишкия окръжен съд е тенденциозен и подклаждан.  „Никой не отрича, че е имало алкохол и че е станал инцидентът”, каза още Карпаров, но отказа да уточни дали надзирателят е имал и други подобни издънки зад волана, сядайки, употребил алкохол.  БЛИЦ припомня, че в края на август на път между две пазарджишки села Доков, който е надзирател в пазарджишкия затвор, уби  16-годишен колоездач.  Надзирателят е шофирал след употреба на алкохол. Кристина ИВАНОВА, БЛИЦ          ", "date": "2018.09.11", "title": "Адвокатът на пияния надзирател, убил дете на пътя: Протестът срещу клиента ми беше тенденциозен (СНИМКИ)"}
{"url": "https://www.blitz.bg/intsidenti/katastrofi/pazardzhishkiyat-nadziratel-ubil-dete-na-ptya-e-arestuvan-otnovo_news626207.html", "text": "Надзирателят от пазарджишкия затвор Георги Доков се връща в ареста. Това реши преди минути Апелативен съд-Пловдив.БЛИЦ припомня, че скандалният надзирател беше освободен от Окръжен съд-Пазарджик под парична гаранция от 10 000 лева, въпреки че е бил зад волана с 1,58 промила алкохол, а 16-годишната му жертва е издъхнала минути след като джипът е връхлетял върху нея. По време на мярката за неотклонение стана ясно, че Доков има множество нарушения на пътя, по 9 от тях има наложени административни актове.  В последната си дума пред съда Георги Доков каза, че е пил една ракия и така се е случило. Съжалявал.  Промилите алкохол обаче не кореспондират изобщо с изпиването на една чаша алкохол. Доков твърди, че е бил в дома си, но нямал салата, затова се качил в джипа си и тръгнал да купува домати. По делото обаче има данни, че той е бил на заведение, разкриха пред БЛИЦ наши източници.  Прокурорът обясни пред БЛИЦ, че групата деца, сред които е бил и загиналият Станислав Стоянов, се е движила извън пътното платно, в тревата. Доков е криволичел по пътя и е връхлетял върху тях именно там. Две от момчетата, станали свидетели на кървавия ужас и на смъртта на приятеля си, са дали показания, че след като надзирателят връхлита върху Станислав, който се е движел последен в колоната, е спрял на милиметри от тях. Съдът се съгласи с прокурора, че извършеното от надзирателя е с висока обществена опасност и охраната щракна белезниците на Доков още в съдебната зала.    Кристина ИВАНОВА, БЛИЦ    ", "date": "2018.09.11", "title": "Пазарджишкият надзирател, убил дете на пътя, е арестуван отново"}
{"url": "https://www.blitz.bg/kriminalni/dnk-test-razkri-koy-e-maniakt-zalyal-nyakolko-momicheta-s-kiselina-v-rusiya-snimka_news626226.html", "text": "В руския град Будьонновск задържаха \"киселинния маниак\", която миналото лято осакати няколко момичета. Оказва се, че изродът е действал от злоба, предават световни медии.  През юни миналата година в продължение на една седмица мъжът заля с киселина три момичета.  пострадалите са тийнейджърки на 15-16 годишна възраст.  Момичетата получиха сериозни изгаряния и нападателят незабавно започна да се издирва. Човекът почти не оставил доказателства. Заподозреният бе хванат благодарение на ДНК проба, оставена в една от кутиите с киселина.  Правоприлагащите органи провериха 2000 души по време на търсенето. Оказа се, че маниакът е на 19 години. Той призна, че е извършил зверствата. Превод: БЛИЦ    ", "date": "2018.09.11", "title": "ДНК тест разкри кой е маниакът, залял няколко момичета с киселина в Русия (СНИМКА)"}
{"url": "https://www.blitz.bg/kriminalni/prestplenie/mzh-ss-slushalki-obikalya-ulitsite-na-blagoevgrad-i-razkazva-veliki-istorii-za-rabotata-si-no-kogato-vleze-v-nyakoy-magazin-snimki_news626223.html", "text": "Мъж, представящ се за гинеколог, граби от магазини в Благоевград. Скандалът гръмна вчера, след като стана ясно, че въпросният \"лекар\" от месеци обикаля централна градска част и се представя за талантлив гинеколог, работещ в лечебно заведение в областния център, пише Struma.com.Сензационната история се разплете, след като вчера вечерта мъж влязъл в популярен магазин за домашни потреби и подаръци в центъра на града. Харесал си детска пластмасова корона и кукла. Общата стойност на покупките била 4.50лв. В последствие, след обикаляне в кръг на магазина, господинът оставил короната, но мушнал куклата в раницата си.  Камерите на магазина заснели всеки детайл от кражбата. Служител на обекта забелязал веднага кражбата и видел, че господинът е отишъл в съседния магазин за парфюми и уговарял продавач-консултанта там да му махне етикета. Служителка от първия магазин веднага го хванала и го принудила да заплати открадната стока: 3.50лв.  \"Помислих, че стоката е платена, обърках се. Съжалявам\", казал господинът.  Според служители на улицата, мъжът често обикалял града и се представял за лекар. Носел слушалки и разказвал велики истории, как работи за частната болница. Според достоверни източници, мъжът наистина кандидатствал за работа в лечебното заведение, и то за длъжност: гинеколог, твърдейки, че е дипломиран лекар. Отказана му е назначение, но въпреки това 6 месеца по-късно все още се нарича лекар и разказва истории как е бил назначен в частното лечебно заведение и, че упражнява професията си.  Според някои от служителите в търговските обекти на улицата, мъжът бил родом от Кюстендил, като там бил печално известен с поредица от дребни кражби. Явно апашът се е преместил в Благоевград, като освен обири, вече взима и чужда самоличност.  Все още не е ясно дали полицията ще вземе мерки, както дали от болница ще го съдят за злоупотреба с името на лечебното заведение.     ", "date": "2018.09.11", "title": "Мъж със слушалки обикаля улиците на Благоевград и разказва велики истории за работата си, но когато влезе в някой магазин... (СНИМКИ)"}
{"url": "https://www.blitz.bg/kriminalni/drvari-se-klakha-v-trn-ediniyat-izbyaga-no_news626253.html", "text": "33-годишен, криминално проявен мъж бе задържан от служители на РУ – Трън за нанасяне на лека телесна повреда. Късно снощи, около 23,15 ч. в РУ – Трън бил подаден сигнал за намушкан мъж в трънското село Лева река.     Пристигайки на местопроизшествието, служителите на реда заварили 35 – годишния И. Ж. с прободна рана в областта на гърба. Потърпевшият незабавно бил транспортиран в ЦСМП Перник без опасност за живота.     Криминалистите от РУ -Трън предприели незабавни оперативно – издирвателни мероприятия, в резултат на които бил установен извършителя на криминалното деяние – З. Я. (33 г. ) от град Кюстендил. Открит е и ножът, с който била нанесена прободната рана.     Двамата мъже работили заедно като дървосекачи в района на селото. Оказало се, че повод за намушкването е възникнал спор между тях. Извършителят е криминално проявен, познат на органите на реда с извършени кражби. Задържан е за 24 часа с полицейска заповед.     Образувано е досъдебно производство и работата по случая продължава.    ", "date": "2018.09.11", "title": "Дървари се клаха в Трън, единият избяга, но…"}
{"url": "https://www.blitz.bg/intsidenti/katastrofi/blits-tv-smrtna-prisda-e-bila-izplnena-za-otnemane-na-choveshki-zhivot-na-ptya_news626235.html", "text": "Извършеното престъпление е тежко и нищо не оправдава това, че човек, който би трябвало да спазва закона и е надзирател в затвора, си е позволил да седне пиян зад волана. Промилите алкохол са много, а в миналото си Георги Доков има девет административни наказания за нарушения по пътищата. Затова поисках постоянен арест, коментира извън съдебна зала прокурорът по скандалния процес.Държавното обвинение каза още, че война на България не й трябва, защото сами се избиваме по пътищата.  През цялото време – и преди, и след съдебното заседание, Доков криеше лицето си и отказваше всякакъв коментар по темата. Адвокатът му Георги Карпаров поиска по-лека мярка за клиента си с довода, че дори и най-тежкото наказание няма да върне живота на убитото момче. „Преди много години в Хасковско дадоха смъртна присъда за подобен случай, но дори и тя не промени нещата. Войната по пътищата продължава и се увеличава”, каза защитникът Карпаров.  Както БЛИЦ съобщи, в края на август надзирателят от пазарджишкия затвор седна пиян зад волана на джипа си и уби на място 16-годишният Станислав Стоянов, който карал колело с приятели.     Кристина ИВАНОВА, БЛИЦ  Любомир БАКЪРДЖИЕВ, БЛИЦ    ", "date": "2018.09.11", "title": "БЛИЦ TV: Смъртна присъда е била изпълнена за отнемане на човешки живот на пътя"}
{"url": "https://www.blitz.bg/svyat/v-grtsiya-razsledvat-misteriozno-ubiystvo-v-mafiotski-stil-kray-grobishche-v-predgradie-na-atina_news626239.html", "text": "Мъж беше застрелян в предградие на Атина през нощта срещу вторник. Властите виждат в случилото се война за територии между враждуващи престъпни групи, съобщава БГНЕС.Неназованият, чиято възраст е между 40 и 50 г., е намерен прострелян край гробището Агия Параскеви. Той се намирал в автомобил, регистриран на жена.  От първоначалния оглед на тялото е установено, че жертвата е била простреляна три пъти от някого, който се е приближил с кола или мотоциклет. Малко вероятно е убитият да е имал среща с някого на мястото, където среща смъртта си.  Има информация, че в миналото убитият е бил разследван за различни престъпления, включително свързани с наркотици и рекет, но не е бил осъждан.  ", "date": "2018.09.11", "title": "В Гърция разследват мистериозно убийство в мафиотски стил край гробище в предградие на Атина"}
{"url": "https://www.blitz.bg/kriminalni/prestplenie/advokat-iliyan-vasilev-razkri-kakvo-se-sluchva-s-izdirvanite-marinela-i-vetko-arabadzhievi_news626246.html", "text": "До дни Маринела и Ветко Арабаджиеви ще се върнат в България доброволно. Това съобщи адвокат Илиян Василев на заседание на Апелативния специализиран съд.Двамата са издирвани с европейска заповед за арест от края на август. Те са обвинени за участие в организирана престъпна група за данъчни престъпления - укриване на данъци и пране на пари.  Днес Апелативният специализиран наказателен съд гледа жалба на специализираната прокуратура срещу пускането под парична гаранция на други трима от групата - синът им Вълчо Арабаджиев, Ромелия Кирилова и Елена Караянева. Обвиняемите настояват за по-лека мярка, съобщи БНР.  Преди минути съдът се оттегли на съвещание. Очаква се решението да бъде обявено след час.   ", "date": "2018.09.11", "title": "Адвокат Илиян Василев разкри какво се случва с издирваните Маринела и Ветко Арабаджиеви"}
{"url": "https://www.blitz.bg/goreshtite-novini/spetssdt-vrna-v-aresta-vlcho-arabadzhiev_news626282.html", "text": "Апелативният спецсъд върна в ареста Вълчо Арабаджиев - син на Ветко и Маринела Арабаджиеви. Съдът измени мярката му в “задържане под стража”.  Ромелия Кирилова и Елена Караянева също са с най-тежката мярка за неотклонение. Родителите му все още се издирват с бюлетина на европол.   21-годишният син на Ветко и Маринела Арабаджиеви беше задържан при акция в хотел \"Маринела\", заедно с две счетоводителки и обвинен в пране на пари. Ромелия Кирилова и Елена Караянева пък получиха обвинение за участие в организирана престъпна група за данъчни измами. Съдът реши и двете жени да бъдат пратени в ареста, докато трае разследването срещу групата.  Преди дни тримата бяха пуснати под парична гаранция от по 20 000 лв. от съдия Вилислава Ангелова от Специализирания наказателен съд. Според магистратите не е изяснено, че Вълчо Арабаджиев е бил наясно, че откритите при него в каса 2,5 млн. евро са придобити от родителите му чрез евентуална престъпна дейност. Прокуратурата заяви, че ще протестира мярката, тъй като настоява за постоянен арест. Адвокатът на Арабаджиев също обжалва решението, тъй като иска по-лека мярка за неотклонение.  Вълчо е прекарал последните 8 години в чужбина, като през последните 5 години учи право в Лондон, каза адвокатът Илиян Василев. Той обясни, че на името на Вълчо Арабаджиев е имало внесени около 2 млн. евро, но семейството е преминало през множество данъчни проверки и нарушения не са били констатирани.  \"Родители, които имат 200 лв, ще дадат на детето си толкова, тези, които имат 20 хиляди - 20 000, тези имат 25 милиона. Това е личното имущество на семейство Арабаджиеви и част от тях са внесли в банкова касета\", отбеляза адвокат Василев, който бил нает от родителите да защитава сина им в съда. Лично Маринела Арабаджиева му се обадила с предложение да помогна на детето й.    ", "date": "2018.09.11", "title": "Спецсъдът върна в ареста Вълчо Арабаджиев"}
{"url": "https://www.blitz.bg/kriminalni/izpepelyavashchi-chuvstva-devstvena-uchitelka-se-vlyubi-v-15-godishen-uchenik-i-mu-podari-nay-skpoto-si-no-kovaren-negov-priyatel-gi-izdade-snimki_news626219.html", "text": "23-годишна учителка от Тексас е обвинена в сексуално насилие над 15-годишен тийнейджър през юли 2017 г. Девствената Хана Сибой твърди, че се влюбила в ученика и той станал първият, с когото проявила интимност.С жертвата си учителката се срещнала в училище. Отначало Хана и тийнейджъра си пишели и разменяли интимни видеоклипове, а след това  влезли и в сексуален контакт.  Инцидентът бил оповестен от друг ученик от същото училище, който видял учителката и младия й любовник през прозореца на спалнята. В полицията Хана не отрече и призна, че е правила секс с ученика. В същото време учителката твърди, че се е влюбила в момчето и е загубила девствеността си с него.      В момента Хана, която е освободена от училището, чака да узнае присъдата си. Тя вече признава, че връзката й с тийнейджъра е грешка и заявява, че трябва да се държи по-отговорно. Дали съдът ще вземе предвид покаянието на момичето при взимането на присъдата не е известно. Превод: БЛИЦ          ", "date": "2018.09.11", "title": "Изпепеляващи чувства: Девствена учителка се влюби в 15-годишен ученик и му подари най-скъпото си, но коварен негов приятел ги издаде! (СНИМКИ)"}
{"url": "https://www.blitz.bg/kriminalni/prestplenie/lyubovnitsa-zavleche-s-falshiv-dokument-naslednitsite-na-pochinal-mzh_news626284.html", "text": "Районна прокуратура-Пловдив внесе в съда обвинителен акт срещу Н.Б., на 69 г. Жената е обвинена за това, че за времето от 27 ноември 2014 г. до 5 януари 2015 г., в с. К., обл. Пловдив, съставила частен документ – саморъчно завещание от името на другиго, като попълнила лист, носещ подпис на издателя, със съдържание, което не съответства на волята на подписалия.  По делото е установено, че обвиняемата изписала собственоръчно текст от името на мъжа, с който живеела на семейни начала, със завещателно разпореждане, че оставял на внука й “апартамент, къща и пари в банка – да бъдат само за него“.   По-късно мъжът починал, като обвиняемата спазила процедурите за заверяване на завещателните разпореждания. Междувременно наследниците оспорили по гражданскоправен ред автентичността на документа, който бил прогласен за нищожен от съда, като причината е, че завещанието трябвало да бъде изцяло написано ръкописно от самия завещател, но в случая не било сторено. Според експертно заключение, ръкописният текст бил изпълнен от обвиняемата.   По делото са разпитани свидетели, извършени експертизи и др. Предстои Районен съд-Пловдив да насрочи заседание.  Криситна ИВАНОВА, БЛИЦ  ", "date": "2018.09.11", "title": "Любовница завлече с фалшив документ наследниците на починал мъж"}
{"url": "https://www.blitz.bg/kriminalni/prestplenie/retsidivist-s-37-prisdi-zaplashva-zhurnalist-sledvashchata-razbita-kola-shche-e-tvoyata-video_news626296.html", "text": "Автоджамбазинът Милко Киров днес се яви в Бургаския районен съд, където магистратите разгледаха мярката му за неотклонение, свързана с поредното тежко престъпление, което бургаският рецидивист извърши, пише flagman.bg.  БЛИЦ припомня,  че Киров бе спипан в неделя посред нощ от смелия добричлия Петко Петков, който сгащил Милко да тараши колата му. Той извършил граждански арест на автоджамбазина, докато дойде полицията.  Смелчага извърши граждански арест на автоджамбаз в Сарафово  40-годишният Милко днес бе представляван от служебен защитник – адвокат Кирил Петков. Той обаче беше безсилен да защити клиента си заради огромното крими досие на своя клиент.  Справката за съдимост на Милко се оказа цели 22 страници и може би е една от малкото толкова големи за човек на възраст 40 години, съобщи наблюдаващият прокурор. Киров има 37 присъди, а за 3-те месеца откакто е пуснат от затвора, срещу бургазлията има започнати 3 досъдебни производства за тежки умишлени престъпения.  Петко извършил гражданския арест на рецидивиста Милко Киров. Кой остави крадеца на свобода?  Киров, който e със средно техническо образование със специалност... автомобили, си позволи доста скандално поведение, отправяйки заплаши към журналистите в кулоарите на съда.  \"Следващата разбита кола ще е твоята!\", заплаши Киров репортер, който му отвърна, че не притежава собствен автомобил, но това явно подразни още повече бургаският рецидивист: \"Ш'си купиш!\"  Това обаче не бяха всички закани на Киров към представителите на медиите. На друг журналистически въпрос той си позволи дори да заплаши със саморазправа с думите „Ай изчезвай, че ще ти лепна два шамара, ве!“.  Бургаският районен съд нямаше друг избор освен да остави зад решетките Киров. Закоравелият рецидивист с 37 присъди нямаше как да бъде пуснат на свобода или с по-лека мярка, тъй като има сериозна опасност да се укрие, да извърши друго престъпление или да попречи на разследването. Той не е бил открит от полицаите и на настоящия си адрес в жк \"Меден рудник\".  „Това са лъжи, живея си в \"Меден рудник\". Не съм станал клошар и винаги си вдигам телефона, като ме викат от съда. Винаги съм идвал!“, твърдеше в залата Киров в отчаян опит да отърве решетките.   Ако бъде признат за виновен, Киров може да влезе \"на топло\" за доста дълъг период от време - между 3 и 15 години.  Решението на Районния съд подлежи на обжалване.     ", "date": "2018.09.11", "title": "Рецидивист с 37 присъди заплашва журналист: Следващата разбита кола ще е твоята! (ВИДЕО)"}
{"url": "https://www.blitz.bg/politika/borisov-sobshchi-chudesna-novina-za-vdiganeto-na-zaplatite-i-spodeli-mkata-si-za-smenenite-ministri-video_news626204.html", "text": "Най-много на мен ми е мъчно, че сменям министрите. Отгледал съм ги от деца в партията. Прекрасни отношения, но такава е ситуация. Ние не сме БСП. Това каза при посещението си във Варна министър-председателят Бойко Борисов.„Не очаквам изненади в гласуването”, добави Борисов пред журналисти.  „Никога не е имало вътрешна съпротива между коалиционните партньори”, каза още премиерът.  „За никого не съм казал нищо. Само срещу нас се говори всеки ден по най-злъчен начин. Виждате как синхронизирано се говори и от няколко места по една и съща тема – от БСП и от президентството”, посочи той.  „С финансовия министър работихме доста тези дни. От 1 януари мисля, че с 10% можем да вдигнем заплатите на целия бюджетен сектор, което ще повлече всички. Утре това ще го говорим на Министерски съвет. Разчетите ни го позволяват. Има ли комунисти на власт, тогава са дефицитите. Взехме бюджета на дефицит, сега е на излишък”, заяви Борисов.        ", "date": "2018.09.11", "title": "Борисов съобщи чудесна новина за вдигането на заплатите и сподели мъката си за сменените министри (ВИДЕО)"}
{"url": "https://www.blitz.bg/politika/ninova-obyasni-kak-bsp-shche-predstavi-viziya-za-blgariya-v-tsyalata-strana_news626231.html", "text": "До края на декември ще стъпим във всяка българска община за „Визия за България“, тя е разговор за бъдещето, а не партийна свада за настоящето. Това каза лидерът на БСП Корнелия Нинова по време на брифинг пред кметството на село Баня, Община Разлог, цитирана от „Фокус“.„Обявихме, че тръгваме на срещи, разговори в цялата страна с амбициозната задача да се срещнем с максимално много български граждани - всеки, който с каквото може да ни помогне за окончателното изготвяне на нашия проект „Визия за България“.   Това е разговор с всички българи за бъдещето, а не партийна свада за настоящето. Няма нужда да обясняваме на хората, че живеят зле, че има корупция, че здравеопазването се разпада. Оттук нататък е какво след ГЕРБ и Патриотите“, каза Нинова.  Тя припомни отново, че 20 депутати от БСП ще бъдат в парламента а останалите народни представители от левицата тръгват на срещи в страната, разпределени по график.  „Решението ни е цялата група да отива в една област, разделена на по четири-пет човека, за да обхване всяка една община“, заяви Нинова. Тя уточни, че по ключови моменти в работата на парламента, групата ще се връща в пленарната зала. Като примери лидерът на БСП изброи ветото на държавния глава по АПК, гласуването на новите министри, обсъждането на бюджета и предложенията на БСП по него, както и Закона за пътищата.  „Поставихме си времеви хоризонт – до края на декември да може да стъпим във всяка българска община да обсъдим с максимално много хора нашите идеи“, каза Нинова и каза, че очаква да дойдат най-добрите идеи по визията.  „В края на декември обобщаваме, конкретизираме около кои от тези идеи има национално съгласие. Имаме нужда от национално съгласие около няколко ключови неща“, заяви Нинова. Лидерът на БСП отхвърли тезата, че 20 депутати от БСП ще стоят в Народното събрание, за да пазят кворума и уточни: „Кворумът в България е 121 гласа, управляващите имат на разположение с 161. Нямат нужда от тези гласове. Тези хора ще отстояват наши предложения, позиции“, допълни Нинова. ", "date": "2018.09.11", "title": "Нинова обясни как БСП ще представи \"Визия за България\" в цялата страна"}
{"url": "https://www.blitz.bg/politika/borisov-otkri-novata-gimnaziya-v-burgas-i-zhegna-bsp-dokato-onezi-sa-na-spa-nie-szdavame-svetloto-bdeshche-sega-snimkivideo_news626251.html", "text": "Докато онези са на СПА центрове, ние какво правим. Те в светлото бъдеще си го представят така, някога, докато ние сега го създаваме. То е днес. Това заяви премиерът Бойко Борисов по време на откриването на новата Професионална гимназия по компютърно програмиране и иновации в Бургас във връзка с двудневния семинар на социалистите в четиризвезден СПА хотел в Баня, Разложко.  „Аз не съм на СПА център като БСП, аз работя – откривам училища, технологични паркове, зали. Не ме интересува какво казва Корнелия Нинова. Само да ѝ покажат снимките на г-жа Нинова и да не коментира. Снимките на технологичното училище, на технологичните паркове, на роботите, на децата – какво сме направили, а не какво ще направим\", каза той след официалната церемония.  “Имате възможност да се обучавате в заведение, което трудно се вижда и на Запад”, подчерта премиерът Борисов и допълни, че в училищното настоятелство са големи фирми, които ще съдействат за създаване и продажба на IT продукти, изработени от учениците.     “През следващите десетилетия трябва да бъдем създатели на дигитални устройства. От това зависи дали ще бъдем развиваща се страна. Тук ще има иновации и те ще тръгват от училище”, посочи министърът на образованието Красимир Вълчев при откриването на гимназията.     След ремонта учебното заведение разполага с високотехнологичен кампус по западен образец – с отделни сгради и просторен двор, извън шума и трафика на големия град. Четирите сгради са напълно обновени и модернизирани - с поставени топлоизолация и хидроизолация на стените и покривите, нова дограма, енергоефективно осветление, нови отоплителни и електрически инсталации. Вътрешните помещения са ремонтирани, обзаведени и оборудвани с най-модерна техника – компютри, 3D принтер, мултимедийни екрани и интерактивни дъски, система за видеоконферентни връзки, роботизирани системи и др.     Учениците ще ползват най-съвременно дигитализирано учебно съдържание, разработено от Microsoft и Google, съчетано с безопасна виртуална среда за обучение на всеки ученик. Освен компютърни науки, в кампуса ще се изучава задълбочено и английски език.     Гимназията по програмиране в Бургас е сред първите учебни заведения, които внедряват в обучителния процес на своите ученици собствен хуманоиден робот. Целта е хуманоидът да се обучава заедно с учениците на високотехнологичното училище и да развива своите функционалности благодарение на тях.        ", "date": "2018.09.11", "title": "Борисов откри новата гимназия в Бургас и жегна БСП: Докато онези са на СПА, ние създаваме светлото бъдеще сега (СНИМКИ/ВИДЕО)"}
{"url": "https://www.blitz.bg/politika/angel-dzhambazki-dolu-rtsete-ot-ungariya-bdeshcheto-na-es-e-da-se-prevrne-v-evropeyski-syuz-na-suverennite-otechestva_news626257.html", "text": "Един призрак броди из Европа - призракът на розовия либерализъм. Всички сили на нова Европа са се съюзили за свещена хайка срещу този призрак: ЛГБТ либералите от запад, зелените терористи от север и необолшевишките комунисти от юг.  За пръв и последен път ще ме видите да заимствам каквото и да е било от Карл Маркс и Фридрих Енгелс, в случая моята своеобразна перифраза на първия абзац от Манифест на комунистическата партия. Смятам, обаче, че в този случай подобна алегория е подходяща. Причината за това е отношението на институциите на ЕС към инакомислещите.  Това заявява евродепутатът и заместник-председател на ВМРО Ангел Джамбазки в своя позиция, съобщиха от пресцентъра на партията.  Ето какво посочва още той:  В края на миналата година Европейската комисия започна наказателна процедура срещу Полша по чл. 7 от Договора за Европейския съюз. Конкретният повод за това бяха редица конституционни промени, проведени от полското правителство. Причината, обаче, е далеч по-дълбока. От години ЕК се опитва да накаже страни като Полша поради простата причина, че страната води независима вътрешна политика и държи на своите традиционни ценности. Впоследствие, за мое съжаление, представителите в Европейския парламент подкрепиха ЕК. Днес е ред на Унгария.  За тези от Вас, които не са запознати с витиеватата брюкселска терминология, бих искал да направя няколко пояснения. Член 7 от Договора за Европейския съюз осигурява нормативната база за това определена страна-членка да бъде наказана за неизпълнение на определени свои задължения. Точната формулировка е следната: „очевиден риск от тежко нарушение от държава-членка на ценностите, посочени в член 2“.  Член 2 от своя страна посочва ценностите, на които се основава ЕС. Такива ценности са човешкото достойнство, на свободата, демокрацията, равенството, правовата държава и правата на малцинствата. Проблемът е там, че когато си позволяваш да санкционираш някого на базата на субективни преценки, се отваря вратичка за фрапиращ двоен стандарт.  Така е и в този случай с разликата, че сега инициативата се подема от Комисията по граждански въпроси, правосъдие и вътрешни работи. Ултралибералните кръгове в ЕС, в това число и хора от върхушката, си позволяват да определят кое е европейска ценност и кое не. Да вземем например председателя на групата на либералите в Европейския парламент - Ги Ферховстад. Той нееднократно си позволява в пленарната зала (а и извън нея) да твърди, че единствените ценности, които Европа може да има, са крайно либералните левичарски – тези, свързани с неконтролирана миграция, еднополови бракове, промяна на сексуалната ориентация и прочее.  Ние, представителите на истинските, непреходни ценности на стара Европа никога няма да се съгласим с подобна формулировка. И ако това беше само реторика, то бихме могли да го определим като колоритна част от дебата ни с представителите на лявата част от политическия спектър. Проблемът е, че това монополизиране на ценностите от страна на либералите и бюрократите води до спекулации с използването на клаузата, заложена в чл. 7 от Договора за Европейския съюз. От тук идват и сравненията на ЕС със Съветския съюз. Всяка проява на различно (от правилното) мнение се наказва.  От идването му на власт политическите противници на Виктор Орбан го нападат по всеки възможен начин. Още през 2010 г., първата година на неговото управление, ЕК започна редица правни възражения срещу банковата реформа, която той въведе. През 2011 г. левичарските сили в Европейския парламент разкритикуваха новия медиен закон в Унгария. А опитите да се действа чрез активиране на чл. 7 по т. нар. „унгарски въпрос“ датират още от 2013 година, когато Руи Таварес, представител на зелените в Европейския парламент, подготви доклад за Комисията по граждански свободи към ЕП, в който предложи Унгария да бъде наказана. През 2014 г. пък ЕС разкритикува Унгария заради това, че отказва да приеме мулти-култи модела, фаворизиран от европейските либерално-болшевишки елити. От тогава насам датират и критиките относно твърдата политика на Орбан срещу приемането на нелегални мигранти на територията на Унгария.  Всички тези атаки имат нещо общо помежду си. Те не са мотивирани от юридическа необходимост, каквато Договора за ЕС предвижда. Напротив - те са политически мотивирани от противниците на Виктор Орбан и „Фидес“. Очевидно е, че това е единственият начин да се противодейства на един политик, който е твърдо решен да запази ценностите на народа си и който има достатъчно електорална подкрепа, за да води независима политика. Когато не могат да го победят на избори, НПО-та и противници от Унгария и Европа действат нагло и подмолно, завоалирайки политически мотивираните си действия като нарушение на юридическия фундамент на ЕС.  Твърдо съм убеден че няма да успеят. Дори докладът на колегата Саргентини (да, познахте, от Зелената партия) и Комисията по граждански свободи към ЕП да бъде приет, крайната дума има Съветът на ЕС. Там тези номера няма да минат. И това е доста показателно. Това трябва да показва посоката, към която ЕС трябва да насочи реформите си. Защото властта, взимането на решения, а и политическата отговорност трябва да принадлежи на правителствата на суверенните страни-членки. Не на брюкселските бюрократи и розовите либерало-болшевики.             ", "date": "2018.09.11", "title": "Ангел Джамбазки: Долу ръцете от Унгария! Бъдещето на ЕС е да се превърне в Европейски съюз на суверенните отечества"}
{"url": "https://www.blitz.bg/obshtestvo/nay-raztrsvashchoto-ot-noviya-broy-na-shou_news626212.html", "text": "Унизиха жестоко Веселин Маринов  ............................................     Ванга предрекла, че баща ми ще стане писател  ............................................     Бомба избухва на концерт на Оскар Бентън в Кърджали  ............................................     Анелия пръсна 100 бона за клип в Турция  ............................................     Ники Илиев – неграмотен!  ............................................  Пере ме сачмата нонстоп  ............................................  Не бих пуснал на жена с повече корекции от сутрешните ми ерекции  ............................................     Години наред са ни тъпчели главите със зверски глупости  ............................................     БСП качи спасителя си на кръста  ............................................     7 човека живеят втори живот заради Янка Рупкина  ............................................     Ако можех бих спрял всички войни и бих вдигнал всички граници  ............................................     Духовността и сексът са двете най-естествени неща  ............................................     4 байпаса държат жив Петър Вучков  ............................................     Вандали с бухалки плашат Теди Кацарова ............................................  ", "date": "2018.09.11", "title": "Най-разтърсващото от новия брой на \"ШОУ\"!"}
{"url": "https://www.blitz.bg/politika/prezidentt-radev-progovori-za-otnosheniyata-mezhdu-blgariya-i-srbiya_news626262.html", "text": "Активният политически диалог между България и Сърбия носи общи успехи в търговския обмен и туризма и близост между нашите граждани. Нашите чести срещи и разговори са показателни за новия дух на отношенията между България и Сърбия и за това, че следваме неотлъчно своите общи цели – историческо помирение и съвместното ни бъдеще в Европейския съюз. Това заяви президентът Румен Радев, който се срещна с председателя на парламента на Република Сърбия Мая Гойкович на „Дондуков“ 2, съобщиха от прессекретариата на държавния глава.   Президентът даде висока оценка на интензивния диалог между България и Сърбия и изрази надежда той да бъде продължен и задълбочен на различни нива, за да напредва двустранното сътрудничество в областите от общ интерес. Държавният глава приветства задълбочаващото се сътрудничество между парламентите на двете държави и активната размяна на посещения на високо и най-високо равнище през последните години, които укрепват приятелските отношения.  „Признателен съм за поетия ангажимент от президента Вучич към Българското национално малцинство в Сърбия по време на срещата ни в Белград през юни т.г. както по отношение на образованието, така и за икономическото развитие на района, за увеличената финансова помощ за медиите, които излъчват съдържание на български език“, подчерта Румен Радев.  Държавният глава добави, че изпълнението на тези ангажименти ще укрепи доверието на гражданите в способността на двете държави заедно да постигнат напредък по този въпрос. Обща беше позицията, че Дунавската стратегия на ЕС носи ползи за всички страни от региона и може да бъде много по-ефективна чрез европейско финансиране на повече общи проекти за развитие по поречието на река Дунав.  „Дунавската стратегия ще бъде приоритет в следващите председателства на Съвета на ЕС“, посочи държавният глава и добави, че ангажимент за това беше поет през май т.г. на тристранната среща на президентите на България, Австрия и Румъния в град Русе, която се състоя по покана на президента Румен Радев. „Дунавската стратегия не бива да се пренебрегва заради големия ѝ потенциал да донесе не само икономическа и социална конвергенция в ЕС, но и духовно и културно сближаване. Вярвам, че страните от Дунавския регион имат волята да се обединят, за да стане тя основен приоритет и да донесе видими резултати за гражданите“, подчерта държавният глава.  „България и Сърбия са обединени от редица фактори – от историята, от близостта на културите и езиците си, но преди всичко – от своето общо бъдеще и стремежа да преодолеем предразсъдъците към своя регион. Благодарни сме за увереността и последователността, с която България се застъпва за разширяването на Европейския съюз и свършената работа по време на председателството ѝ на Съвета на ЕС“, посочи по време на срещата председателят на парламента на Република Сърбия Мая Гойкович. ", "date": "2018.09.11", "title": "Президентът Радев проговори за отношенията между България и Сърбия"}
{"url": "https://www.blitz.bg/politika/ninova-smyanata-na-ministri-e-zaguba-na-vreme-borisov-i-tsvetanov-sa-na-finala_news626265.html", "text": "Искаме разговор за бъдещето, не партийни свади за миналото, заяви лидерът на БСП Корнелия Нинова в село Баня, където се проведе семинар на парламентарната група на левицата.  Помолена да коментира последните скандали в управляващата партия лидерът на БСП заяви: Борисов и Цветанов са на финала, ние сме бъдещето.  Лидерът на БСП определи смяната на министри като безсмислена. „Ние не коментираме личните качества на този или онзи кандидат, а казваме, че това няма да промени системата, няма да промени политиката. Просто смяната на един с друг човек, ако ще продължи както досега, е нещо безсмислено. Важно е моделът, системата, по която функционира и МВР, и всички министерства в България. Там трябва да се променят нещата”, каза още тя.  Нинова заяви, че по време на семинара са били взети решения за организацията на ПГ на „БСП за България“ за настоящия парламентарен сезон. „Тръгваме на срещи-разговори в цялата страна с амбициозната задача да се срещнем с максимално много български граждани”, каза лидерът на социалистите и обясни, че в Народното събрание ще останат само 20 народни представители от БСП.  „Те ще отстояват нашите позиции и ще дават мнение по внесените законопроекти. Останалите тръгваме по срещи в страната, като ще пътуваме в сряда и четвъртък“, коментира тя. Нинова заяви, че има ключови моменти в работата на парламента, когато всички ще бъдат в зала – ветото на президента върху АПК, гласуването на новите министри, обсъждането на бюджета, законът за пътищата.  Социалистите са готови с четири законопроекта за внасяне в парламента –  управление на държавните предприятия, наследството на тракийските българи, защита от домашното насилие, защита на българското производство и срещу двойния стандарт при храните. ", "date": "2018.09.11", "title": "Нинова: Смяната на министри е загуба на време, Борисов и Цветанов са на финала"}
{"url": "https://www.blitz.bg/svyat/vuchich-otgovori-za-skandalnata-si-rech-v-kosovo-ne-sm-vzkhvalyaval-miloshevich_news626263.html", "text": "Президентът на Сърбия Александър Вучич обясни, че речта му в неделя в Косово, в рамките на която той спомена Слободан Милошевич, е била „фалшифицирана“ от много хора и те са я изкривили. Всъщност неговото изявление не е било в „прослава“ на последния югославски президент, а „сериозна и отговорна критика на политиката“, която е водила Сърбия, съобщава сръбският „Данас“.     На пресконференцията след срещата си с американския сенатор Рон Джонсън Вучич заяви, че неговото изказване в Косово било „чуто от някои журналисти, а от други – не“.     „Говорих най-вече за нас – сърбите, за нашите заблуждения, нашите грешки и нашия път за в бъдеще. Говорих за необходимостта от установяване на различни отношения между сърби и албанци“, увери Вучич.     „Ще повторя: Милошевич имаше най-голяма подкрепа, беше велик лидер, но резултатите от неговото управление на Сърбия са много, много лоши“, обясни сръбският президент, като подчерта, че втората част на речта му е изпусната и забравена от някои.     Сръбският президент заяви, че не е искал да напада Милошевич от тази историческа дистанция за „някои глупости, за които други са го нападали“, като оценките дали неговата съпруга му е влияла, или какво е правил неговия син.     „Това, което казах, не е прослава, а – напротив – сериозна и отговорна критика на политиката, която сме водили... И затова казах, че за нас е важно да не градим култ към гробовете, а култ към живите, не култ към миналото, а култ към бъдещето“, поясни още сръбският държавен глава.     Освен това той попита защо някои са предали само част от оценката за Милошевич, изваждайки я от контекста.     Вучич, без да посочва имена, оцени, че „това показва липса на готовност да се изправят“ срещу думите, които той „ясно е изрекъл, нито да се изправят срещу отговорен политик“.     „Защото не могат да водят такава отговорна политика. Само ако имат лош Вучич и лоша Сърбия те могат да имат политика. А ако Сърбия предлага мир, ако Сърбия иска добри отношения - е, това не е Сърбия, която искаме“, оцени сръбският президент.    ", "date": "2018.09.11", "title": "Вучич отговори за скандалната си реч в Косово: Не съм възхвалявал Милошевич"}
{"url": "https://www.blitz.bg/obshtestvo/spetsprokuraturata-iska-postoyanen-arest-za-vlcho-arabadzhiev_news626164.html", "text": "Прокуратурата днес ще иска постоянен арест за сина на хотелиерската фамилия Арабаджиеви – Вълчо Арабаджиев, който бе задържан след спецакция в хотелите на семейството, съобщават от институцията. Преди дни на засекретено заседание съдът пусна 21-годишния младеж под парична гаранция от 20 хил. лв.Според магистратите не е изяснено, че Арабаджиев е бил наясно, че откритите при него в каса 2,5 млн. евро са придобити от родителите му чрез евентуална престъпна дейност.  След зрелищна спецакция в края на миналия месец към наказателна отговорност бяха привлечени шест лица, пет от тях за участие в организирана престъпна група, а самият Вълчо Арабаджиев е с обвинение за пране на пари. Баща му Ветко и майка му Маринела бяха обявени за общодържавно издирване.", "date": "2018.09.11", "title": "Спецпрокуратурата иска постоянен арест за Вълчо Арабаджиев"}
{"url": "https://www.blitz.bg/kriminalni/nakazanie/ubietst-na-malkata-damla-otnovo-vliza-v-sda_news626180.html", "text": "Убиецът на малката Дамла ще влезе отново в съда. Този път той ще се изправи пред апелативните магистрати в Пловдив. От Окръжна прокуратура в Кърджали ще обжалват присъдата от 23 години затвор, която получи 26-годишният Мехмед Хасан.Предстои от държавното обвинение да изготвят протест, който да бъде входиран в 15-дневния законоустановен срок, съобщава 24rodopi.com, позовавайки се на прокуратурата.  Припомняме, че делото се гледа на първа инстанция по съкратената процедура от състав на Окръжния съд в Кърджали. 26-годишният убиец на Дамла получи 23 години затвор, а след изчитането на присъдата родителите на момиченцето огласиха съдебната зала с викове „Смърт!”.  „Да, съгласен съм. Аз съм си признал още миналия път”, пък бяха думите на Мехмед Хасан при въпрос на съдията дали признава изцяло фактите в обвинителния акт и желае делото да бъде по съкратеното съдебно следствие.  „Не знам какво да кажа! Няма как с думи да изразя, това което е в мен!”-изрече първият братовчед на Дамла преди съдът да се оттегли за вземане на решение.  От държавното обвинение поискаха доживотен затвор за убиеца, като с редукцията наказанието да бъде 29 години „лишаване от свобода” при строг режим.  Зверското убийство бе извършено на 17 декември миналата година. Дни преди това Мехмед открил ключовете за жилището на леля си Седат Муса в своя автомобил и решил да се възползва. Във фаталната нощ майката на Дамла била на работа в завод край Кърджали. Жената карала извънредна смяна. 30 минути след полунощ първият братовчед на Дамла се промъкнал в жилището. Той обикалял стаите, а след като влязъл в спалнята детенцето се събудило. За да прикрие влизането си в жилището младият мъж убил момиченцето. Той го задушил с голи ръце, притискайки устата и носа му. След това увил главата и раменете с тиксо, след което напуснал дома, а дни по-късно бе арестуван. В шахта в близост до блока разследващите открили захвърлените ръкавици, тиксо, ключ за дома, както и два презерватива.  Влизането в дома на спящата Дамла от страна на 26-годишния убиец на детето е продиктувано от „нотка на любопитство” - това обяви в пледоарията си служебният защитник на Мехмед Хасан по време на делото за зверското деяние, което разтърси региона. „Той е посочил по-късно и пред разследващите, че ако е имал възможност щял да се върне и да помогне. Този млад мъж не е осъзнавал какво е извършил. Винаги е помагал на семейството, гледал е детето”, посочи в мотивите си за по-леко наказание служебният защитник.  Съдът реши убиецът да изплати на родителите на детето общо 400 000 лева кръвнина.  ", "date": "2018.09.11", "title": "Убиецът на малката Дамла отново влиза в съда"}
{"url": "https://www.blitz.bg/obshtestvo/stolichanin-plashcha-za-parno-vpreki-che-se-topli-na-tok-za-10-godini-dlzhi-20-bona_news626166.html", "text": "Столичанин 11 години плаща за парно на максимална мощност, въпреки че се отоплява на ток. Това съобщава „Телеграф”, позовавайки се на абоната Ю.Ц., чието домакинство плаща по над 2 000 лева на сезон на парното. Причината е, че на радиаторите няма уреди за дялово разпределение.Според законова промяна от 2007 г. домакинството е длъжно да монтира разпределители на всички отоплителни тела, дори те да нямат връзка с тръбите на парното.  Още преди въвеждане на системата за дялово разпределение столичанинът по действащия тогава закон вика топлофикация, която срещи заплащане затваря и пломбира трите радиатора в жилището. Домакинството няма право да демонтира радиаторите и ги превръща в електрически отоплителни тела, като монтира в тях електрически нагреватели.  Всичко е нормално до 2007 г., когато с промяна в законодателството са вкарани наказателни текстове в енергийния закон, които предвиждат на потребителите, които не монтират върху всички радиатори, дори демонтираните и без връзка с инсталацията на парното, да се начислява максимално количество топлинна енергия за отопление.  Така на домакинството се начислява максимална енергия за отопление всеки следващ сезон. Въпреки протокол на отчетниците на топлинния счетоводител, който „установява, че трите радиатора са пломбирани” и въпреки че техническата експертиза установява, „че абонатът не използва топлинна енергия от минаващата през жилището сградна инсталация, а се отоплява с електричество”, на столичанина е начислено задължение от 2691 лв. за отопление и топла вода за сезон 2017/2018 г.  Това се повтаря всяка година въпреки възраженията и жалбите до фирмата за дялово разпределение, Топлофикация и Министерството на енергетиката. „Монтирането на уреди върху пломбираните радиатори при мен е невъзможно, тъй като са превърнати в електрически отоплителни тела. Ако се поставят разпределители върху тях, те ще отчитат топлината, получена от електрическия ток”, обяснява потърпевшият. „Нима е справедливо да плащам на „Топлофикация София” топлинна енергия, която не съм получил?”, пита гражданинът министъра на енергетиката.  Според него е несправедливо изискването пломбираните радиатори да се приравняват на отоплителни тела без уреди, за които от 2007 г. се начислява максимално потребление. „Излиза, че не мога да ползвам собствените си радиатори по начин, който съм решил за най-благоприятен”, коментира абонатът, който с писмо предлага на енергийния министър промени в Закона за енергетиката в тази му част.    ", "date": "2018.09.11", "title": "Столичанин плаща за парно, въпреки че се топли на ток! За 10 години дължи 20 бона"}
{"url": "https://www.blitz.bg/obshtestvo/izvnredno-v-blits-spetsprokuraturata-s-nov-udar-sreshchu-arabadzhievi-povdiga-im-obvinenie-za-8-mln-leva_news626195.html", "text": "Специализираната прокуратура нанесе нов, още по-тежък удар срещу семейство Арабаджиеви. Ръководените от Иван Гешев магистрати са повдигнали обвинение срещу фамилията за укрито ДДС в размер на 8 милиона лева, научи БЛИЦ от два независими източника.До този момент прокуратурата бе повдигнала обвинение за данъчни престъпления в общ размер на 600 000 лева по отношение на Ветко и Маринела Арабаджиеви.  Новото обвинение ще бъде представена по време на съдебното заседание за разглеждане на мярката за неотклонение на сина на Арабаджиеви - Вълчо, което ще е днес пред Специализирания апелативен съд.      Очаква се спецпрокуратурата да поиска постоянното задържане на Арабаджиев-младши, който бе освободен от първоинстанционния съд срещу 20 000 лева гаранция.  Магистратите ще аргументират настояването си с обстоятелството, че при обиските на пловдивската фамилия бяха открити над 10 000 000 лева в кеш, както и че съществува реална опасност Вълчо Арабаджиев да се укрие. Ивайло КРАЧУНОВ   ", "date": "2018.09.11", "title": "Извънредно в БЛИЦ! Спецпрокуратурата с нов удар срещу Арабаджиеви, повдига им обвинение за 8 млн. лева!"}
{"url": "https://www.blitz.bg/obshtestvo/na-12-septemvri-nyama-da-ima-voda-v-tezi-chasti-na-sofiya_news626196.html", "text": "а 12 септември 2018 г. (сряда), във връзка с ремонтни работи на ул. „Полк. Владимир Серафимов“, жк. „Младост“ 3, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Филип Аврамов“, ул. „Владимир Сарафов“, ул. „Свето Преображение“ и ул. „Жечо Гюмюшев“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 346.  На 12 септември 2018 г. (сряда), във връзка с подмяна на сградно водопроводно отклонение в кв. „Център“, район „Средец“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:  ул. „Стефан Караджа\" от ул. „Георги С. Раковски\" до ул. „ Дякон Игнатий\".  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кузман Шапкарев“ на ъгъла с ул. „Стефан Караджа“.  На 12 септември 2018 г. (сряда), във връзка с изграждане на сградно водопроводно отклонение на ул. „Христо Ботев“, с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:  ул. „Христо Ботев“, ул. „Заводска“, ул. „Васил Левски“, бул. „Ботевградско шосе“.  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ на кръстовището с ул. „Христо Ботев“.  На 12 септември 2018 г. (сряда), във връзка с подмяна на сградно водопроводно отклонение на ул. „Милан Делчев“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:  ул. „Милан Делчев“  ул. „Планинско цвете“ от ул. „Милан Делчев“ до ул. „Емборе“.  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“ на кръстовището с ул. „Милан Делчев“.  На 12 септември 2018 г. (сряда), във връзка с подмяна на сградно водопроводно отклонение в кв. „Република“2, се налага спиране на водоподаването от 09:00 до 15:00 часа на клиентите на „Софийска вода”, живеещи в района на:  ул. \"Салвия\" и ул. \"Живите камъчета\".  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Салвия\" на ъгъла с ул. \"Живите камъчета\".  На 12 септември 2018 г. (сряда), във връзка с изграждане на уличен водопровод на ул. „Проф. Иван Дуйчев“, жк. „Бъкстон“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на:  ул. „Проф. Иван Дуйчев“ между ул. „Симеон Радев“ и ул. „Витошко лале“.  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев“ на кръстовището с ул. „Проф. Иван Дуйчев“.  Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.  Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .  “Софийска вода” АД предварително се извинява на своите клиенти за причинените временни неудобства!  Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.    ", "date": "2018.09.11", "title": "На 12 септември няма да има вода в тези части на София"}
{"url": "https://www.blitz.bg/obshtestvo/ne-propuskayte-tezi-redove-ako-otivate-km-kresnenskoto-defile_news626203.html", "text": "Шофьорите да се движат с повишено внимание и съобразена скорост през тунел \"Кривия\" в Кресненското дефиле по път I-1 /E-79/ Благоевград – Сандански поради липса на осветление от авария по електропреносната мрежа. Това съобщиха от пресцентъра на АПИ.От Пътната агенция призовават шофьорите да се движат с повишено внимание. ", "date": "2018.09.11", "title": "Не пропускайте тези редове, ако отивате към Кресненското дефиле"}
{"url": "https://www.blitz.bg/obshtestvo/stolitsa/nagli-bezbozhnitsi-atakuvakha-khram-v-stolichen-kvartal-no-video_news626168.html", "text": "Крадци атакуваха храма „Рождество Богородично” в столичния квартал „Лагера”. Посегателството било извършено през нощта срещу 9 септември.Обирджиите опитали, но не успели да влязат с взлом в църквата. Според отец Илиян Алексиев престъпниците вероятно са очаквали да намерят голяма сума пари, събрани след празника Рождество на Света Богородица, който се отбелязва на 8 септември, информира Нова телевизия.   Опитът за кражба е заснет от охранителните камери в храма. На записа се вижда как тримата обирджии първоначално се оттеглям, но малко по-късно се връщат втори път. И тогава не успяват да отмъкнат нищо, благодарение на системата а сигурност в църквата.    ", "date": "2018.09.11", "title": "Нагли безбожници атакуваха храм в столичен квартал, но... (ВИДЕО)"}
{"url": "https://www.blitz.bg/obshtestvo/problem-s-polet-na-letishche-varna-ptnitsite-sa-pritesneni_news626202.html", "text": "Притеснени пътници сигнализираха за проблеми с полет на Bulgaria Air тази сутрин. Самолетът за София е трябвало да излети в 8,35 ч., но се е получило закъснение от над 70 минути, предава Varna24.  \"Здравейте. По разписание самолетът трябваше да излети в 08.35. Все още е на пистата. Пътниците са в самолета.\", това сигнализира в 9,33 ч. притеснен пътник.  От варненското летище съобщиха, че технически причини са довели до забавянето на полета. Същият самолет е излетял в 9,51 ч.  ", "date": "2018.09.11", "title": "Проблем с полет на летище Варна! Пътниците са притеснени"}
{"url": "https://www.blitz.bg/politika/otiva-li-sds-v-istoriyata-33-lineyni-metra-s-demokratichni-spomeni-shche-prashasvat-v-drzhavniya-arkhiv_news626313.html", "text": "29 години по-късно - историята на СДС влиза в Държавния архив. Документи, аудиозаписи и снимков материал бяха предадени за съхранение и дигитализация. Масивът от данни е в периода от учредяването на формацията през 1989г. до 2009г. Остава ли в архива на политическия живот СДС днес? Масивът, който Съюзът на демократичните сили ще предаде на Агенцията за архиви, е 33 линейни метра. А доц. Михаил Груев, който е директор на агенцията, сподели, че това е почти един 10-етажен блок. В него може да открием снимков материал, но и много необработени аудиозаписи, пише Нова телевизия.„Ние имаме много малко материали, по които да бъде реконструирана историята на българския преход. Този масив променя сериозно състоянието на изворната база за прехода в страната”, обяснява председателят на Агенция „Архиви” доц. Груев.  Между архивните материали се помести и равносметката. „Въпреки допуснатите грешки, мисля че СДС беше една морална партия, тя имаше морални каузи, които постигна и е хубаво те да бъдат продължени”, казва лидерът на СДС Румен Христов. 29 години по-късно говори един от основателите на СДС. След като се отказва от политиката, Константин Тренчев се отдава на научна дейност. „СДС се създаде от 6 човека, които ни пуснаха от затвора. Искахме демокрация. Мечтаехме да пътуваме и говорим свободно”, спомня си Тренчев. Сред знаковите лица на СДС е и д-р Петър Берон. „Свободата, която имаме. Това е следата. Може да недоволстваме колкото си искаме. Постоянно има протести за туй и за онуй. А по-рано да направиш протест – ще направиш, ама друг път!”, казва д-р Берон. Политическият образ на десницата днес обаче бил размит, а доверието на хората изгубено. „Аз мисля, че съвременната партия не би трябвало да се нарича така. Би трябвало да си сложи едно ново име, което да се възприеме и да се разбере, че те са наследниците на СДС наистина. Но те не са СДС в никакъв случай”, ядосва се Петър Берон. „Големият проблем е, че българинът вече не вярва на нищо. Аз мечтаех да се изрепча на комунистите, направих го, заложих си главата, сега е пълно с яростни антикомунисти, но ако се разровите в автобиографиите им - всичко е червено”, допълва Константин Тренчев. „Няма да се върне времето, но има място днес за една дясна партия”, дава надежда Румен Христов.", "date": "2018.09.11", "title": "Отива ли СДС в историята? 33 линейни метра с демократични спомени ще прашасват в Държавния архив"}
{"url": "https://www.blitz.bg/obshtestvo/khleboproizvoditelite-iskat-namalyavane-na-dds-za-khlyaba_news626200.html", "text": "С 35% е по-висока цената на пшеницата тази година в сравнение с 2017 г. Между 1 и 10% влияе цената на тока и газа в цената на хляба. Този анализ направи Мариана Кукушева от браншовия съюз на хлебопроизводителите за Нова тв.По думите ѝ, не може дълго време цената на хляба да се задържа на това ниво, което е в момента. За да се запази цената на насъщния на настоящото ниво, е нужна диференцирана ДДС ставка според Кукушева.  Трябва да се концентрираме към диверсифициране на източниците на енергия според Васил Велев от Асоциацията на индустриалния капитал в България (АИКБ). \"Булгаргаз\" поиска около 13% ръст на цената на природния газ. По мнението му реално в сметките ни поскъпването ще се отрази с около 8%. АИКБ иска да се запази цената на тока и КЕВР да не се изкушава да прави кръстосано субсидиране на парното за сметка на тока. Виолета Иванова от КНСБ е категорична, че поскъпнето на енергоносителите ще оскъпи и издръжката на живот. Въпреки че има ръст на работната заплата едва 30% получават около средната или над средната заплата за страната. Останалите 70% са със заплата под средната за страната. Това означава, че голяма част от българите ще трябва да намерят начин да оцеляват след поредното поскъпване. Хората пестят от здравеопазване и образование.", "date": "2018.09.11", "title": "Хлебопроизводителите искат намаляване на ДДС за хляба"}
{"url": "https://www.blitz.bg/politika/sled-infarkten-svet-patriotite-edinodushni-podkrepyame-volen-siderov_news626269.html", "text": "Политическият съвет на \"Обединени патриоти\" подкрепя дейността на председателя и ръководството на парламентарната група на ОП, както и на представителите на коалицията – членове на Министерски съвет. Това съобщиха от пресцентъра на парламента.Лидерите Валери Симеонов, Красимир Каракачанов и Волен Сидеров обявиха, че твърдо стоят зад кабинета и премиера Бойко Борисов.  РЕШЕНИЕ  На Политическия съвет на  КП „Обединени патриоти – НФСБ, АТАКА и ВМРО\"  Днес, 11.09.2018 г. се проведе заседание на Политическия съвет на КП „Обединени патриоти – НФСБ, АТАКА и ВМРО\". Взе се решение, че ПС одобрява и подкрепя дейността на председателя и ръководството на парламентарната група на ОП, както и на представителите на коалицията – членове на Министерски съвет.  Коалиция „Обединени патриоти – НФСБ, АТАКА и ВМРО\" подкрепя управленската програма и счита, че от нейното изпълнение зависи пълния мандат на Правителството.   СЪПРЕДСЕДАТЕЛИ:   ВАЛЕРИ СИМЕОНОВ   ВОЛЕН СИДЕРОВ   КРАСИМИР КАРАКАЧАНОВ ", "date": "2018.09.11", "title": "След инфарктен съвет патриотите единодушни: Подкрепяме Волен Сидеров!"}
{"url": "https://www.blitz.bg/politika/simeon-sakskoburggotski-sdi-bivsh-deputat-zaradi-kleveti-v-kapital_news626277.html", "text": "Семейството на Симеон Сакскобургготски не е получавало милиони при екстрадирането му от България през 1946 г., а са напуснали страната с 800 долара. Това се посочва в опровержение от секретариата на Цар Симеон Втори, разпространено до медиите.  По повод публикацията във вестник \"Капитал\" от 30 август 2018 г. на журналистката Мирела Веселинова със заглавие \"Пламен Ранчев: Късно е вече за закон за царските имоти\", сме упълномощени от Н.В. Цар Симеон да заявим следното:  Относно твърдението в интервюто на г-н Пламен Ранчев, председател на Комисията за царските имоти в 40-тото Народно събрание (бивш депутат от БСП-бел.ред), че Царското семейство е получило милиони при екстрадирането му от България през 1946 г. като обезщетение за незаконно отнетото му имущество, категорично и многократно Цар Симеон е заявявал, че при напускането на страната той, Царица Йоанна, Княгиня Мария-Луиза и леля му Княгиня Евдокия получават единствено и само по 200 долара всеки, общо 800 долара от тогавашните власти. Те заминават за Египет, където е бащата на Царицата италианският крал Виктор Емануел III. Там преживяват, благодарение на родителите на Царица Йоанна, които помагат финансово на дъщеря си и нейните две невръстни деца.  В своята автобиографична книга Цар Симеон разказва как комунистическата пропаганда в онези години е разпространила, че българската държава е отпуснала 20 милиона лева за образованието на младия цар.  За първи път категорично опровержение на тези клевети Негово Величество прави в свое интервю пред американската телевизия NBC през 1959 г. като казва, че през 1946 г. България едва ли е разполагала и с 2 милиона в брой. Ако им бяха дали средства, Царското семейство е нямало да мизерства петте години в Александрия.  За толкова години никой не е намерил доказателства за направени банкови преводи. Смехотворна лъжа е, че агенти на Държавна сигурност са носили куфарчета с пари на Царя. Ако не беше скандално това твърдение, можеше да се допусне, че е първоаприлска шега.  Както винаги е заявявал Негово Величество, хората не трябва да се поддават на слухове, а само на проверени факти. Тиражирането на подобни неистини с цел манипулиране на общественото мнение, Царят счита за умишлено и целенасочено и адвокатите му вече проучват основанията да защитят правата му по съдебен ред за разпространяване на нагли клевети. ", "date": "2018.09.11", "title": "Симеон Сакскобургготски съди бивш депутат заради клевети в \"Капитал\""}
{"url": "https://www.blitz.bg/politika/deputat-ot-bsp-shche-podkrepim-vetoto-na-prezidenta-i_news626278.html", "text": "Подкрепяме ветото на президента и ако промените в Административнопроцесуалния кодекс (АПК) бъдат приети отново, ще ги обжалваме пред Конституционния съд. Това каза народният представител от ПГ на „БСП за България“ Явор Божанков по време на дебатите в Правна комисия по президентското вето върху Административнопроцесуалния кодекс, предаде агенция „Фокус“.   Според него промените в АПК имат положителни моменти, но някои текстове са удар по правата на гражданите. Той поясни, че БСП повече от една календарна година излага мотивите си по отношение на АПК във всички работни групи и обърна внимание, че АПК е един от най-обсъжданите законопроекти. „Таксите по същество са несправедливи.  В това становище се обединяват не просто опозиция, граждански сектор и президентска институция, работодателски организации. На обратната страна абсолютно самотно стоят управляващите“, коментира още той. Според него управляващите се държат самоубийствено. „Ако промените влязат в сила, заявяваме категоричната си позиция, че ще ги дадем на Конституционен съд“, добави Божанков. ", "date": "2018.09.11", "title": "Депутат от БСП: Ще подкрепим ветото на президента и..."}
{"url": "https://www.blitz.bg/politika/pravnata-komisiya-otkhvrli-vetoto-na-prezidenta-vrkhu-apk_news626295.html", "text": "Парламентарната Комисия по правни въпроси отхвърли президентското вето върху Административнопроцесуалния кодекс (АПК). „За“ повторно приемане на промените в АПК гласуваха 12 народни представители, „против“ – 7 и „въздържали се“ нямаше, с което ветото бе преодоляно от Правна комисия, съобщава .     Окончателното решение по ветото предстои да бъде взето от пленарна зала. Дебатите по президентското вето продължиха близо 4 часа и се проведоха при засилен граждански интерес. Промените в АПК бяха приети от Народното събрание на 25 юли 2018 г. и върнати за ново обсъждане от държавния глава Румен Радев на 1 август 2018 г.     Държавният глава оспорва общо 16 разпоредби от закона. Според него с тях уредбата се отдалечава от основни конституционни начала и деформира традиционни принципи и постижения на административното право. Президентът смята, че с промените ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение.     Държавният глава изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони. Това е деветото вето на президента Румен Радев. До момента Народното събрание подкрепи само това върху Закона за приватизация и следприватизационен контрол.    ", "date": "2018.09.11", "title": "Правната комисия отхвърли ветото на президента върху АПК"}
{"url": "https://www.blitz.bg/politika/bsp-ako-borisov-tsitira-komunistite-v-losha-svetlina-toy-kato-bivsh-takv-vednaga-da-podade-ostavka_news626305.html", "text": "Задачата на БСП е изграждане на национално съгласие. Имаме и идея  за сформиране на група на ротационен принцип, така че какъвто и закон да се разглежда,  БСП да има представители и да изрази мнението си за законите. Това заяви зам. -председателят на БСП Христо Проданов в предаването 'Още от деня\".   \"За важните въпроси в НС ще бъдем заедно цялата парламентарна група. Тази група ще спомогне това, който и да дойде на власт да има начертани стъпки, които да следва\", каза още той. \"В края на декември ще проведем конгрес, на който ще представим платформата. В никакъв случаи, да не се смята, че ние ще изоставим НС\", коментира зам.-председателят на БСП. \"Ако премиерът цитира комунистите в лоша светлина, той като бивш такъв веднага да подаде оставка\", допълни Проданов. \"Стигнахме до там, че хора от Северна България ходят на работа в Румъния. И какво като има увеличение на доходите. Увеличението на доходите как стоят на фона на увеличението на цената на газа\", попита Проданов. \"Когато няма политика и визия няма значение, кои са министри\", завърши Христо Проданов по темата за трите министерски оставки, които предстои да бъдат гласувани. ", "date": "2018.09.11", "title": "БСП: Ако Борисов цитира комунистите в лоша светлина, той като бивш такъв веднага да подаде оставка!"}
{"url": "https://www.blitz.bg/obshtestvo/sheft-na-kzp-oglasi-narusheniyata-na-trgovtsite-po-chernomorieto-tazi-godina_news626199.html", "text": "Нарушенията на търговците по Черноморието намаляват като брой, но не и като вид, предлагане и обслужване се разминават и този летен сезон. Това каза пред „Фокус“ председателят на Комисията за защита на потребителите Димитър Маргаритов.По думите му повече са били извършените проверки по южното Черноморие, като притегателна дестинация за масовия турист. „Вследствие на сигнали от потребители и проведената кампания „Лято 2018“ са проверени над 1500 обекта. За да се повиши качеството на българския туристически продукт, са нужни повече информационни кампании и стриктна превенция. Хората са били изкушени от някаква оферта, обикновено тя се предлага и в интернет. Там са публикувани интересни картинки, изкушаваща информация, атрактивни цени, а впоследствие се оказва, че не всичко това в комбинация може да бъде предоставени. Когато потребителите разглеждат такива оферти и установят или нереално ниска цена за това, което се обещава, или пък че са малко повече описаните услуги, отколкото традиционно могат да бъдат предоставени, да имат едно наум“, препоръча Димитър Маргаритов.  Той добави, че най-добрият вариант за потребителя е да се свърже със съответния търговец, за да се установи „от първа ръка“ до каква степен предлаганите условия отговарят на истината. „Почивките „Аll Inclusive“ набират все по-широка популярност сред българите, но въпреки това да се наблюдават практики от нелоялни търговци за освобождаване от отговорност да се предостави описаното по закон“, уточни председателят на Комисията за защита на потребителите. ", "date": "2018.09.11", "title": "Шефът на КЗП огласи нарушенията на търговците по Черноморието тази година"}
{"url": "https://www.blitz.bg/ikonomika/vrshchame-li-se-v-strashnata-esen-na-2008-a-poskpvaneto-na-zhivota-i-uvelichavashchata-se-inflatsiya-veshchayat-krizi-tvrdyat-nashi-eksperti_news626187.html", "text": "Продължаващото поскъпването на живота в отделните сектори, както и увеличаващата се инфлация, са предвестници на кризи. Това се случва 10 години след избухването на световната икономическа криза през 2008 г.Това смята икономистът Мика Зайкова. Пред bTV двамата с изпълнителния директор на АИКБ Добрин Иванов коментираха предстоящото поскъпване.  Вчера от КНСБ обявиха, че животът поскъпва със 7 лв. на човек заради новите цени на газ, ток и парно. Синдикатите изчисляват, че около 600 лв. на човек ще бъдат нужни, за да живее нормално, като срещу тях на практика стоят 491 лв. – средният доход за второто тримесечие на 2018 г.  „Това означава, че ще увеличат енергийно бедните и бедни хора в страната. Ножицата между бедните и богатите се разтваря”, коментира още Мика Зайкова.  Според Добрин Иванов са приключили годините на дефлация, като в момента тя расте с увеличаващ се темп. „Проблемът е, че голяма част е вносна инфлация – тя е внесена с повишаването на цената на енергоносителите и горивата. Увеличението на газа ще бъде четвърто за тази година”, коментира той.  По думите му трябва да се вземат мерки за увеличението на инфлацията в страната, защото така няма да покрием критериите за еврозоната. „Отдалечаваме се от еврозоната. Ако не покрием критерия за инфлация, няма да покрием и другите критерии”, категоричен е Иванов. ", "date": "2018.09.11", "title": "Връщаме ли се в страшната есен на 2008-а: Поскъпването на живота и увеличаващата се инфлация вещаят кризи, твърдят наши експерти"}
{"url": "https://www.blitz.bg/ikonomika/osnovatelyat-na-alibaba-opisva-zhivota-si-kato-kholivudska-istoriya_news626119.html", "text": "Джак Ма е от онези предприемачи, чийто живот напомня на нещо от страниците на книжка с детски призказки – започва от дъното, за да достигне върха. И когато вече е там, няма проблем да остави някой друг да води компанията му напред.Съоснователят на сайта за електронна търговия Alibaba вече потвърди плановете си през 2019-а да освободи поста на изпълнителен председател.  На позицията му ще го наследни Даниел Чжан, който в момента е главен изпълнителен директор на Alibaba.  Империята на Alibaba се оценява на 420 милиарда долара и отдавна вече се е прехвърлила и в други сектори – от \"облачни\" услуги, през дигитално банкиране до продуцирането на филми.  За 54-годишния Ма обаче титлите в компанията, изглежда, не са самоцел. Той предава юздите на управлението в една сложна политическа ситуация, в която Китай и САЩ си разменят удари със санкции в разрастващата се търговска война между двете държави. В същото време икономиката на Китай показва признаци на забавяне.  Но оттеглянето на Ма едва ли има общо точно с тези трудности. Според Дънкан Кларк, който е писал книга за китайския предприемач, Ма от много време говори за желанието си да се върне към корените си и учителската професия, пише CNN.  Точно поради тази причина оттеглянето му не е толкова странно. \"Холивудска история\"  Ма е роден през 1964 г. в бедно семейство в град Ханджоу, в източната китайска провинция Джъдзян. Не е добър ученик. В свои интервюта е споделял и че често му отказвали работа.  Проваля се два пъти на приемния изпит за Колежа за учители в Ханджоу преди най-накрая да успее да влезе. Дипломира се през 1988-а и продължава да преподава английски там през следващите няколко години.  Неслучайно описва живота си като \"холивудска история\". През 1995-а година заминава за Калифорния, за да помогне за прибирането на дълг, който американски бизнесмен дължи на китайска фирма. Мъжът обаче има пистолет и Ма изведнъж се оказва негов заложник в имение в Малибу. Китаецът се измъква два дни по-късно, след като обещава на бизнесмена, че ще стане негов партньор за бизнес начинание в интернет.  Ма никога отново не се свързва с човека, но разпитва свои приятели от Сиатъл за това що е интернет. Въодушевен от технологията, Ма се връща в родния  Китай, където интернет все още е нещо непознато.  \"В деня, в който се свързахме към мрежата, поканих приятели в дома си. Чакахме 3 часа и половина, за да се зареди половин страница. Пихме, гледахме телевизия и играхме карти, докато чакахме. Но бях толкова горд. Доказах, че интернет съществува\", разказва Ма пред New York Times. Изграждането на Alibaba  Китаецът се отказва от преподаването и взима заем от няколко хиляди долара, за да стартира China Pages – един от първите търговски сайтове в страната. Когато начинанието му се проваля, той успява да събере около 60 000 долара от приятели и инвеститори и става съосновател на Alibaba.com – своеобразен онлайн пазар, в който различни бизнеси да комуниникират и търгуват помежду си. Това става през 1999 г. Проектът получава подкрепата дори на гиганти като инвестиционната банка Goldman Sachs и японските инвеститори SoftBank.  Компанията на Ма успява да оцелее по време на dot-com срива от 2000 г., при който стойността на множество онлайн компании се срива и те са принудени да преустановят своята дейност. Нещо повече - две години по-късно Alibaba излиза на печалба.  През 2003 г. компанията създава и Taobao.com – онлайн пазар, подобен на Ebay, който се оказва огромен успех.  Ръстът продължава, след като през 2005-а технологичният гигант Yahoo! инвестира около 1 милиард долара в Alibaba и се сдобива с 40 процента от компанията. Сделката дава на Alibaba и контрол върху операциите на Yahoo! на територията на Китай.  През следващото десетилетие Alibaba продължава да привлича милиони нови клиенти. Компанията е смятана за една от причините за промяна в китайското общество, тъй като тя дава на хората от работническата класа достъп до онлайн търговията и създава същински потоп от нови работни места. Рекорд при първичното публично предлагане (англ. IPO)  Alibaba прави своя дебют на Нюйоркската фондова борса през септември 2014 г. и събира рекордните 25 милиарда долара. През първите й дни на борсата обаче успехът й не е сигурен, тъй като тя не може да отговори на високите очаквания на Уолстрийт.  Ма споделя гледната си точка по въпроса в интервю за предаването на CBS \"60 минути\". Там обяснява, че за Alibaba на първо място е клиентът, на второ – служителят, и едва на трето – акционерите.  \"Ако не искат да купуват, няма проблем... Могат да ни продадат\", казва Ма.  Водещата обръща внимание на факта, че в Щатите обикновено акционерите са на първо място. Според Ма това е грешка. Логиката му е, че ако се погрижиш за клиентите и служителите, всичко ще бъде наред с акционерите.  Година по-късно той изразява съжаление за това, че компанията е била пусната на борсата. Казва, че в друг живот щеше да остави Alibaba частна.  Обичай ги, не се жени за тях  Развитието на Alibaba е усложнено не само заради инвеститорите, но и заради държавата, в която е създадена компанията. Подобно на други китайски технологични гиганти, които се развиха през последните две десетилетия, Alibaba трябва внимателно да се придвижва из икономика, над която тегне сянката на управляващата Комунистическа партия.  Ма казва, че Alibaba работи с китайските власти, когато стане дума за национална сигурност. През останалото време той се опитва да държи правителството на една ръка разстояние. Негова лична политика е \"никога, никога да не прави бизнес с правителството\". Или както сам се изразява - \"обичай ги, не се жени за тях\".  В статия в New Yorker през 2014-а се посочва, че Ма и други хора, които сами са постигнали успех в Китай, се превръщат в проблем за властта в Пекин. Причината е, че правителството е свикнало само да избира \"героите\" си и да ги кара да служат на нуждите на Китайската комунистическа партия. Проблем се явява и това, че все повече се засилва възприемането на ценности на Запада от страна на китайци.  Alibaba обаче играе по правилата на Пекин и това позволява на компанията да се развива добре, въпреки че китайското правителство затяга примката около интернет при управлението на президента Си Дзинпин. Ма дори придружава Си при някои чуждестранни посещения и хвали неговите политики. С поглед към бъдещето  Богатството на Ма днес се оценява на около 36 милиарда долара. Той продължава да е \"лицето\" на Alibaba, но през последните години постепенно се отказа от позициите си в компанията. Освободи поста на изпълнителен директор през 2013 г. и беше наследен от Даниел Чжан. Ма запази ролята на изпълнителен презиндент, но вече е ясно, че през 2019-а ще освободи и тази позиция. Ще остане в борда на директорите до 2020 г.  Но биографът Кларк посочва, че Ма едва ли ще прекъсне изцяло връзките си с компанията. Съоснователят има такива позиции и влияние в Alibaba, че няма значение каква е официалната титла, която носи.  Ма държи и повече от 6-процентов дял в компанията. Нейната управленческата структура освен това позволява на него и неговите партньори да задържат контрола над борда на директорите. Самият Ма признава, че някой ден иска отново да се върне към преподаването – нещо, което мисли, че може да прави \"много по-добре\"от това да е изпълнителен директор.  Ма иска да последва примера на съоснователя на Microsoft (и също милиардер) Бил Гейтс, който пое ангажимента да раздаде поне половината си богатство докато е жив.  Китаеацът има намерение да се фокусира върху своята благотворителна фондация, носеща неговото име и създадена през 2014-а. Нейната основна цел е да спомага в сферите на образованието, околната среда и здравеопазването.  Или както самият Ма казва в писмото за своето оттегляне: \"Имам други мечти, които да преследвам\".  Източник: webcafe.bg ", "date": "2018.09.11", "title": "Основателят на Alibaba описва живота си като \"холивудска история\""}
{"url": "https://www.blitz.bg/obshtestvo/iskat-otmyana-na-novite-ekotaksi-za-avtobusi-i-kamioni_news626157.html", "text": "С 5% по-скъпи може да станат билетите за автобусните превози. Повишението ще стане факт, ако не бъдат отменени новите екотакси за камионите и автобусите, съобщава Нова тв. Новият налог ще се плаща при регистрация. За ново превозно средство над 3.5 тона таксата ще е 938 лева, а за такива над 10 години - 2325 лева.„Ще сезираме Върховния съд с искане за спиране на тази наредба заради много сериозни вреди. Нашите очаквания са, че за година от товарните автомобили и автобусите ще бъдат събрани 10-12 милиона лева, а може да достигнат и до 15 млн. лв. Това ще удари малките и средните фирми”, заяви Йордан Арабаджиев, изпълнителен директор на Съюза на международните превозвачи.  От бранша поискаха също да има санкции за пътниците, които не слагат колани в автобусите, след като те станат задължителни. \"Кой ще прави последващия контрол, тъй като не е възможно водачът по време на движение да остави превозното средство и да тръгне назад да види дали са поставени коланите\", каза Васил Пиронков от Сдружението на автобусните превозвачи.  ", "date": "2018.09.11", "title": "Искат отмяна на новите екотакси за автобуси и камиони"}
{"url": "https://www.blitz.bg/ikonomika/biznest-lansira-poredna-ideya-za-pusheneto-v-zavedeniyata-koyato-da-donese-milioni-v-byudzheta_news625965.html", "text": "Бизнесът предложи такса \"Разрешено пушене\". Идеята е лансирана от Асоциацията на заведенията, които предложиха всеки собственик, позволил тютюнев дим в кафенето, бара или клуба си да си плаща за това, съобщава Bulgaria on Air.     Заведенията, които са заплатили съответната сума ще се обозначават със специален стикер, че таксата е платена и клиентите могат да пушат вътре. Вноската пък трябва да е годишна и да се определя спрямо площта на заведението като парите да отиват в специален държавен фонд.     „Има много голям процент хора, които искат да пушат в заведенията. Тези, които са платили такса, ще могат да имат и обособена зала за непушачи. Тоталната забрана обаче не работи“, коментира председателят на Българската асоциация на заведенията Ричард Алибегов.     Самите пушачи са разделени в оценките си за предложението – според някои е по-добре да не стоят навън през зимата, докато други вече са свикнали с пълната забрана.     „Това ще донесе милиони приходи в бюджета, които ще могат да се ползват за социални помощи, за здравното министерство“, подчерта Ричард Алибегов.     От „България без дим“ обаче са твърдо против. По данни на сдружението, с пълната забрана на цигарите пушачите са намалели с  30%. И подозират, че зад предложението стои тютюневата индустрия.     „Идеята да има тотална забрана за тютюнопушене има за цел да защити както посетителите, така и персонала на заведенията. Идеята на бизнеса отваря врати, които връщат нещата назад във времето“, посочи председателят на коалиция „Живот без тютюнев дим“ д-р Гергана Гешанова.     Тя отбеляза, че подобни промени биха поставили самите ресторантьори в неизгодна позиция, тъй като заведенията помежду си ще бъдат дисбалансирани.    ", "date": "2018.09.11", "title": "Бизнесът лансира поредна идея за пушенето в заведенията, която да донесе милиони в бюджета"}
{"url": "https://www.blitz.bg/obshtestvo/spetsialist-alarmira-vseki-vtori-khazyain-neredoven_news626167.html", "text": "Намалява броят на собствениците, които нелегално отдават жилищата си под наем, но делът им продължава да бъде стряскащ. Според Константин Пандов от посредническата агенция \"ЕППИ\", сега броят е им е над 50% от общия или всеки втори. Допреди години делът е бил много по-голям и е достигал 90%, пише \" \".  \"С въвеждането на плоския данък от 10 на сто, който е много по-малък от преди, постепенно броят им започна да намалява. Навремето данъкът за сумите, получени от наеми, се изчисляваше по скалата на доходите и понякога надвишаваше и 30%. Сега има по-голяма възможност собствениците да имат реални и легални доходи\", добави Пандов.  Мая Иванова от агенция \"Явлена\" също потвърди, че над половината от наемодателите не декларират приходите си от наеми, въпреки че немалко от тях имат сключен договор със своите квартиранти. По думите й това става отчасти ясно, след като собствениците откажат да посочат банкова сметка в договора за наем. Другият признак е, когато наемодателите не желаят да сключват договори с фирми.  Наско Атанасов от \"Виктория инвест\" обясни, че на имотните брокери не е работа да следят дали хазяите, с които работят, си декларират доходите от наем в данъчното.  \"В момента няма задължение договорът за наем да бъде обявяван, както беше преди. Това се прави в данъчната декларация. За апартаментите, които са оставени от собственици, живеещи най-често в чужбина, всичко се декларира. Като в някои случаи от агенциите имат пълномощно да подават данъчните декларации за това\", добави Атанасов.    ", "date": "2018.09.11", "title": "Специалист алармира: Всеки втори хазяин - нередовен!"}
{"url": "https://www.blitz.bg/obshtestvo/regioni/bageri-atakuvat-nezakonnite-romski-kshchi-v-plovdivskata-sheker-makhala_news626185.html", "text": "Нова акция срещу незаконното строителство започна администрацията на район „Северен”. Предписания и заповеди за премахване са получили над 20 жители на ромската Шекер махала.Всички постройки са пригодени за жилищни. Те са изградени върху или непосредствено до канала, успореден на улица „Напредък”, съобщава  .  „От средата на лятото сме започнали връчването на заповедите на жителите на Шекера. До момента те са 20, всички без строителни книжа. Тече законоустановеният срок за обжалване. Дали сме възможност на нарушителите сами да премахнат постройките. Ако това не стане, започваме принудителното бутане”, заяви пред наш репортер кметът на район „Северен” Ральо Ралев.  Акции ще продължават и в другата ромска махала в Пловдив. По думите на кмета, всички къщи и постройки в Армана и Шекера са незакони.  Ралев не се ангажира с точни дати за провеждане на акцията, тъй като все още не е ясно дали ще има обжалващи наложената мярка. ", "date": "2018.09.11", "title": "Багери атакуват незаконните ромски къщи в пловдивската Шекер махала"}
{"url": "https://www.blitz.bg/obshtestvo/regioni/ogromna-tragediya-v-kyustendil-slavcho-uvisna-na-vzheto-sled-pogreshna-diagnoza_news626159.html", "text": "Кюстендилец увисна на бесило, след като в Александровска болница разбра, че има карцином на езика. 71-годишният Славчо Мазгарев потърсил помощ при личната си лекарка д-р Соня Попова преди повече от 6 месеца, но тя била категорична, че става въпрос за афта и го пратила при стоматолози и специалист УНГ и дерматолог.Синът на Славчо – Христо, твърди, че лекарска небрежност е довела до фаталното решение на баща му да сложи край на живота си, пише struma.bg.    ", "date": "2018.09.11", "title": "Огромна трагедия в Кюстендил! Славчо увисна на въжето след погрешна диагноза"}
{"url": "https://www.blitz.bg/obshtestvo/sinoptikt-boryana-markova-pomrachi-planovete-na-lyubitelite-na-septemvriyskoto-more-i-predupredi-za_news626093.html", "text": "Днес ще преобладава слънчево време, с временни увеличения на облачността. На отделни места в източната половина от страната и в планинските райони ще превали. Ще духа до умерен северозападен вятър.Максималните температури ще са между 24° и 29°, в София - около 24°. Атмосферното налягане е по-високо от средното за месеца и ще остане без съществена промяна, съобщи дежурният синоптик Боряна Маркова.   По Черноморието ще бъде предимно слънчево с временни увеличения на облачността, на отделни места са възможни слаби превалявания. Ще духа до умерен северозападен вятър. Максималните температури ще са между 25° и 28°. Температурата на морската вода е 25-26°. Вълнението на морето ще бъде 1-2 бала.  В планините ще преобладава слънчево време. След обяд с временни увеличения на облачността и на отделни места ще превали. Ще духа умерен предимно северен вятър. Максимални температури на 1200 метра около 15°, на 2000 метра – около 8°.  През следващите три дни времето ще бъде променливо. Повече облачност ще има над източната половина от страната и планините. На места в тези райони са възможни и краткотрайни превалявания.  В сряда ще духа умерен вятър от север-североизток и дневните температури слабо ще се понижат; преобладаващите максимални ще са между 23° и 28°, а и сутрешните в котловините на Западна България, защитени от вятъра, ще бъдат около 10°.  В четвъртък вятърът ще смени посоката си – ще бъде от изток-североизток и малко по-слаб.  В петък ще е почти тихо, ще има повече слънце и температурите слабо ще се повишат.     ", "date": "2018.09.11", "title": "Синоптикът Боряна Маркова помрачи плановете на любителите на септемврийското море и предупреди за..."}
{"url": "https://www.blitz.bg/obshtestvo/regioni/sheft-na-plovdivskata-politsiya-razkri-kakvo-shche-se-sluchi-s-babaita-napadnal-lineyka-v-plovdiv_news626171.html", "text": "Шофьорът на БМВ-то, който прояви агресия на пътя в Пловдив и нападна жена, придружаваща линейка с болния си мъж, най-вероятно ще бъде глобен за засечка на пътя. \"Няма данни 34-годишният мъж да е упражнил насилие срещу семейството\", заяви на извънредна пресконференция тази сутрин директорът на полицията ст. комисар Атанас Илков.Според твърденията на потърпевшата, мъжът с БМВ-то я засякъл на булевард \"България\" и преди тя да му обясни, че следва линейката, той си пъхнал ръката през прозореца на колата й и я ударил по лицето.  Думите й обаче не са потвърдени от свидетели, включително и от персонала на линейката. Те са заявили, че не са видели удар, съобщава \"Марица\".  Все още при разследвашщите не е депозирано и медицинското удостоверение, което потърпевшата твърди, че си е извадила в съдебна медицина. По тази причина вероятно на шофьора на джипа ще бъде наложено административно наказание за това, че е засякал колата на потърпевшата.  \"Водачът на джипа е установен и разпитан. Той твърди, че не е удрял жената. Мъжът няма криминални прояви и е шофьор, който се е разпалил заради ситуацията на пътя\", каза директорът на полицията. ", "date": "2018.09.11", "title": "Шефът на пловдивската полиция разкри какво ще се случи с бабаита, нападнал линейка в Пловдив"}
{"url": "https://www.blitz.bg/obshtestvo/prof-khristomir-brnzov-nimkh-shche-spre-da-raboti-sledvashchiya-vtornik_news626177.html", "text": "Националният институт по метеорология и хидрология ще спре да работи следващия вторник заради липса на ръководство. Това заяви вече бившият директор на института проф. Христомир Брънзов, който беше освободен от поста миналата седмица.„В момента институтът работи по инерция. Тази инерция рано или късно ще спре, най-вероятно следващият вторник. Ще спре прогнозата за времето, ще спрат системите за ранно предупреждение. В момента не можем да си платим ток, комуникация, хората не получават заплати, не можем да платим доставки, защото няма кой да подпише документите”, поясни Брънзов пред bTV.  Той уточни, че бюджет има, тъй като МОН са превели един транш, достатъчен до края на този месец на НИМХ, но няма кой да ръководи институцията.  „Не знам защо ме освободиха, трябва да питате БАН. В заповедта за освобождаване няма мотиви. От медиите разбрах, че било заради оронване на престижа на институцията”, коментира Брънзов.  По думите му позицията директор на НИМХ се заема на ротационен принцип, като се обявява конкурс. Срокът за подаване на документи обаче изтекъл на 4 септември тази година и никой не е подал документи за директор.  „Според мен им трябва по-удобен директор в процеса на разделяне на НИМХ от БАН, след като се дели имущество, активи – аз така си го обяснявам. По-удобен директор за по-лесни преговори”, коментира още Брънзов.  Вчера стана ясно, че част от НИМХ ще остане в БАН, но не е ясно в какъв състав. „Чух, че 94% от НИМХ излизат, а 6% остават. 6% бяха въздържали се. След събитията, които се случиха, особено след отстраняването ми като директор, БАН показа, че автономията на институтите е само на хартия. Почти съм убеден, че тези 6% от колегите въобще не се колебаят и ще си тръгнат с института”, коментира още Брънзов.  „В ръководството на БАН има чувство за непогрешимост”, каза още Брънзов.  По думите му настоящата процедура по отделяне на БАН е измислена по такъв начин, че да се протака във времето. „Това ще продължи най-малко до края на годината. Предвижданията ми са, че ще се опитат да продължи и следващата година, когато отделянето на НИМХ от БАН ще стане безпредметно. Тогава ще бъде приеман бюджета и ако в него НИМХ е в БАН никой няма да прекроява бюджета заради нас”, коментира Брънзов.  ", "date": "2018.09.11", "title": "Проф. Христомир Брънзов: НИМХ ще спре да работи следващия вторник"}
{"url": "https://www.blitz.bg/politika/tsvetanov-otgovori-dali-ima-zagovor-i-blamirane-na-premiera_news626178.html", "text": "Депутатите от ГЕРБ ще гласуват решението, което министър-председателят обяви след коалиционния съвет в понеделник за оставките на тримата министри и предложенията за нови. Това потвърди председателят на ПГ на ГЕРБ Цветан Цветанов.Той каза още, че бъдещи промени в кабинета ще бъдат предварително обсъждани в коалицията, за да не се стига отново до напрежение. На въпрос има ли заговор срещу премиера, за какъвто  , Цветанов отговори, че няма да правя публични изяви, свързани с коалиционните партньори.     Коментирахме всяка една от смените в МС в съответствие на т. 6 от Коалицонното споразумение, заяви пред БНТ председателят на ПГ на ГЕРБ Цветан Цветанов по повод вчерашните разговори между ГЕРБ и ОП. Той добави, че разговорите са били лишени от емоция.  От НФСБ ще реализират политическото решение да не подкрепят оставките на тримата министри, но неразбиранията за т. 6 са изгладени и за вбъдеще няма да има неразбирания, добави Цветанов.  Цветан Цветанов заяви, че няма информация за бламиране на решение на министър-председателя. Само той има конституционните права да направи промени в Министерския съвет, добави той.  \"Политиката и политическата дисциплина е част от принадлежността към дадена партия. За пример е не само ГЕРБ, но и решенията, които се взимат в Европейския парламент\", посочи той.   Въпреки различните мнения в партиите, решенията са единодушни, изтъкна Цветанов, така че няма притеснения дали ще се вземе решението за приемането на оставките на министрите Радев, Московски и Нанков и да бъдат приети новите министерски имена.  Заложили сме на професионализма и опита в дадения сектор на предложените министри, заяви Цветан Цветанов.  По думите му, предложената за поста на министър на регионалното развитие Петя Аврамова е била зам.-кмет на Враца, което показва ангажираността на кабинета да се развива Северозападна България.  Предложеният за министър на транспорта Александър Манолев е народен председател от Благоевградския регион и е човек със сериозен опит, така че могат да се постигнат очакванията на обществото и транспортния бранш, изтъкна Цветанов.  Предложеният за поста на министър на вътрешните работи Младен Маринов е бил в системата на МВР през целия си професионален път при различни правителства, по думите на Цветанов. Той ще бъде подкрепян парламентарно, ако се придържа към изпълнението на управленската програма. Кой ще заеме неговото място като главен секретар на МВР зависи от решението на МС и одобрението на президента, напомни Цветанов.  Най-голямото предизвикателство в новия сезон е приемането на бюджета за следващата година, заяви Цветан Цветанов. Той напомни, че проектобюджетът започва да се готви от май-юни месец и той ще даде сигурност на хората, че страната се развива добре.  Цветанов заяви, че предстои второ гледане на Закона за киберсигурност, който ще осигури по-голяма безопасност онлайн. Нови закони ще бъдат приети в сферите на здравеопазването, социалната политика и образованието.  Трябва да има по-сериозна ангажираност от страна на службите по отношение на фалшивите новини, които влияят на избори или вредят на националната сигурност.    ", "date": "2018.09.11", "title": "Цветанов отговори дали има заговор и бламиране на премиера"}
{"url": "https://www.blitz.bg/obshtestvo/poshchenska-banka-i-softuni-obyavikha-starta-na-svoeto-strategichesko-partnorstvo_news626228.html", "text": "Пощенска банка стартира в навечерието на новата учебна година съвместен проект със СофтУни (SoftUni) в подкрепа на българското образование. Той включва различни активности за подготовка на младите хора за професиите на бъдещето и реализация в България.Със стратегическото партньорство двете организации имат за цел да насърчат студентите да развият потенциала си като IT и дигитални лидери, подготвени за динамично променящата се среда и новите тенденции в банкирането. Проектът е част от стратегията на банката за дигитализация и цялостната ѝ политика за корпоративна социална отговорност.     В рамките на партньорството курсистите от най-големия образователен център за IT и дигитални технологии в България ще имат уникалната възможност да работят по реални проекти и казуси на Пощенска банка. Те ще могат да обсъждат своите идеи и планове за собствен бизнес с експертите, да предлагат и разработват различни дигитални решения за реализация в банката, като някои от тях лично ще участват в тяхното интегриране. В допълнение, партньорството дава възможност за професионална реализация в банката на завършилите студенти от СофтУни. Те ще могат да се присъединят към екипите на специализираните отдели на Пощенска банка за разработване на дигитални иновации, като статистици, анализатори, специалисти по дигитален маркетинг и комуникации, специалисти по цифрови продукти и други. Всички желаещи студенти от университета ще могат да се включат и в Innovation Lab на Пощенска банка.     „От години инвестираме в собствени проекти и се включваме проактивно като партньор в множество образователни инициативи, насочени към младите хора. С партньорството със СофтУни целим да подготвим младите хора да се включат в реалния бизнес веднага след завършване на университета. От нас, хората от бизнеса, зависи да създадем средата, която да отключи креативността, любознателността и потенциала им, даваща им едно по-добро бъдеще и стимулираща ги да останат да работят у нас. В Пощенска банка залагаме на иновациите и модерните технологии, които се създават в отборна игра. Затова знаем, че в лицето на СофтУни имаме един силен партньор, с който смело ще работим не само за бъдещето на банкирането, но и за бъдещето на младите хора“, коментира Петя Димитрова, главен изпълнителен директор и председател на УС на Пощенска банка.     „Партньорството между СофтУни и Пощенска банка е стратегическо и обединява сферите на информационните и дигитални технологии, образованието и банковия сектор. Сътрудничеството между нашите две институции ще обхваща съвместна работа по различни образователни проекти и други инициативи, чрез което заедно ще създадем нова добавена стойност, подпомагайки развитието и кариерния път на бъдещите експерти. Щастливи сме от това партньорство, защото то за пореден път доказва, че образованието и бизнесът могат да работят успешно ръка за ръка в създаването на една по-конкурентна среда и по-силна икономика“, коментира Иван Ненков, CEO на СофтУни.     В рамките на инициативата Пощенска банка се включи в първия SoftUni Fest, който събра на едно място хора с интереси в програмирането, дигиталния маркетинг и дизайна. Студентите в една от категориите имаха възможност да работят по реален практически казус, зададен от финансовата институция. Банката подкрепи и SoftUni Camp 2018 – летния лагер за програмисти и ИТ ентусиасти.             ", "date": "2018.09.11", "title": "Пощенска банка и SoftUni обявиха старта на своето стратегическо партньорство"}
{"url": "https://www.blitz.bg/ikonomika/vnimavayte-reditsa-avtoshkoli-v-sofiya-vrtyat-golemi-shashmi_news626258.html", "text": "Редица нередности са установени при проверка на автошколи в София. Това съобщиха от МВР.     Сред нередностите са липса на счетоводни документи и на касова наличност. Изяснено е, че курсистите са се записвали за обучение чрез интернет платформа на търговско дружество.     Плащанията се извършвали на място в офиса на дружеството, срещу които те получавали касов бон или квитанции на името на автошколата. След това събраната сума се носела на ръка лично от  управителя на дружество с ограничена отговорност на съответната автошкола.     По случая е сезирана и Националната агенция по приходите.     Същевременно служители на ИААА са връчили на управителя на търговското дружество принудителна административна мярка, свързана с предишна проверка, извършена в средата на месец юли. ", "date": "2018.09.11", "title": "Внимавайте: Редица автошколи в София въртят големи шашми!"}
{"url": "https://www.blitz.bg/obshtestvo/ne-e-za-vyarvane-vizhte-s-kakva-mizhava-zaplata-antikoruptsionnite-inspektori-shche-boryat-razdavaneto-na-podkupi_news626250.html", "text": "С брутна месечна заплата от 510 лв. Комисията за противодействие на корупцията и за отнемане на незаконно придобитото имущество (КПКОНПИ) изкушава юристи с магистърска степен за длъжността \"старши инспектор\". Обявата е публикувана в jobs.bg.     В социалните мрежи тя предизвика бурни реакции и дебати.     Посочената брутна заплата е крайно недостатъчна при условие, че средната нетна работна заплата в страната от 859 лв. е с 27% по-ниска от необходимото, по изчисления на КНСБ.     С брутно месечно възнаграждение от 510 лв. старшият инспектор от КПКОНПИ много трудно би останал лоялен към държавата в битката й с корумпираните. И много лесно може да бъде \"пробит\", особено когато разследваните за корупция разполагат с милиони в кеш в кутии за обувки.    ", "date": "2018.09.11", "title": "Не е за вярване! Вижте с каква мижава заплата антикорупционните инспектори ще борят раздаването на подкупи"}
{"url": "https://www.blitz.bg/ikonomika/iskate-da-rabotite-za-meptsedec-vednaga-otidete-v-plovdiv-tam-trsyat-400-kato-vas_news626275.html", "text": "Typcĸaтa ĸoмпaния \"oдeлo Фapбa Бългapия\", ĸoятo изгpaждa зaвoд зa фapoвe нa Меrсеdеѕ в \"Tpaĸия иĸoнoмичecĸa зoнa\" (TИЗ), зaпoчвa дa нaбиpa пepcoнaл зa пpeдпpиятиeтo. Koмпaниятa ce нyждae oт oбщo 400 cлyжитeли, пpeдимнo тexничecĸи cпeциaлиcти - eлeĸтpoтexници и мexaници, пpoцecни инжeнepи, мoтoĸapиcти и eлeĸтpoĸapиcти и дpyги. Дo 2019 г. щe бъдaт нaeти 140 дyши, a дo 2023 г. бpoят им щe нapacнe дo 400, пocoчвaт в oфициaлнoтo cъoбщeниe oт TИЗ, пише мъни бг.   Typcĸaтa фиpмa в мoмeнтa oбcъждa зaплaтитe нa бъдeщитe cлyжитeли, ĸaтo ce oчaĸвa дa ги oбяви пpeз oĸтoмвpи. Cпopeд изтoчници cpeднaтa зaплaтa в ĸoмпaниятa щe бъдe cpaвнитeлнo виcoĸa зa Бългapия, в диaпaзoнa 1500-1600 лeвa. Oчaĸвa ce дopи oбиĸнoвeнитe paбoтници в \"oдeлo Фapбa Бългapия\" дa пoлyчaвaт знaчитeлнo пoвeчe oт ĸoлeгитe cи в дpyги пpoизвoдcтвeни пpeдпpиятия в paйoнa нa Πлoвдив. Heтнaтa зaплaтa нa cлyжитeл вepoятнo щe бъдe oĸoлo 1000 лeвa. Зa cpaвнeниe пoвeчeтo нaeти в индycтpиятa oĸoлo Πлoвдив пoлyчaвaт oĸoлo 700 лeвa. \"Πo пpeдвapитeлни paзчeти пpeз янyapи 2019 г. тpябвa дa внeceм мaшинитe и пpoизвoдcтвeнaтa тexниĸa и дa зaпoчнeм тяxнoтo инcтaлиpaнe в зaвoдa. Зaтoвa пъpвo тъpcим eлeĸтpoтexници и мexaници, ĸoитo дa изпpaтим нa oбyчeниe в Typция\", oбяcни Дecиcлaвa Hиĸoлoвa, мeниджъp \"Чoвeшĸи pecypcи\" нa \"oдeлo Фapбa Бългapия\". Oбyчeниeтo e нyжнo зa ycпeшнoтo мoнтиpaнe и нacтpoйвaнe нa тexничecĸoтo oбopyдвaнe в зaвoдa. Зa дa ce cпpaвят c изиcĸвaниятa, ĸaндидaтитe тpябвa дa имaт cpeднo oбpaзoвaниe, виcoĸa гpaмoтнocт и cилнo paзвитo лoгичecĸo миcлeнe. Tъpcят ce и пpoцecни инжeнepи, ĸaĸтo и ĸвaлифициpaни paбoтници зa пpoизвoдcтвoтo cъc cpeднo oбpaзoвaниe и тexничecĸи yмeния. Paбoтaтa, ĸoятo изиcĸвa пpeцизнocт, e пoдxoдящa и зa жeни. Caмoтo пpoизвoдcтвo нe e ĸoнвeйepнo, a e c пoтoчни линии.    Зa cĸлaдoвитe и лoгиcтични дeйнocти ce тъpcят мoтoĸapиcти и eлeĸтpoĸapиcти, ĸaĸтo и дpyги лoгиcтични cпeциaлиcти. Te cъщo щe имaт вaжнa poля, тъй ĸaтo ĸoмпaниятa плaниpa дa cъздaдe лoгиcтичeн xъб в Бългapия. \"Tyĸ щe ce внacят пpoдyĸтитe oт зaвoдa ни в Kитaй и щe ги диcтpибyтиpaмe дo ĸлиeнтитe в Eвpoпa\", пocoчвa Hиĸoлoвa. Щe ca нeoбxoдими и cпeциaлиcти cъc cpeднo oбpaзoвaниe зa oтдeл \"Kaчecтвo\" в зaвoдa. Зa дa e в ĸpaĸ c динaмичнoтo paзвитиe нa фapoвeтe, тypcĸaтa ĸoмпaния щe oтвopи и paзвoeн цeнтъp в Coфия. Звeнoтo ce нyждae oт 15 САD дизaйнepи (ĸoнcтpyĸтopи)/мaшинни инжeнepи дo ĸpaя нa 2018 г. Дo 2022-2023 г. тe тpябвa дa ce yвeличaт дo 40 дyши. Toвa щe бъдe тpeтият пoдoбeн цeнтъp нa ĸoмпaниятa cлeд тeзи в Гepмaния и Typция. Tъpcят ce нe caмo cлyжитeли, нo и фиpми, пpeдлaгaщи ycлyги ĸaтo тpaнcпopт, xpaнa, мeдицинcĸo oбcлyжвaнe и дpyги. Идeятa нa ĸoмпaниятa e дa пpилoжи пoлитиĸa, opиeнтиpaнa ĸъм cлyжитeля и дa cъздaдe мaĸcимaлнo xapмoничнa и пpoдyĸтивнa paбoтнa cpeдa.", "date": "2018.09.11", "title": "Искате да работите за \"Mepцeдec\"? Веднага отидете в Πлoвдив, там търсят 400 като вас"}
{"url": "https://www.blitz.bg/ikonomika/tragichna-istoriya-na-edni-spestyavaniya-likvidirani-ot-bitsoin_news626272.html", "text": "Oт янyapи дoceгa пaзapнaтa ĸaпитaлизaция нa гoлeмитe ĸpиптoвaлyти ce cpинa c 400 милиapдa дoлapa. И вcичĸи cпecтявaния нa eдин бpитaнeц влизaт в тaзи cмeтĸa. Cтaвa въпpoc зa имoтния бpoĸep Шoн Pъceл, ĸoйтo дoceгa pядĸo e влaгaл мaлĸи cyми нa фoндoвия пaзap, нo пoĸpaй лyдocттa oĸoлo bіtсоіn в ĸpaя нa минaлaтa гoдинa зaлaгa вcичĸитe cи cпecтявaния или oбщo 120 000 дoлapa. Caмo зa мeceц cyмaтa нapacтвa дo впeчaтлявaщитe 500 000 дoлapa, пише Мъни бг.   \"Cпoмням cи ĸaĸ eднa cyтpин ce cъбyдиx и ocъзнax, чe зa дeн инвecтициитe ми ca ce yвeличили c 12 000 пayндa (15 600 дoлapa) и тoвa пpoдължи\", paзĸaзвa тoй пpeд СNN Моnеу. \"Mиcлex cи, щe нaтpyпaм дocтaтъчнo, зa дa изплaтя жилищe, ĸaĸтo и зa дa cи нaпpaвя вaĸaнциятa, зa ĸoятo винaги cъм мeчтaл\", дoпълвa Pъceл. He cлeд дългo oбaчe мeчтитe мy ocтaвaт в минaлoтo. Πpeз дeĸeмвpи цeнaтa нa bіtсоіn дocтигa пиĸa cи oт 20 000 дoлapa мaлĸo пpeди дa пpeтъpпи cepиoзeн cpив. Kъм днeшнa дaтa цeнaтa мy e oĸoлo 6300 дoлapa. Koгaтo cпaдът зaпoчвa Pъceл пpaви oпити дa зaпaзи пapитe cи, ĸaтo нacoчвa влoжeниятa в bіtсоіn ĸъм дpyги ĸpиптoвaлyти, нo плaнът мy нe cpaбoтвa. Πo нeгoвитe дyми ĸъм днeшнa дaтa тoй e изгyбил 96% oт пъpвoнaчaлнaтa cи инвecтиция. \"Бeшe yжacявaщo. Глeдaш пo тeлeвизиятa иcтopиитe нa милиapдepи, ĸoитo ca фaлиpaли, и ce чyдиш ĸaĸ тoвa e възмoжнo. И ce ceщaш, чe ти ce нaмиpaш в cъщaтa пoзиция\", cпoмня cи бpитaнeцът. Pъceл oбaчe нe e eдинcтвeният. Maйĸъл Payx oт Keймбpиджĸия цeнтъp зa aлтepнaтивни финaнcи, ĸoйтo изcлeдвa ĸpиптoвaлyтитe и блoĸчeйн тexнoлoгиятa, paзĸaзвa, чe cĸoĸът в цeнaтa нa дигитaлнитe пapи пpeз 2017 гoдинa e пpивляĸлa мнoгo инвecтитopи c мaлъĸ oпит в тaзи cфepa. \"Tъpгoвци, cтyдeнти, дoмaĸини, дopи възpacтни xopa бяxa пoвлeчeни oт иcтepиятa. Meдиитe им paзĸaзвaxa ĸaĸ тoвa e възмoжнocттa нa живoтa им. Taĸa тe влoжиxa мнoгo, a ceгa тъpпят гoлeми зaгyби\", oбяcнявa eĸcпepтът.", "date": "2018.09.11", "title": "Трагична история на едни спестявания, ликвидирани от bіtсоіn"}
{"url": "https://www.blitz.bg/ikonomika/4-dnevnata-rabotna-sedmitsa-e-vse-po-blizo_news626291.html", "text": "Bъв вce пoвeчe ĸoмпaнии пo cвeтa тexнoлoгиитe ce изпoлзвaт пo-мacoвo и гoлямa чacт oт зaдaчитe вeчe ca зaдължeниe нa ĸoмпютpи, a нe нa cлyжитeлитe. Eднa гoлямa бpитaнcĸa cиндиĸaлнa opгaнизaция виждa тoвa нe ĸaтo зaплaxa зa paбoтницитe, a ĸaтo възмoжнocт: пo-ĸpaтĸa paбoтнa ceдмицa, пишe Тhе Nеw Yоrk Тіmеѕ, цитиран от Мъни бг.   \"Bяpвaм, чe пpeз тoзи вeĸ мoжeм дa cпeчeлим 4-днeвнa paбoтнa ceдмицa c дoбpo зaплaщaнe зa вceĸи\", ĸaзвa Фpaнcиc O'Гpeйди, ĸoятo oглaвявa Тrаdеѕ Unіоn Соngrеѕѕ. Toвa, ĸaзвa тя, щe пoмoгнe нa paбoтницитe дa cпeчeлят oт тexнoлoгичнитe пpoмeни. Иĸoнoмиcтитът Джoн Meйнapд Keйнc, пoчинaл пpeз 1946 гoдинa, пpoгнoзиpa, чe xopaтa в ĸpaйнa cмeтĸa щe paбoтят caмo пo 15 чaca нa ceдмицa. Ho вмecтo тoвa тexнoлoгиятa дoнece пo-нeпpeдвидими, пo-тeжĸи и пo-дълги чacoвe paбoтa, cмятaт oт cиндиĸaлнaтa opгaнизaция, \"cъздaвaйĸи ĸyлтypa, в ĸoятo oт cлyжитeлитe ce изиcĸвa пocтoяннo дa ca нa линия\". Тrаdеѕ Unіоn Соngrеѕѕ нe e eдинcтвeнaтa opгaнизaция, ĸoятo ĸpитиĸyвa нaчинa, пo ĸoйтo тexнoлoгиятa зacягa пpoдyĸтивнocттa и бaлaнca мeждy личeн и пpoфecиoнaлeн живoт. Koй eĸcпepтимeнтиpa c пo-ĸpaтĸa paбoтнa ceдмицa? - Oпит бe нaпpaвeн в Гьoтeбypг, Швeция. Toй дoвeдe дo пo-щacтливи, пo-здpaви и пo-пpoдyĸтивни cлyжитeли. Ho пpoблeмът бe, чe eĸcпepтимeнтът бe твъpдe cĸъп. - Реrреtuаl Guаrdіаn, ĸoятo yпpaвлявa тpycтoвe и нeдвижими имoти в Hoвa Зeлaндия, въвeдe 4-днeвнa paбoтнa ceдмицa и зaпaзи зaплaтитe. Oĸaзвa ce, чe пpoдyĸтивнocттa cpeд cлyжитeлитe ce e пoвишилa и в мoмeнтa ĸoмпaниятa oбмиcля дaли пpoмянaтa дa нe ocтaнe зa пocтoяннo. - Аmаzоn cъщo тecтвa 30-чacoвa paбoтнa ceдмицa, нo и c пo-ниcĸи зaплaти. Moжe ли cĸopo дa ce paдвaмe нa 3-днeвeн yиĸeнд? Haй-вepoятнo нe. Зa няĸoи ĸoмпaнии тoвa мoжe дa paбoти, нo e мaлĸo вepoятнo дa ce cлyчи в цeли иĸoнoмиĸи пpeз cлeдвaщитe гoдини. A и дopи и пpoмeнитe дa зaпoчнaт, тe нe мoгaт дa ce нaлoжaт бъpзo. \"Cлeд 50 или 100 гoдини мoжe би 4-днeвнaтa paбoтнa ceдмицa щe e нopмaтa, нo нe тpябвa дa oчaĸвaмe тoвa дa ce cлyчи пpeз 2020 г.\", ĸaзвa Πoл Cвини oт Сеntеr fоr Сіtіеѕ.", "date": "2018.09.11", "title": "4-дневната работна седмица е все по-близо?!"}
{"url": "https://www.blitz.bg/ikonomika/upravitelniyat-svet-na-krib-shche-e-s-4-godishen-mandat_news626303.html", "text": "Мандатът на членовете на Управителния съвет на Конфедерацията на работодателите и индустриалците в България (КРИБ) се удължава от 2 на 4 години. Това решение бе взето по време на днешното Общо събрание, на което бяха приети изменения и допълнения в Устава на КРИБ. Запазва се обаче правилото членовете да не могат да имат повече от два поредни мандата.     Сред мотивите за това решение е желанието на най-голямата бизнес организация в България да бъде в синхрон с европейските практики (двустранните камари в България), както и другите работодателски организации.     Друго решение, което бе прието с голямо мнозинство днес, е категоричното определяне на КРИБ като работодателска организация, според изискванията на последните промени в Кодекса на труда (чл.49, ал.1) в сила от 20 юли 2018 г. Досега организацията бе регистрирана като юридическо лице с нестопанска цел.    ", "date": "2018.09.11", "title": "Управителният съвет на КРИБ ще е с 4-годишен мандат"}
{"url": "https://www.blitz.bg/obshtestvo/iskate-da-zaspite-brzo-nikoga-ne-pravete-tezi-5-neshcha-predi-lyagane_news626190.html", "text": "Безсънието е един от най-големите врагове на съвременния човек. То обаче невинаги се дължи на здравословни проблеми. Определени вечерни навици често се отразяват негативно на качеството на съня, посочва BrightSide. Например…1. Пушене   Знаете ли, че никотинът също има стимулиращ ефект върху вашето тяло? Той ускорява  сърдечния ритъм, повишава кръвното налягане и мозъчната активност. Ето защо не е добра идея да пушите преди лягане. Разбира се, в идеалния вариант ще откажете цигарите изцяло, но ако все пак не можете, нека последният ви „фас“ да е най-малко 2 часа преди лягане. 2. Трениране Физическата активност ни освобождава от стреса и оказва положителен ефект върху съня, само ако се практикува 3-4 часа преди лягане (дори 6 според някои специалисти). 3. Пиене на голямо количество вода Чаша вода преди сън е добре за тялото. Твърде многото течности обаче ще ви накарат да ходите до тоалетната посред нощ. 4. Използване на електронни устройства Оставете лаптопа и телефона настрана поне 30 мин. преди лягане. Иначе натоварвате много очите и мозъка си. 5. Много горещ душ Погрешна е представата, че горещият душ или вана ни помага да заспим. Всъщност това, което помага, е разликата в температурите. Ако се чувствате твърде енергични, си вземете студен душ или поне да е само топъл. Горещият душ е вреден и за кожата.", "date": "2018.09.11", "title": "Искате да заспите бързо? Никога не правете тези 5 неща преди лягане"}
{"url": "https://www.blitz.bg/obshtestvo/epidemiolozi-alarmirat-udryat-ni-novi-tezhki-zarazi-ot-singapur-i-kolorado-eto-kak-da-se-predpazim_news626156.html", "text": "Грипът ни връхлита още през октомври. За това алармират украински епидемиолози. Според тях тази година заразата ще подрани. Прогнозите за Световната здравна организация са, че през зимата ще ни мъчат два нови щама, пише „Телеграф”.Единственият е „Сингапур” от типа H3N2, който е братовчед на вече познатия „Хонконг” . Другият нов грип ще бъде „Колорадо”, тип В. Освен тях се очаква да се завърне „Мичиган”, който е брат на вече познатия ни „Пукет”.     Първите три грипа трябва да бъдат включени в състава на тривалентните ваксини, докато четиривалентните ще ни защитават от всички други щамове.  Проверка в аптеките показа, че серумите, които ще ни предпазват от грип в момента не са налични, но според фармацевтите доставка се очаква още в края на този месец. Ваксината, която ще ни пази от три грипа, ще се продава на цената от около 10 лева, а тази която ще ни защитава от всички четири – 20 лева.    ", "date": "2018.09.11", "title": "Епидемиолози алармират: Удрят ни нови тежки зарази от Сингапур и Колорадо! Ето как да се предпазим"}
{"url": "https://www.blitz.bg/zdrave/obyavikha-spisbk-na-khranite-ubiytsi_news626198.html", "text": "Широко изследване, проведено от Националния институт по здравеопазване във Великобритания, установи кои са храните \"убийци\".  В проучването, което продължило 23 години, са взели участие 3800 мъже и 1575 жени на средна възраст 51 години.   Анализирани били данни от техния начин на живот и хранене.  ", "date": "2018.09.11", "title": "Обявиха СПИСЪК на храните \"убийци\"!"}
{"url": "https://www.blitz.bg/zdrave/d-r-fernando-sancha-urolog-blgarite-imate-dostp-do-nay-dobroto-vzmozhno-lechenie-i-nay-sraboteniya-ekip-v-khil-klinik_news626216.html", "text": "- Д-р Санча, Зеленият лазер ли се счита за най-добра медицинска практика при лечението на простата?   - Да, днес за “златен стандарт” при лечението на аденом на простатата се определя Зеленият лазер (Green Laser). В България имате достъп до най-доброто възможно лечение и най-сработения екип в “Хил клиник”. Аз лично ежемесечно гостувам на клиниката в София, която има уникален опит в лазерната хирургия - повече от 2200 пациенти! Самият метод е изпитан в над 12-годишна практика, докато за останалите лазери тепърва започват да се събират клинични данни. При Зеления лазер, който не засяга дълбоко околните тъкани, отсъства и риск от тежка некроза. За самочувствието на пациентите е от съществено значение и това, че след манипулация със Зелен лазер отпада необходимостта от продължителна катетризация, която е много неприятна и ограничава до голяма степен мъжа в ежедневната му дейност. Пациентите остават сексуално активни.", "date": "2018.09.11", "title": "Д-р Фернандо Санча, уролог: Българите имате достъп до най-доброто възможно лечение и най-сработения екип в “Хил клиник”."}
{"url": "https://www.blitz.bg/zdrave/magicheski-tochki-za-ukrepvane-na-srtseto-chrez-metoda-shiatsu-snimki_news626247.html", "text": "Емоционалният стрес засяга сърцето. И обратно, всяко смущение в работата на сърцето, дори с невротичен характер, предизвиква тревога, която изостря разстройството в мозъчния ствол.   Най-добрият начин за излизане от задънената улица е да се избегне психическата и физическата преумора, недоспиването, тонизиращите храни и напитки, тютюнопушенето, да водите уравновесен начин на живот.  А вече с появилите се симптоми може да се справите с помощта на метода шиацу. През последните години системата шиацу - терапията чрез натиск с пръстите върху биологичноактивните точки на тялото, стана широко разпространена.    ", "date": "2018.09.11", "title": "Магически точки за укрепване на сърцето чрез метода шиацу (СНИМКИ)"}
{"url": "https://www.blitz.bg/zdrave/eksperiment-ustanovi-s-kolko-khraneniya-na-den-mozhe-da-bde-udlzhen-zhivott_news626126.html", "text": "Ново проучване на американски учени с участието на лабораторни мишки установи колко хранения на ден могат да удължат живота.  За целта са били използвани 292 животни на възраст 4 месеца.  Всички те били разделени на три групи.  ", "date": "2018.09.11", "title": "Експеримент установи с колко хранения на ден може да бъде удължен животът"}
{"url": "https://www.blitz.bg/zdrave/zadlzhitelno-si-pokhapvayte-tezi-khrani-mnogo-sa-bogati-na-edin-ot-nay-vazhnite-vitamini_news626128.html", "text": "Набавянето на различни витамини за организма е от съществено значение за здравето на човек.  Затова не трябва да допускате липсата на витамини от някоя група.  Витамините от група В например са много важни, защото заздравяват имунната система, ускоряват метаболизма и влияят добре върху нервната система.  Може да си набавите витамин В чрез няколко храни.   ", "date": "2018.09.11", "title": "Задължително си похапвайте тези храни, много са богати на един от най-важните витамини!"}
{"url": "https://www.blitz.bg/zdrave/spetsialist-obyasni-kakvo-tryabva-da-pravyat-bremennite-za-da-rodyat-zdravi-detsa_news626179.html", "text": "Д-р Емилия Янева е педиатър с над 35-годишна практика. Повече от 15 години лекува с хомеопатия. В момента е пенсионер, но изнася лекции за пренатално възпитание на бъдещи родители.   Следващата е на 25 септември от 18:30 ч. в йога  център “Мetta” в София.   Разговаряме с д-р Янева за подготовката на младите хора да създадат поколение, да износят бременността и да родят здрави деца. Коментираме и медицинския стандарт за водене на раждане по повод случаите на починали родилки.     ", "date": "2018.09.11", "title": "Специалист обясни какво трябва да правят бременните, за да родят здрави деца"}
{"url": "https://www.blitz.bg/zdrave/dosega-ne-ste-znaeli-koga-tryabva-da-smenyame-chetkata-i-pastata-i-kak-pravilno-se-miyat-zbi_news626191.html", "text": "Спазването на устната хигиена е много важна част от ежедневието на човек. Не всеки обаче обръща достатъчно внимание на нея, а това може да се окаже голяма грешка.  Повечето хора не знаят как правилно да си мият зъбите, на колко време е добре да се сменя четката за зъби, както и пастата, която използвате.  Е, ние сме тук, за да ви кажем!    ", "date": "2018.09.11", "title": "Досега не сте знаели: Кога трябва да сменяме четката и пастата и как правилно се мият зъби!"}
{"url": "https://www.blitz.bg/zdrave/vnimanie-sstoyanieto-na-ezika-izdava-zabolyavaniya-eto-koy-tsvyat-za-kakvo-alarmira_news626243.html", "text": "При здрави хора като правило езикът е леко розов и покрит с тънък слой от прозрачна плака.   Ако плаката е плътна и бяла, това е първият знак, който сигнализира за някакво заболяване.  При това някои болести могат да се разпознаят само от състоянието на езика или по-точно по цвета му.  ", "date": "2018.09.11", "title": "Внимание, състоянието на езика издава заболявания! Ето кой цвят за какво алармира!"}
{"url": "https://www.blitz.bg/zdrave/zdravni-novini/nauchen-probiv-sled-7-8-godini-mozhem-da-pobedim-altskhaymera_news626221.html", "text": "Нова терапия за болестта на Алцхаймер не само спира образуването на лошия белтък в мозъка, но и в следващите 18 месеца при 80% от пациентите се изчиства натрупаното количество, което убива нервните клетки. За научния пробив съобщи неврологът от Александровска болница проф. Лъчезар Трайков.По думите му на конгреса в Чикаго за пръв път е било демонстрирано лечение, което води и до подобряване на интелектуалните способности.  Той очаква комерсиализиране на терапията до 7-8 години, което дава надежда и на тези, които в момента са в начална фаза на болестта.  Заради все по-голямата продължителност на живота все повече ще бъдат тези, които ще се нуждаят от новото лечение.  Какви са симптомите? „Дълго време считахме, че Алцхаймер е само паметово нарушение, но паметта не е първият симптом”, подчерта проф. Трайков пред bTV.  По думите му лошият белтък започва да се трупа 20 години преди да станат видими ефектите от него, а няколко години преди диагностицирането на болестта вече има леки когнитивни нарушения – човекът се затруднява например при организирането на пътуване с две превозни средства или при следене на разговор с повече участници.  „Всичко, нужно за диагноза и лечение, го има в България”, подчерта неврологът. По думите му най-ефективната превенция са социалните активности, правилно хранене (т.нар средиземноморска диета), физическа активност и когнитивна стимулация. Съчетанието от тях отсрочва и спира болестта. ", "date": "2018.09.11", "title": "Научен пробив: След 7-8 години можем да победим Алцхаймера"}
{"url": "https://www.blitz.bg/zdrave/unikalno-otkritie-bilka-rastyashcha-po-zemite-ni-ot-vekove-ubiva-98-ot-rakovite-kletki-za-16-chasa_news626240.html", "text": "Последните резултати от изследвания установиха недвусмислено, че има билка, която допринася за унищожаването на 98% от раковите клетки на белите дробове, и то само за 16 часа!  Сега учените казват, че тайната на това растение е в богатството му от желязо и други микроелементи, от които ракът “се страхува“.  Всеки българин има възможност сам да си направи лекарство с билката, защото расте по земите ни от векове:  ", "date": "2018.09.11", "title": "Уникално откритие: Билка, растяща по земите ни от векове, убива 98% от раковите клетки за 16 часа!"}
{"url": "https://www.blitz.bg/obshtestvo/regioni/blizki-na-pregazenoto-momche-v-sandanski-izlyazokha-na-protest_news626328.html", "text": "Близки на 6-годишния Мартин, който беше прегазен на тротоар в Сандански, излязоха на протест с искане за толерантност на пътя, предава Нова Телевизия.  \"Съдебната система трябва да работи по-бързо, а не толкова тромаво както е в момента. Трябва да има справедлива присъда за всички убийци на пътя\", призова бащата на починалия Мартин Иван Ставрев.  Десетки жители на Сандански организираха протестно шествие, което започна от сградата на съда, 40 дни след смъртта на детето. Те настояват за строга и справедлива присъда за шофьора, който прегази момчето. Местните оставиха цветя и венци на лобното място на детето.  73-годишният шофьор Стойко Пеев е на свобода, след като беше пуснат под парична гаранция от 1200 лв. Той се спусна по затворена за ремонт улица, като помете автомобили и багер, след което прегази 6-годишното момче. Улицата все още е затворена, но по нея не се извършват ремонтни дейности.  \"Това не може да продължава така. Трябва да има наказание. Не може да прегазиш някого, да си платиш определена цена и да се прибереш вкъщи все едно нищо не се е случило\", категорична беше майката на прегазеното момче Мирослава Ставрева.  Сандански ", "date": "2018.09.11", "title": "Близки на прегазеното момче в Сандански излязоха на протест"}
{"url": "https://www.blitz.bg/obshtestvo/kak-da-razberete-dali-ste-nositel-na-otritsatelna-energiya_news626121.html", "text": "Често, дори да сме истински реалисти и всичко около нас да изглежда привидно наред, в крайна сметка всичко се обърква. Ако това ви се случва често, то значи не просто нямате късмет, а сте притегателна сила за отрицателна енергия. Тя се явява под формата на неподходящи хора, състояния или чувства, които неминуемо оказват негативно влияние на вашата същност.Много от хората не са наясно с тази негативна енергия. Тя е мощна и интелигентна и умее умело да се крие. Често действа като вродена и не се поставя под въпрос. За да оцените има ли я изобщо и какво е нейното ниво у вас, се запитайте следните въпроси:  – Оплаквате ли се и ако да – колко често?  – Често ли обвинявате другите?  – Смятате ли, че не можете сами да управлявате случващото се в живота ви?  – Критикувате ли често света около вас, че е лош (лошо време, лоши условия на живот, лоша власт)?  – Смятате ли се за жертва на действията на някой друг?  – Преследват ли ви драми и бедствия (било то като новини по радиото и телевизията)?  – Благодарни ли сте за живота, който живеете, или смятате, че ще сте благодарни, когато всичко според вас си дойде на мястото?  Ако в отговорите си откриете, че сте благодарни, само когато ви се случва нещо според вашата оценка, то това значи че сте отрицателно заредени. Чувството на благодарност означава да бъдете положителни и е сигурна покана за добрата енергия.  Ако се считате за жертва и смятате, че ще ви се случват само лошо неща, то това непременно ще се случи. Когато сте в процес на благоприятни условия и резултати, заслужили сте ги вие и вашата работа, трудът и задълженията.  Няма как за едно да обвиняване външните обстоятелства и други хора, а за друго да събирате всички лаври. Всеки сам създава обстоятелства, предимствата и недостатъците.  Ако сте отговаряли предимно с негативна насоченост на въпросите, то у вас присъства негативна енергия, която ще се увеличава, ако не вземете мерки.  За да се отървете от негативната енергия, на първо място трябва да осъзнаете, че когато си мислите, че всичко, което се случва, е чужда вина, много ще страдате. Когато осъзнаете, че излиза от вас, ще опознаете радостта и мира. (Далай Лама).  Променете гледната си точка и гледайте на света и събитията, така че да виждате, че може да бъде добре, вместо, че нещо лошо ще се случи. Опитайте и вижте как за кратко ще получите невероятни резултати.  Оставете миналото зад вас. Заменете реалното мислене с интуитивно. Проектирайте събитията с положителен изход, за да привлечете същите в живота. Когато изберете положителната енергия, тя ще привлече събития, подобни на себе си, тъй като подобните се привличат.  Източник: sanovnik.bg ", "date": "2018.09.11", "title": "Как да разберете дали сте носител на отрицателна енергия"}
{"url": "https://www.blitz.bg/obshtestvo/vyarvame-po-navik-v-tezi-10-lzhi_news626139.html", "text": "В живота непрекъснато се сблъскваме с един куп остарели идеи за това какво уж е правилно и какво – погрешно. Чуваме някои неща толкова често, че автоматично започваме да ги приемаме като истина. Тъй като много от тези неща са отрицателни, те прилепват към нас и ни тежат години наред.Ето какво пише блогърът Марк Черноф, цитиран от Bright Side. 1. Сам означава самотен  „Връзка“ не е синоним на щастие. Дори и да сте сами, никога няма да се чувствате толкова самотни, колкото ако сте в нещастна връзка. Ако не се чувствате добре с човека до себе си, по-добре си вземете почивка и отделете малко повече време за най-важния човек в живота ви – вие самите. Намерите себе си първо. Осъзнайте собствената си ценност. И следващия път, когато сте във връзка, която потъва, ще можете да доплувате на сигурен бряг. 2. Щастието настъпва, когато имаш всичко, което искаш  Да бъдем щастливи не означава, че не желаем нищо повече. Означава, че сте благодарни за това, което имате и търпеливи за това, което предстои. Ценете настоящето, което един ден ще си спомняте като „доброто старо време“. 3. Болката е нещо, което се вижда  Никога не подценявайте ничия болка. Да си кажем честно, всеки от нас страда. Някои просто го прикриват по-добре. Не знаете какво се случва зад затворените врати. Да преценявате и да съдите някого е напразна загуба на време и сили. Ако пък имате време да обсъждате другите, значи просто имате прекалено много свободно време. Станете от четирибуквието си и направете нещо смислено. 4. Животът трябва да изглежда по определен начин  Никой не може да ни навреди по-силно от собствените ни мисли. Да си позволим да чувстваме това, което чувстваме и да подхождаме към него честно, действа изцеляващо. Винаги имаме избор как да отговорим на ситуациите, които ни поднася животът. Освободете се от представите за това какво трябва да бъде животът ви и приемете истинския живот, който се опитва да стигне до съзнанието ви. Променяйте това, което може да се промени, променете възгледите си за това, което не може да се промени и продължете напред с мир. 5. Вие трябва да бъдете определен човек  Когато престанете да се сравнявате с други възможни версии на себе си –  и когато престанете да се сравнявате с други хора, истински или измислени, едва тогава ще вкусите спокойствие, което е истинско, а не въображаемо. 6. Страхотният живот е привилегия на малцина избрани  Ако всяка сутрин се събуждате и си казвате „Да, днес ще бъде страхотен ден“, следобед намирате причина да си кажете „Да, днес е страхотен ден“, а вечер заспивате с мисълта „Беше страхотен ден“… тогава един ден, след много години ще можете да погледнете назад и да си кажете „Имах чудесен живот.“ 7. Можем да избегнем трудностите  Понякога нещата трябва да се влошат, преди да се случат така, както трябва. Понякога трябва да позволите погрешните хора да си отидат, за да отворят място за правилните. Понякога трябва да се почувстваш слаб, за да разбереш какво е да си силен. Понякога трябва да се усетиш разкъсан, за да знаеш, че няма да бъдеш смазан. Понякога трябва да приемем доброто заедно с лошото, осъзнавайки че всичко е безценен опит. 8. Да бъдеш силен значи да не чувстваш болка  Всъщност най-силни са тези, които чувстват болката, приемат я, учат се от нея и я преодоляват. Всичко се свежда до куража да помолиш за глътка въздух, да се просълзиш, да се отърсиш от праха, след което да се върнеш на ринга и да продължиш да се бориш така, както никога преди. 9. Можете да се преструвате  Почувствайте любовта, преди да кажете „Обичам те!“. Усетете благодарност, преди да кажете „благодаря“. Почувствайте, че сте сгрешили, преди да кажете „Извинявай!“. Почувствайте освобождение, преди да кажете „Прощавам ти“. Когато казвате това, което чувствате, нямате нужда от много думи и достигате до сърцето. 10. Мечтите са загуба на време  Най-великите дарове са невидими за очите си, а се усещат дълбоко в сърцето. Това, което виждаме, често е само малък отрязък от това, което е възможно. Въображението е зрение, което вижда под повърхността – умението да си представиш това, което е съществено, но невидимо за очите. Някъде нещо невероятно чака да бъде познато – трябва да мечтаете достатъчно смело, за да го откриете.  Източник: obekti.bg ", "date": "2018.09.11", "title": "Вярваме по навик в тези 10 лъжи"}
{"url": "https://www.blitz.bg/obshtestvo/nikoga-ne-pravete-tezi-5-neshcha-predi-lyagane-ako-iskate-da-zaspite-brzo_news626141.html", "text": "Безсънието е един от най-големите врагове на съвременния човек. То обаче невинаги се дължи на здравословни проблеми. Определени вечерни навици често се отразяват негативно на качеството на съня, посочва BrightSide.Например… 1. Пушене  Знаете ли, че никотинът също има стимулиращ ефект върху вашето тяло? Той ускорява  сърдечния ритъм, повишава кръвното налягане и мозъчната активност. Ето защо не е добра идея да пушите преди лягане. Разбира се, в идеалния вариант ще откажете цигарите изцяло, но ако все пак не можете, нека последният ви „фас“ да е най-малко 2 часа преди лягане. 2. Трениране  Физическата активност ни освобождава от стреса и оказва положителен ефект върху съня, само ако се практикува 3-4 часа преди лягане (дори 6 според някои специалисти). 3. Пиене на голямо количество вода  Чаша вода преди сън е добре за тялото. Твърде многото течности обаче ще ви накарат да ходите до тоалетната посред нощ. 4. Използване на електронни устройства  Оставете лаптопа и телефона настрана поне 30 мин. преди лягане. Иначе натоварвате много очите и мозъка си. 5. Много горещ душ  Погрешна е представата, че горещият душ или вана ни помага да заспим. Всъщност това, което помага, е разликата в температурите. Ако се чувствате твърде енергични, си вземете студен душ или поне да е само топъл. Горещият душ е вреден и за кожата.  Източник: obekti.bg ", "date": "2018.09.11", "title": "Никога не правете тези 5 неща преди лягане, ако искате да заспите бързо"}
{"url": "https://www.blitz.bg/daydzhest/pochitame-pametta-na-krasiva-svetitsa-a-pet-prekrasni-imena-cherpyat-za-imen-den_news626057.html", "text": "На 11 септември почитаме паметта на една светица, чийто труден и изпълнен с превратности житейски път е пример за смирение, покаяние и силна вяра. През 5 век в Александрия живяла млада и красива жена на име Теодора. Тя била щастливо омъжена, но случило се така, че изневерила на своя съпруг.   На следващия ден след изневярата младата Теодора била толкова гузна и се срамувала от своята постъпка, че отишла при игуменката на близкия манастир, за да потърси съвет.  След разговора с игуменията, Света Теодора решила, че ще стане монах в мъжкия манастир, който се намирал на около 18 км от дома на младата жена. Речено – сторено. Рано сутринта съпругът на Света Теодора тръгнал за работа, а тя остригала своята буйна коса и облечена като мъж се запътила към мъжкия манастир. Похлопала на входната врата. Вече било вечерта.  Вратарят обадил на игумена, че млад мъж желае да постъпи  в манастира. Игуменът отказал да приеме Света Теодора още същата нощ. Поръчал младият мъж да спи вън от портите на Светата обител. През нощта разни демони обикаляли около младата жена, но Света Теодора не се изплашила. На следващата сутрин тя била приета сред манастирското братство с името Теодор.  Монасите се чудели на усърдието на младия монах, с което се моли, прави поклони и спазва всички манастирски правила.  Минали 8 години. Игуменът на манастира изпратил Света Теодора до града, за да купи жито за Светата обител. Поръчал на монаха ако закъснее, да спи в близкия до града манастир. Точно така се случило, но Света Теодора не подозирала, че в другия манастир ще й се случи много неприятна случка.  Племенничката на игумена била в манастира и като видяла младия монах Теодор, влюбила се в него и го пожелала. Започнала да ухажва монаха, а Света Теодора нямало как да разкрие, че не е мъж. Въпреки това, успяла да отблъсне похотливата натрапница.  Минали 9 месеца и племенницата на игумена се появила в манастира, където Света Теодора живеела и заявила, че бебето, което е донесла, е от монаха Теодор. Игуменът не повярвал на обясненията и изпъдил Света Теодора с бебето извън манастира. Тя се настанила в една колиба наблизо. Не можела да се крие в близката гора или в пустинята, защото там живеели зверове.  До колибата живеели пастири и давали мляко за бебето, за да живее.  Монасите постоянно се подигравали на монаха за греха, който не е сторил.  Минали 7 години. Игуменът получил внушение Свише, че Света Теодора не е баща на бебето и той върнал обратно монаха в манастира. Настанили детето и мнимия монах в една килия.  Минали години. Настанала страшна суша.  Всички реки и езера наоколо пресъхнали. Игуменът изпратил Света Теодора до един кладенец, за който се говорело, че не пресъхва. По пътя до кладенеца Света Теодора постоянно се молела на Всевишния в кладенеца да има вода.  Когато пристигнала, той бил пълен с чиста вода. Когато занесла на монасите, казала, че кладенецът не е пресъхнал, благодарение молитвите на игумена.  Минали още години, настъпили последните дни на Света Теодора. След като се простила с момчето, за което се грижела толкова години, Света Теодора предала Богу дух.  Игуменът получил видение, че монахът Теодор  всъщност е жена. Решил да провери бездиханното тяло и като видял женските гърди, започнал да ридае, защото осъзнал, че несправедливо прогонил праведната с бебето.  Момчето, за което Света Теодора се грижела, пораснало и станало монах с името Теодор. След години той бил избран за игумен на същия манастир.  Имен ден празнуват: Теодора, Теди, Дора, Теодор, Тео.  ", "date": "2018.09.11", "title": "Почитаме паметта на красива светица, а пет прекрасни имена черпят за имен ден"}
{"url": "https://www.blitz.bg/kriminalni/eto-kde-sa-taynite-brlogi-na-bezhantsite-kray-sofiya_news625938.html", "text": "Трафикантите крият бежанците в две села край София. Това са Владо Тричков и Иваняне. От около месец каналджиите буквално са окупирали необитаеми вили и постройки в селата и укриват мигрантите там докато тръгнат към Западна Европа. Това разкриха пред „Телеграф“ от МВР.     „Бежанците престояват във вилите по 24 часа. Държат ги заключени докато дойдат бусове, които да ги превозят до границата със Сърбия“, споделиха разследващи. По думите им, вече плащания на ръка между мигранти и каналджии не се правят. Всичко минавало през системата Хавала.     Най-голям брой на групи бежанци откриваме в районите на вилните зони във Владо Тричков. Причината е, че повече от половината имоти там са необитаеми или с неясна собственост. Това ги прави добри скривалища“, разказват криминалисти. По думите им, от известно време се натъкват и на мигранти в районите на Ихтиман и Вакарел, както и край село Световрачене, където преди седмици беше сгащена поредната група афганистанци и сирийци.     Максималното време, което бежанците стоят по вилите, е две денонощия, но това се правело в извънредни ситуации, ако транспортът към българо-сръбската граница закъснее или ги хване полицията.     „Трасетата, по които се прекарват бежанците в момента, са нацепени на няколко части. Трафикантите въведоха т.нар. точки на прекачаване, за да не се пътува рисковано по магистрали и основни пътища. Правят се обиколки по второстепенни маршрути през села и паланки. Точно при подобна операция беше хванат и полицаят от Охранителна полиция в София Владимир Стоянов“, разказаха агенти на ДАНС.     Най-големият хит при превоза на бежанците в момента е с микробуси с чужди или временни номера, обясниха агенти. По думите им, машините били вехти, повечето с десен волан и пред разпад. Причините са няколко, но основната е, че тези возила били на половин цена и не се водели официално на никой собственик.       ", "date": "2018.09.11", "title": "Ето къде са тайните бърлоги на бежанците край София"}
{"url": "https://www.blitz.bg/obshtestvo/tezi-10-brzi-i-lesni-testa-shche-vi-pomognat-da-proverite-kachestvoto-na-khranata_news626146.html", "text": "Има много начини, чрез които да проверите качеството на хранителните продукти, които купувате и ядете всеки ден. Повечето от тези методи обаче, изискват съдействие от специалисти или специално оборудване, с което надали разполагате.Все пак има лесни и бързи начини, които да ви помогнат да разберете дали продуктите, които сте купили от супермаркета или пазара са качествени и пресни. Ето няколко бързи и лесни начина, които можете да направите сами вкъщи — или дори още докато пазарувате в супермаркета. Пиле  Обърнете внимание на белите ивици и дебелия слой мазнина върху пилешките гърди. Това означава, че в птиците са инжектирани хормони на растежа и те са натрупали тегло твърде бързо. Такова месо е вредно за здравето.  Обърнете внимание и на цвета: ако е жълтеникав, не е прясно. Суровите пилешки гърди трябва да са розови и да не са прекалено меки. Извара или меко сирене  Капка йод ще ви помогне да проверите дали изварата съдържа нишесте. Ако да, петното ще стане тъмносиньо, а ако не — цветът на йода няма да се промени.  Оставете малко извара при стайна температура. Ако съдържа растителни мазнини, ще се оцвети в жълто. След този тест истинското сирене или извара може да вкисне, но няма да си промени цвета. Пчелен мед  Изсипете малко мед върху равна повърхност. Фалшивият мед капе и веднага се разпространява по повърхността. Висококачественият мед е доста гъст и тече на тънка ивица.  Ако усетите вкус на карамел, това означава, че медът вече е нагряван. Ако ви се стори прекомерно сладък, медът съдържа бяла захар. Риба  Прясната риба не трябва да е с мътни очи, а здравите хриле винаги са яркочервени. Кожата трябва да има естествен металически блясък, а люспите трябва да са плътно прикрепени към тялото. Заквасена сметана  За да проверите дали сметаната съдържа растителни мазнини, разбъркайте една лъжичка от нея в чаша гореща вода. Ако е с лошо качество, ще се образуват бели люспи. Истинската заквасена сметана ще се превърне в хомогенна гъста течност. Сирене или кашкавал  Можете лесно да забележите сиренето съдържа растителни мазнини. То се разпада, когато го режете (не се отнася за твърди видове сирена като чедър). Ако го извадите от опаковката, ще изсъхне и ще се напука.  Оставете малко кашкавал при стайна температура. Висококачественият продукт просто ще омекне, но ако изсъхне и върху се появи влага, по-добре го оставете. Свежи подправки  Стиснете връзката копър в ръка. Ако листата висят настрани, вече е започнал да увяхва. Освен това, ако цветът е прекалено тъмен и стъблата са твърде дълги, това означава, че съдържа нитрати. Свежите подправки винаги са естествен зелен цвят. Месо  Когато избирате месо, натиснете го с пръст. Прясното месо трябва да е достатъчно еластично, за да не остане отпечатък.  Нарежете едно по-голямо парче наполовина: ако месото е тъмно, но има бели контури, това означава, че срокът му на годност е удължен с добавки. Подсушете с хартиена салфетка — прясното месо не трябва да оставя твърде много влага и кръв по нея. Замразени зеленчуци и плодове  Проверете дали опаковката не е пълна с лед. Ако е така, не са съхранявани правилно. Изберете продукти, които имат само скреж по тях. Сладолед  Оставете любимия си сладолед на стайна температура. Ако съдържа растителни мазнини, ще остане замразен за по-дълго време и накрая ще се стопи до течно състояние.  Качественият сладолед ще се разтопи в гъста кремообразна субстанция.  Източник: fakti.bg ", "date": "2018.09.11", "title": "Тези 10 бързи и лесни теста ще ви помогнат да проверите качеството на храната"}
{"url": "https://www.blitz.bg/blits-tv/raztrsvashchite-kadri-ot-11-septemvri-2001-godina-koito-nikoga-nyama-da-bdat-zabraveni-video_news626274.html", "text": "Изминаха 17 години от атентатите на 11 септември 2001 година. Всички помним ужаса и шока, които преживя светът, гледайки как пътнически самолети се забиват в двете кули на Световния търговски център в Ню Йорк и в сградата на Пентагона. Кадрите разтърсиха света и бяха повтаряни отново и отново докато в САЩ се опитваха да разберат какво точно се беше случило.     По случай тъжната годишнина „Индипендънт“ припомня някои от най-запомнящите се и тъжни кадри от отразяването на терористичните атаки. За много хора те са образите, които ще ги преследват цял живот.  /БЛИЦ    ", "date": "2018.09.11", "title": "Разтърсващите кадри от 11 септември 2001 година, които никога няма да бъдат забравени (ВИДЕО)"}
{"url": "https://www.blitz.bg/svyat/frantsiya-pritesnena-napadenie-sreshchu-idlib-bi-zastrashilo-sigurnostta-na-evropa_news626321.html", "text": "Нападение срещу сирийската провинция Идлиб би имало преки последици върху сигурността на Европа заради опасността хилядите джихадисти, намиращи се там, да се разпръснат. Това заяви днес френският министър на външните работи Жан-Ив Льо Дриан, цитиран местни медии.  \"Има риск за сигурността, тъй като в тази зона има много джихадисти, причисляващи се предимно към Ал Каида. Броят им е между 10 000 и 15 000 и утре те ще представляват опасност за нашата сигурност\", каза той в ефира на телевизия Бе Еф Ем.  По думите на Льо Дриан няколко десетки от тези бойци са френски граждани.  Ако започне готвената \"сирийска и руска офанзива\", \"има опасност те да се разпръснат\", каза той.  Министърът предупреди, че хуманитарната катастрофа, предизвикана от отвоюването на провинция Алепо, \"ще бъде нищо в сравнение с ужаса, който може да се окаже\" офанзивата в Идлиб. ", "date": "2018.09.11", "title": "Франция притеснена: Нападение срещу Идлиб би застрашило сигурността на Европа"}
