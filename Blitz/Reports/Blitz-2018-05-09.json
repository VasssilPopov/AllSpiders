{"url": "https://www.blitz.bg/svyat/ot-poslednite-minuti-panika-na-garata-v-bryuksel-neshcho-se-sluchva-khorata-pishchyat-ot-uzhas-i-byagat-na-vsichki-strani-snimkivideo_news599080.html", "text": "Експлозия е прогърмяла на жп гара в Брюксел. Инцидентът е станал в южната част на града. На мястото са изпратени линейки. Сградата е евакуирана. Хората бягат панически и пищят от ужас.  Над района кръжат хеликоптери.   Обстоятелствата около инцидента се изясняват.       Превод: БЛИЦ", "date": "2018.05.09", "title": "От последните минути: Паника на гарата в Брюксел, нещо се случва, хората пищят от ужас и бягат на всички страни (СНИМКИ/ВИДЕО)"}
{"url": "https://www.blitz.bg/svyat/makron-i-rokhani-se-dogovorikha-za-neshcho-mnogo-vazhno-po-yadrenata-sdelka_news599078.html", "text": "Президентът на Франция Еманюел Макрон е разговарял по телефона с иранския си колега Хасан Рохани в сряда. Двамата са се разбрали да търсят „продължаване на действието на ядрената сделка“ след решението на САЩ да се оттеглят от споразумението, предават AFP и \"Фокус\". „Президентите на Франция и Иран се разбраха за съвместни действия с всички замесени страни, с целта да се продължи действието на ядрената сделка и да се запази регионалната стабилност“, гласи съобщението на френското президентство.", "date": "2018.05.09", "title": "Макрон и Рохани се договориха за нещо много важно по ядрената сделка"}
{"url": "https://www.blitz.bg/svyat/trmp-razmakha-prst-na-iran-i-predupredi_news599085.html", "text": "След като обяви във вторник, че САЩ излизат от ядрената сделка с Иран и му налагат нови санкции, американският президент Доналд Тръмп заплаши Техеран, че или ще преговаря, или „ще му се случи нещо“, предават \"Ройтерс\" и \"Фокус\". Американската агенция коментира, че не е станало ясно какви точни действия визира държавният глава.", "date": "2018.05.09", "title": "Тръмп размаха пръст на Иран и предупреди..."}
{"url": "https://www.blitz.bg/svyat/royters-povdigna-zavesata-okolo-predstoyashchata-sreshcha-mezhdu-donald-trmp-i-kim-chen-un_news599105.html", "text": "Датата и мястото на срещата между президента на САЩ Доналд Тръмп и лидера на Северна Корея Ким Чен Ун вече са определени, но се пазят в дълбока тайна. Всички подробности ще бъдат съобщени следващата седмица, съобщи държавният секретар на САЩ Майк Помпео, предава „Ройтерс”. Преговорите между двамата ще продължат един ден.  Помпео се изказа много положително за предстоящата среща със севернокорейския лидер, наричайки я продуктивна.  „Държавният секретар лети от КНДР с трима изключителни джентълмени. Очаквам срещата с тях с нетърпение. Съдейки по всичко, те са в добро здраве. Освен това, срещата с Ким Чен Ун е била добра”, написа американският президент Доналд Тръмп.  Става дума за тримата освободени заложници, които са граждани на САЩ.  За визитата на държавния секретар в Пхенян стана известно в нощта на 9 май.  На срещата между Доналд Тръмп и Ким Чен Ун ще бъде обсъдена денуклеаризацията и свалянето на санкциите срещу КНДР.    Превод: БЛИЦ    ", "date": "2018.05.09", "title": "\"Ройтерс\" повдигна завесата около предстоящата среща между Доналд Тръмп и Ким Чен Ун"}
{"url": "https://www.blitz.bg/svyat/napast-razgoneni-bezhantsi-napadat-i-iznasilvat-zheni-na-muzikalen-festival-v-germaniya_news599088.html", "text": "Германия е залята от нова вълна изнасилвания, пишат местните медии. Полицията разследва няколко случая, във всичките извършителите са мигранти.Жертвите са били на фестивал, който протича в продължение на няколко месеца в различни градове по брега на река Рейн, но има и други нападения.  Едно от тях е извършено от сириец. На 10 април той напада 23-годишна жена. 18-годишният мъж я събаря на земята в парк, започва да я удря, а след това изнасилва брутално. Младата жена е чута да вика за помощ от минувачи, които подават сигнал в полицията. Сириецът е задържан след няколко дни.  Първата вълна от изнасилвания в Германия започна през 2015, когато бяха регистрирани изключително жестоки нападения.  Стигна до там, че ​​​​​​Полицията в баварския град Меринг, където 16-годишно момиче бе изнасилено на 11 септември, предупреди родителите да не пускат децата си навън без придружител. В баварския град Покинг ръководството на гимназията предупреди родителите да не позволяват на дъщерите си да носят разголени дрехи, за да се избягват „недоразуменията”. Изнасилването на германки от бежанци, търсещи убежище, се превръща в нещо обичайно.  На Нова година в Кьолн над 90 жени се оплакаха, че са били изнасилвани, опипвани и блъскани от мигранти.  Превод БЛИЦ  ", "date": "2018.05.09", "title": "Напаст! Разгонени бежанци нападат и изнасилват жени на музикален фестивал в Германия!"}
{"url": "https://www.blitz.bg/obshtestvo/gradus-ad-razpredelya-90-ot-pechalbata-si-kato-divident_news599044.html", "text": "След предстоящото публично предлагане на Градус АД на Българска фондова борса, дружеството възнамерява да предложи на акционерите си минимум 90% от годишната печалба на холдинговата компания да се разпределя като дивидент, считано от 2019 г. Тази корпоративна политика гарантира максимално доближаване на акционерите на Градус АД до финансовите резултати на всяко от дъщерните дружества.     „Смятаме, че това е справедливо и ще е от полза за големите и малките акционери, като се надяваме те да се съгласят на тази стъпка. Имаме основания да смятаме, че това ще се оцени от потенциалните инвеститори в предстоящото публично предлагане“ – отбеляза Ангел Ангелов, представител на Градус АД.     Поемането на ангажимент за разпределяне на дивидент не е установена практика на българския капиталов пазар, но Градус АД е готово на такава стъпка, тъй като спецификата на бизнеса и на средата го позволява.     Преди седмици компанията обяви финансовите си резултати за 2017 г., които са достатъчно перспективни. Отчетите показват общо консолидирани приходи на Градус АД в размер на 245 834 хил. лв. и нетна печалба след данъци в размер на 39 825 хил. лв. Компанията остава една от най-големите компании за добив на месо в България и сред трите водещи  производители на разплодни яйца в Европа. Тя е на първо място в страната по производство на продукти от птиче месо с 35% пазарен дял.       ", "date": "2018.05.09", "title": "Градус АД разпределя 90% от печалбата си като дивидент"}
{"url": "https://www.blitz.bg/kriminalni/prestplenie/ochevidets-na-zrelishchniya-arest-v-plovdiv-s-ekskluzivni-podrobnosti-za-deystviyata-na-spetspolitsaite-video_news599087.html", "text": "„Колите минаха по улицата. Бус със спец полицаи засече автомобилите, извадиха двамата мъже и им сложиха белезници. Започна обиск, като у тях откриха не малко пари. Банкнотите бяха по 50 и 100 лева. Доколкото разбрах са служители на Здравната каса”, коментира младо момче, което е станало свидетел на екшъна на улица „Данаил Николаев”. Припомняме, че при акция на \"Икономическа полиция\" бяха задържани петима души свързани с корупционна схема. Двама от тях бяха закопчани на улица „Данаил Николаев”, непосредствено до Второ РУП. Единият от тях е Иван Деспотов, който е директор на дирекция „Контрол на извънболничната медицинска и дентална помощ” в Здравноосигурителната каса в Пловдив, а другият е Влади Манев, който е служител в същата дирекция.    Окръжният прокурор Румен Попов потвърди информацията, но отказа да назове имената на останалите закопчани, тъй като в момента все още се извършват процесуално-следствени действия. Една от колите, задържани при операцията, е на финансов инспектор - отново от Здравната каса в града, пише  .  Според очевидеца, акцията е започнала малко след 13 часа.  „Много време полицията пребъркваше мъжете и ровеха в колите. Улицата бе блокирана. До колкото разбрахме става дума за подкуп”, коментираха хората в района.  Жена от близка месарница, разказа пред наш репортер, че малко след като са преминали колите на двамата арестувани, са се чули спирачки и след като погледнала, полицаи са ги вадели от автомобилите.  По време на обиските органите на реда брояха банкноти по 100 лева на предния капак на един от автомобилите. През цялото време  мъжете стояха с белезници на тротоарите от двете страни на улицата.        ", "date": "2018.05.09", "title": "Очевидец на зрелищния арест в Пловдив с ексклузивни подробности за действията на спецполицаите (ВИДЕО)"}
{"url": "https://www.blitz.bg/svyat/boris-dzhonsn-ss-strogo-preduprezhdenie-km-sashch_news599036.html", "text": "Британският външен министър Борис Джонсън предупреди САЩ да не се опитват да подкопаят ядрената сделка с Иран, след като обявиха решението да се изтеглят от нея, като допълни, че Вашингтон трябва да „изясни\" плановете си, информира \"Фокус\", позовавайки се на \"Франс прес\". „Настоявам САЩ да не предприемат каквито и да било действия, които биха попречили на други страни да продължат работата си\" по договора подчерта Джонсън пред парламента, като добави, че Великобритания ще остане ангажирана със сделката, тъй като тя остава „жизненоважна\" за националната й сигурност. ", "date": "2018.05.09", "title": "Борис Джонсън със строго предупреждение към САЩ"}
{"url": "https://www.blitz.bg/lyubopitno/devoyka-se-otchaya-che-ne-mozhe-da-si-nameri-priyatel-no-nein-poznat-publikuva-tazi-snimka-i-vsichko-se-promeni_news598880.html", "text": "На сайта Reddit оживен интерес предизвика фотография на момиче, страстно поглъщаща огромен сандвич. Снимката е наистина забавна, но най-интересното в случая е друго. Според потребителя с прякора Rcaroman, героинята на снимката е пробвала безрезултатно доста сайтове за запознанство, за да си намери гадже, но без резултат. Там тя очевидно е публикувала нормални стандартни снимки. Нямало е ефект. Но един ден неин познат е заснел епичния процес на поглъщане на храна, публикувал го, и момичето било засипано с молби за приятели.  Снимката набрала над 10 хиляди харесвания и стотици коментари за по-малко от един ден.   Мнозина от потребителите в мрежата се чудят как такова мило момиче не е била популярна сред мъжете, особено след като обикновено подобни девойки са засипвани с предложения в сайтовете за запознанство. Други коментиращи пък пишат, че все пак понякога въпреки големия брой поклонници, е доста трудно да се намери родствена душа.  Превод и редакция: БЛИЦ", "date": "2018.05.09", "title": "Девойка се отчая, че не може да си намери приятел, но неин познат публикува тази СНИМКА и всичко се промени!"}
{"url": "https://www.blitz.bg/svyat/ilon-msk-se-poyavi-s-novo-gadzhe-vizhte-kolko-e-ekstsentrichna-izbranitsata-mu-i-podrobnosti-za-svalkata-im-snimki_news598877.html", "text": "Съвременният вдъхновител Илон Мъск показа новото си гадже на ежегодното бляскаво събитие на дизайнерите и техните музи, известно като \"Met Gala\". В момичето до милиардера присъстващите разпознаха 30-годишната ексцентрична канадка Grimes –артистичен псевдоним на жена с разностранни таланти и с истинско име Клер Елис Баучър. Тя се изявява като музикант, автор на песни, продуцент и визуален артист.   Двамата са започнали да се срещат преди около месец, а повод за запознанството им е станало режисираното от Grimes видео към песента \"Venus Fly\" (виж по-долу). Мъск е бил много впечатлен от клипа и е споделил това в Twitter, след което двамата си разменили няколко шеги на тема изкуствен интелект, съобщава ladbible.com.  Техно милиардерът се е изказал ласкаво и за качения от певицата плейлист \"Go Flex & Psycho\" в Spotify, на което тя отговорила: \"Доволна съм, че най-после слушаш киберпънк, хахаха\".   \"Звучи ми страхотно, докато си яздя киборга\", обяснил Мъск.  Звездата на Grimes изгря през 2012 г., когато тя издаде третия си студиен албум \"Visions\". Критиката прие възторжено и следващия ù албум \"Art Angels\", който излезе през 2015 г. Преди да се откаже от училището, за да гради музикалната си кариера, канадката е изучавала психология и философия.  Предишната сериозна връзка на Илон Мъск беше с бившата жена на Джони Деп – актрисата Амбър Хърд. След като се раздели с русото изкушение, Мъск даде интервю за \"Rolling Stone\", в което изля душата си: \"Току-що скъсах си приятелката си. Бях наистина влюбен и ме заболя ужасно много... След раздялата ми беше трудно дори да се срещам с хора. Аз търся стабилни отношения, не просто секс за една нощ. Търся сродната си душа\".  Дали я е намерил? Предстои да разберем.     Източник:   ", "date": "2018.05.09", "title": "Илон Мъск се появи с ново гадже. Вижте колко е ексцентрична избраницата му и подробности за свалката им (СНИМКИ)"}
{"url": "https://www.blitz.bg/svyat/lyubitelite-na-shokolad-po-dobre-da-ne-chetat-tazi-novina-snimka_news599045.html", "text": "Нелепа ситуация се разигра на магистрала в Полша, съобщават местни медии. На спасителите служби им се наложи да почистват... шоколад! 12-тонна цистерна, превозваща течен шоколад се обърна на магистрала в ранните часове на деня и наводни пътя.  Трафикът беше напълно парализиран в продължение на часове, докато шоколадът бъде премахнат от шосето.  За целта бяха използвани и тежки машини. ", "date": "2018.05.09", "title": "Любителите на шоколад по-добре да не четат тази новина (СНИМКА)"}
{"url": "https://www.blitz.bg/layfstayl/shoubiznes/asen-blatechki-se-okaza-golyam-igrach-izneveryava-na-damite-ot-kharema-si-s-mlada-i-strastna-studentka_news598841.html", "text": "За актьора Асен Блатечки в пълна сила важи максимата, че вълкът козината си мени, но нрава не. Звездата от „Стъклен дом” кръшка и на жена си, и на любовницата си. Позастаряващият идол на тийнейджърките върти страстна любов с млада студентка от НАТФИЗ, твърди „Таблоид”. Двамата се запознали докато чакат на опашка в барчето на театралната академия. От дума на дума Блатечки й взел номера на телефона и още същата вечер й звъннал, за да се видят на четири очи. Името на младото момиче не е известно. Тя често пътува с Асен в страната, когато той има халтури. Твърди се, че девойката даже репетира с Блатечки за една от бъдещите му постановки.     Официалната му половинка Катерина Горанова отдавна е свикнала с похожденията му извън брачното ложе и макар че все още е прясна раната от изневярата му с Диляна Попова, която дори му роди син през септември 2014 г, Блатечки продължава да прелюбодейства. Още преди моделката роди малкия Борил, Асен се върна при жена си, от която има дъщеря тийнейджърка. Двамата изживяха истински ренесанс на чувствата си.       „Катя е жената на живота ми. Никога не съм спирал да я обичам. Увлечен от страст я нараних – нещо, което навярно никога няма да си простя. Любовта ни издържа на куп предизвикателства, за да възкръсне”, кълнеше се публично актьорът. След като остави Попова с бебе на ръце, за да се върне при жена си Катерина, дълго време срещите между моделката и актьора бяха единствено и само заради общия им наследник.     Година и половина Диляна не искаше и да чуе за Асен и дори беше ограничила срещите на малкия Борил с татко му. Лошите чувства останаха в миналото и моделката завинаги прости на Блатечки. Двамата се виждат често, което подклажда слуховете, че между тях връзката е подновена. Не е ясно дали любовта им отново е пламнала, но със сигурност Диляна и Асен са станали много близки. Ексдвойката и малкият Борил дори прекарват всеки уикенд заедно като истинско семейство.    ", "date": "2018.05.09", "title": "Асен Блатечки се оказа голям играч! Изневерява на дамите от харема си с млада и страстна студентка"}
{"url": "https://www.blitz.bg/stsena/niki-minazh-podludi-fenovete-si-ss-sado-mazo-video-18_news598834.html", "text": "Американската рапърка Ники Минаж записа клип към парчето си Chun-Li. Видеото бе публикувано в YouTube канала на изпълнителката и за броени дни успя да събере над 18 млн. гледания. Парчето е посветено на култовата героиня от видеоигрите Чун Ли.  В клипа певицата танцува съблазнително в латексов тоалет, който очертава всичките й прелести. Видеото е изцяло в азиатска стилистика и изобилства от БДСМ атрибути.       Превод: БЛИЦ", "date": "2018.05.09", "title": "Ники Минаж подлуди феновете си със садо-мазо ВИДЕО (18+)"}
{"url": "https://www.blitz.bg/svyat/15-godishnata-nikolet-se-oplaka-v-tv-efir-ne-moga-da-zhiveya-kato-selyanka-s-1000-na-mesets_news598872.html", "text": "Ако мислите, че животът ви е труден и заплатата ви не достига, за да посрещнете месечните си разходи, то трябва да се запознаете с Николет Грей. 15-годишно момиче живее само с 1 000 долара на месец и е нещастна, тъй като смята, че майка й, Нина, не се грижи за нея, както подобава. Причината Николет да се оплаче в американския телевизионен ефир е, че майка й съкратила месечния й бюджет от 5 000 на 1 000 долара и сега й се налагало „да живее като селянка“, пише woman.bg. „Искам майка ми да разбере, че съм свикнала на определен начин на живот и тя няма право да ми го отнема. Не мога сега да започна да живея с 1 000 долара месечно“, разказва Николет пред камерите Преди да започне да се оплаква от майка си, момичето гордо разхожда екипа на шоуто из дома си, като акцентира върху гардероба. Тя споделя, че преди Нина й е осигурявала всичко, което е поискала – хубаво частно училище, шофьор, бавачка, дори и личен треньор. Освен всички тези екстри Николет получавала кредитна карта без лимит и отделно 5 000 долара. Понякога 15-годишната девойка е изхарчвала 10 000 долара за четири седмици.  Както всяка дама, Николет има слабост към красивите неща и най-вече към скъпите дрехи и чанти. Тя показа няколко любими аксесоара от гардероба си, като нейният фаворит сред чантите е на стойност 3 000 долара, но не е най-скъпата в колекцията. Николет притежава няколко екземпляра на Chanel, които струват 5 000 долара. Не ги носи често, повече обича да ги гледа, това били нейните деца.  Разглезената тийнейджърка показа и няколко чифта обувки, сред които любимите й сандали на Valentino. След като приключи обиколката из скъпите си вещи, Грей заяви:  „Знам, че съм разглезена пикла, но аз просто се наслаждавам на живота. Всички ме мразят и говорят лоши неща за мен, но си мечтаят да бъдат на мое място“.  Майката на Николет сподели пред камерите, че дъщеря й е неконтролируема в харченето, като през последната една година разходите й са надвишили 100 000 долара. След като разбира, че малкото й момиченце се превръща в пазаруващо чудовище, Нина се опитва да вкара разхищенията й в граници, само че Николет не желае да приеме и това става повод да отнесе спора в ефир с думите:  „Чувствам се като бедна селянка, не мога да живея повече така. Парите никога не ми стигат. Мисля, че майка ми трябва да ми дава не по-малко от 2 500 долара месечно. Аз съм отгледана като разглезено момиче от Бевърли Хилс и няма да допусна това да се промени“.  Освен, че не смята да вкара разходите си в разумни норми, Николет очаква от майка си да й купи Мерцедес за 231 000 долара като подарък за 16-ия й рожден ден. Нина се радва, когато разбира, че дъщеря й се е свързала с екипа на телевизионното шоу, защото отдавна се чудела как да вкара Николет в разумни граници. Майката сподели пред камерите, че винаги я е глезела с много пари, тъй като се чувствала виновна от факта, че е самотен родител, който почти не вижда детето си и работи 6 дни в седмицата. Но очевидно Нина е направила „мечешка услуга“ на дъщеря си, защото й създава фалшиво самочувствие, което се изпарява, ако Николет не може да си позволи някоя скъпа вещ. Тя се чувства добре, единствено когато е обградена от много пари и скъпоструващи играчки.  Нина признава, че напълно е загубила контрол над дъщеря си и дори не знае как да я накаже. Опитва се да вземе телефона и лаптопа й за известно време, но не постига желания резултат. Пред камерите обаче Николет продължава изповедта си, признавайки през сълзи, че никога не се е чувствала обичана:  „Когато бях малка, мама все ми казваше, че я е грижа за мен, но истината е, че никога не ме е обичала. Просто ми даваше пари. Аз съм добър човек, но съм отгледана по ужасен начин“.  По всичко личи, че Николет не е имала обичайно детство и едва ли някога ще може да се впише в обществото, тъй като тя не обръща внимание на тези, които имат по-малко пари от нея. В нейните очи другите са просто „селяни“. Николет дори не е посещавала училище, а чете уроците си онлайн, била тормозена в гимназията, в която е записана да учи.  В телевизионното предаване се появи и един от малкото приятели на Николет, който имал задачата да контролира харчовете й и да бъде неин шофьор. Той потвърди, че тя не е лош човек, стига да допусне някого до себе си. Няма приятели и се чувства самотна.  „Имам си прекрасни чанти, те са моите приятели“, каза тя. Нина сподели, че я очаква още една трудна стъпка, а именно да накара подрастващото си момиченце да се замисли за професия.        ", "date": "2018.05.09", "title": "15-годишната Николет се оплака в тв ефир: Не мога да живея като селянка с $1000 на месец!"}
{"url": "https://www.blitz.bg/svyat/kyuriositi-zapechata-iznenadvashcho-neshcho-koeto-khvrchi-nad-povrkhnostta-na-mars-snimkavideo_news598864.html", "text": "Представители на чуждестранното уфологично общество Disclose Screen съобщават, че са преглеждали снимките, направени от известния марсоход на НАСА от трето поколение \"Кюриосити\" на Марс, и неочаквано са открили предполагаема птица на една от фотографиите! Според изследователите, тайнственият кадър е бил получен от марсохода на 20 януари тази година. В обектива на камерата отчетливо е попаднал тъмният обект, много подобен на пернато същество. Специалистите са удивени как никой досега не е открил тази аномалия, проучвайки изображенията на официалния уебсайт на Американската национална аерокосмическа агенция.  Някои потребители в мрежата смятат, че на Червената планета в действителност има птици или подобни летящи същества. Според други, обаче, това е още едно доказателство, че \"Кюриосити\" прави всичките си снимки на Земята, а НАСА се занимава с мистификация. Между другото, птици са попадали в кадри и от лунните мисии на САЩ, така че птиците са един от факторите, според тези потребители, които разобличават американските космически мисии. Превод и редакция: БЛИЦ     ", "date": "2018.05.09", "title": "\"Кюриосити\" запечата изненадващо нещо, което хвърчи над повърхността на Марс (СНИМКА/ВИДЕО)"}
{"url": "https://www.blitz.bg/svyat/khipnotizator-vlyazl-v-magazin-za-da-razvali-pari-i-si-trgnal-s-tsyalata-suma-ot-kasata_news598866.html", "text": "В руския град Екатеринбург мъж с помощта на хипноза е ограбил хранителен магазин. Както съобщават от полицията в града, служителките, които са работели в този ден на касата, доброволно са му предоставили всичките пари. Същевременно сътрудничките не могат да обяснят какво точно се е случило, като твърдят, че не помнят нищо след като зложелателят им заговорил. Според органите на реда, инцидентът е възникнал, когато част от персонала на магазина е приемала стока. По това време мъжът влязъл и помолил да му развалят 100 рубли (около 2.50 лв). Според очевидци, по време на кратък разговор, жените доброволно му дали 24 500 рубли (около 640 лв). Също така се отбелязва, че служителите дошли на себе си чак след десет минути след като хипнотизаторът си тръгнал, без да си спомнят какво се е случило.  Във връзка с инцидента се извършва полицейска проверка. Установяват се обстоятелствата около произшествието. Превод и редакция: БЛИЦ", "date": "2018.05.09", "title": "Хипнотизатор влязъл в магазин, за да развали пари и си тръгнал с цялата сума от касата"}
{"url": "https://www.blitz.bg/lyubopitno/mladolika-43-godishna-mayka-ya-brkat-s-dshcherite-y-tya-se-vzpolzva-i-im-otmkva-lyubovnitsite-snimki_news598868.html", "text": "43-годишната Сара Ниблок от Манчестър изглежда като 20-годишно момиче, но това не спира да се мотае с трите си дъщери и да привлича вниманието на техните приятели. Сара има три дъщери - на 22, 20 и 18 години, но когато се разхождат по улицата, минувачите обръщат главите си заради красотата на четири привлекателни дами, съобщава \"Мирър\".  Приятелите на най-голямата дъщеря - Холи често приемат Сара за нейна сестра заради невероятно сходство и се възхищават от 43-годишната жена, когато научават истинската й възраст. Освен това, когато Сара отива да пазарува, често я питат за лична карта, което неволно я кара да се изчерви.  \"Моите момичета не се притесняват от мен и показват мои снимки на приятелите си. Те не могат да повярват, че съм на 43. В магазините постоянно ме питат за лична карта и на мен ми е приятно, че изглеждам така\", споделя Сара.  Сара много обича да се грижи за себе си и никога не съжалява за времето и парите. Въпреки това, тя не крие, че понякога си поставя инжекции с ботокс, но това е единственото нещо, към което тя прибягва да изглежда като млада студентка. Устните й например са дар от природата.  Въпреки факта, че момичетата се гордеят с майка си, понякога красотата й им изиграва жестока шега. На партитата цялото внимание на момчетата често е съсредоточено върху Сара като й показват специално отношения.   Сара може да се нарече идеална майка, защото тя не забравя важната разлика между родител и приятелството с дъщерите си. Според нея за момичетата си тя не е приятелка, а майка, която трябва да бъде уважавана и слушана. И нейните дъщери разбират това перфектно. Превод и редакция: БЛИЦ    ", "date": "2018.05.09", "title": "Младолика 43-годишна майка я бъркат с дъщерите й, тя се възползва и им отмъква любовниците (СНИМКИ)"}
{"url": "https://www.blitz.bg/obshtestvo/regioni/zrelishchni-snimki-ot-konkursite-mis-romka-i-mistr-rom-koito-vzrivikha-petrich_news598748.html", "text": "Изключително засилен интерес от страна на момичета и момчета имаше на тазгодишното издание на \"Мис Ромка\" и \"Мистър Ром\". 16- годишната ученичка в СУ\"Антон Попов\" Зоя Димитрова грабна титлата \"Мис Ромка\" за 2018г. в Петрич. Нейна втора подгласничка стана Жулка Жекова, а на трето място бе избрана Нади Методиева, пише struma.com. Общо кандидатките за призовото място бяха 15 момичета, всяка от която бе пременена с нов тоалет и специално направени грим и прическа. Освен по външен вид, кандидатките бяха оценявани и за добро сценично представяне и умение да играят кючек. За първа година в ромската махала в Петрич бе избран \"Мистър Ром\".  Кандидатите за титлата бяха 10 момчета като за \"Мистър Ром\" бе избран 17 годишния Стоян Кирилов, ученик в ПГМЕТ\"Юрий Гагарин\". Второто място бе за Живко Ангелов, а на третото бе класиран Красимир Димитров. Ромският кмет Румен Димитров каза: \"Всяка година за празника Гергьовден организираме куп мероприятия.  Тази година се проведоха турнири по футбол-за юноши и деца, белот и надбягване с коне. За всяко едно от мероприятията имахме подготвени награди. За \"Мис Ромка\" имаше финансови награди. За първите три подгласнички ще има и подаръци официални рокли и дамски принадлежности. За призовите три места на \"Мистър Ром\" бяха връчени специални аксесоари.\" - заяви той.", "date": "2018.05.09", "title": "Зрелищни СНИМКИ от конкурсите \"Мис Ромка\" и \"Мистър Ром\", които взривиха Петрич!"}
{"url": "https://www.blitz.bg/svyat/vsichki-v-mrezhata-izpadnakha-v-potres-ot-deystviyata-na-tozi-politsay-vizhte-kakvo-napravi-snimkivideo-18_news598870.html", "text": "На пътя край Балтимор в щата Мериленд шофьорите забелязали мармот и впоследствие се образувало задръстване. За да разрешат проблема, гражданите извикали местни полицаи, единият от които решил да накара животното да избяга настрани, но гризачът \"оказал съпротива\". На видеото направено от Джъстина Олковска, очевидец на случката, може да се види как тромавият служител на реда се опитва няколко пъти да \"преговаря\" с гризача, но явно мармотът възприел движенията на полицая като агресивни спрямо него.    След неуспешни опити за прогонването на мармота полицаят изважда пистолет и стреля по него. След това раненото животно успяло да стане, но полицаят решил да го довърши....  Видеото е публикувано в мрежата и вече е видяно стотици хиляди пъти и е споделяно. Всички споделят, че са очаквали, че всичко ще завърши по мирен начин и са били потресени и ужасени от действията на полицая. Коментиращите потребители също така искат да се разследва поведението на служителя на реда. Превод и редакция: БЛИЦ     ", "date": "2018.05.09", "title": "Всички в мрежата изпаднаха в потрес от действията на този полицай, вижте какво направи (СНИМКИ/ВИДЕО 18+)"}
{"url": "https://www.blitz.bg/intsidenti/strakhovita-misteriya-v-khaskovo-vzrasten-mzh-izdkhna-sled-polet-ot-visok-blok-nikoy-ne-znae-koy-e-zaginaliyat-snimki_news599023.html", "text": "Възрастен мъж падна от 11-етажния блок на “Раковски” 11 в Хасково и загина. Инцидентът стана по обяд, като не е имало очевидци. От полицията разпитват живеещите в района, но досега никой не е разпознал загиналия. Не се знае още и от кой етаж е паднал, съобщава haskovo.info.  Мъжът е на видима възраст около 75 години. Предстоят огледи и установяване на самоличността му, защото в себе си той няма документи.  Полицаи коментираха, че парапетите на терасите са доста високи и най-вероятно мъжът е скочил сам или е бил бутнат.    ", "date": "2018.05.09", "title": "Страховита мистерия в Хасково: Възрастен мъж издъхна след полет от висок блок, никой не знае кой е загиналият (СНИМКИ)"}
{"url": "https://www.blitz.bg/intsidenti/katastrofi/v-diviya-severozapad-razpraviya-na-ptya-zavrshi-s-neochakvan-kray-snimki_news599033.html", "text": "Разправия по врачански за чукната броня се размина без бой и завърши само с „пожелания“ на близките по майчина линия. Това личи и от снимките, направени от очевидец на случката, пише \"Конкурент\". Инцидентът е станал между 12.30 и 13 часа днес на оживения булевард „Екзарх Йосиф“.  Тогава младежи потърсили обяснение от шофьор на фирмен автомобил, който според тях ги засякъл и ожулил част от колата им.  Учудващо за нравите във Враца, разправията завърши без шамари и насилие. Може би неочакваният край беше такъв, защото нервните млади мъже видяха, че фирмената кола е на голям застраховател, който ще поеме направените от техния колега щети. ", "date": "2018.05.09", "title": "В Дивия Северозапад: Разправия на пътя завърши с неочакван край (СНИМКИ)"}
{"url": "https://www.blitz.bg/intsidenti/katastrofi/ot-poslednite-minuti-tir-vleze-v-zavoy-turski-a-posle-se-sluchi-neshcho-strakhovito_news599070.html", "text": "Тежка катастрофа блокира движението по главен път Е-79 край село Ребърково преди минути, пише bulnews.bg. Врачански ТИР пътувал към София, когато на острия завой, известен като Турския, в него се ударила идващата отсреща лека кола „Ситроен“ на фирма за дограма.  Шофьорът на камиона видял приближаващата кола, опитал се да избегне удар, но не успял. От сблъсъка е смазана лявата част на служебната кола. Ранен е шофьорът на „Ситроен“-а, който е и собственик на фирмата за дограма. Мъжът е от село Гложене, но живее във Враца.  Той е откаран с линейка в спешния център и по първоначална информация е със счупена лява ръка и други наранявания.  В момента пътят е затворен и движението се отбива през село Ребърково. Очаква се до половин час да разрешат на ТИР-а да продължи движението си по пътя, а скоро след това да изтеглят и колата. ", "date": "2018.05.09", "title": "От последните минути! ТИР влезе в завой \"Турски\", а после се случи нещо страховито!"}
{"url": "https://www.blitz.bg/obshtestvo/regioni/v-chepelare-stana-strashno-za-sekundi-snimki_news599083.html", "text": "Пороен дъжд и градушка се изсипаха днес в Чепеларе. Леденият валеж се е изсипал в продължение на десетина минути, а пороят прелял по улици и пътища.  Данни за нанесени щети по насажденията засега няма.  Прогнозата на синоптиците е за лошо време и през следващите дни.     ", "date": "2018.05.09", "title": "В Чепеларе стана страшно за секунди! (СНИМКИ)"}
{"url": "https://www.blitz.bg/ikonomika/prvite-kyustendilski-chereshi-veche-sa-na-pazara-eto-po-kolko-vrvi-kilogram-ot-sladkiya-plod_news599109.html", "text": "Първите кюстендилски череши вече се появиха на кооперативния пазар в града. В малки тарелки ги продава производителка от близкото до града село Николичевци. „Сортът се нарича „11 май”, ама тази година трябва да го кръстим „6 май”, защото тогава станаха готови”, обяснява производителката. „Всяка година реколтата е различна, сега първите череши са колкото за комка. Продаваме ги по 5 лева килото, но обикновено хората си взимат по 200 -300 грама“, обяснява жената.  „Рядко някой купува от ранните кюстендилски череши, набрани в селата Долна Гращица, Николичевци или Скриняно. Причината е, че са дребнички и повече на костилка. Повечето вземат определен грамаж”, обяснява пък черешар, извадил собствена продукция от района на с. Долна Гращица.  На пазара в Кюстендил се намират и череши от Петрич, цената обаче е доста по-висока – 10 лева за килограм, пише  .  Над 10 пъти повече реколта от череши в сравнение с миналите две години предвижда за Кюстендилския регион директорът на Института по земеделие – Кюстендил проф. д-р Димитър Домозетов. Според него добивите ще бъдат от 800 до 1200 кг на декар. Горещото време доведе и до бързо узряване на плодовете. Димитър Домозетов заяви, че в региона са пострадали насажденията от сливите.  Производителите на череши от региона се опасяват, че голямата продукция ще доведе до ниска цена от около 0,60-0,80 лв./кг. „Пазар за череши винаги има, но цената ще бъде ниска сега. През миналата година се продаваше на около 1,50 лв., сега обаче най-вероятно ще бъде около 0,60-0,70 лв.“, допълва производител.  Традиционно през юни започва и засилена охрана на продукцията от череши. Мерките са отработени с годините между община Кюстендил и ОДМВР. Включва се и жандармерия, правят се и мобилни екипи по селата.  ", "date": "2018.05.09", "title": "Първите кюстендилски череши вече са на пазара! Ето по колко върви килограм от сладкия плод"}
{"url": "https://www.blitz.bg/obshtestvo/regioni/kray-na-misteriyata-zaginaliyat-sled-polet-ot-11-iya-etazh-khaskovliya-se-okaza_news599054.html", "text": "75-годишният Минчо Овчаров е мъжът, който загина след падане от 11-етажен блок на централния хасковски бул. „Раковски“. По професия той е агроном, известен е в южния град като един от топ футболните съдии от недалечното минало. На безжизненото тяло се натъкнали младежи от близката фитнес зала. \"Чухме силен шум и трясък. След това видяхме безжизненото и окървавено тяло\", казаха очевидци на трагичния инцидент.  Пристигналите на място медици само са констатирали смъртта на Овчаров, пише \" \".   Той е част от спортната история на Хасково и първият съдия от южния град, който е свирил мачове от елитната „А“ група. Овчаров не е живеел в блока, но ходел да наглежда апартамент на свои близки.  По първоначални данни от огледа на трупа няма следи от насилие. Вероятно става въпрос за скок от покрива на 11-етажната сграда. Намерени са отпечатъци на Овчаров по капандурата, през която се излиза на покрива, казаха неофициално запознати с разследването. Засега тяхната основна версия е самоубийство.    ", "date": "2018.05.09", "title": "Край на мистерията! Загиналият след полет от 11-ия етаж хасковлия се оказа..."}
{"url": "https://www.blitz.bg/obshtestvo/regioni/golyama-opasnost-debne-patsientite-v-krdzhaliyskata-bolnitsa-snimka_news599074.html", "text": "Опасна тераса дебне своите жертви в кърджалийската болница. По нея се разкарват пациенти на областната болница, техни близки, които идват на свиждане, а понякога и деца. Липсва част от парапета, поставена е временна преграда от телена мрежа, пише 24rodopi.com, позовавайки се на притеснен гражданин. Мъжът е направил снимки на част от терасата на МБАЛ „Д-р Атанас Дафовски“. На тях се вижда, че липсва една от плоскостите – плексигласова или стъклена. Тя е заменена с пружина за легло, която също може да се определи като надеждна преграда, но още повече показва колко голям е недостигът на средства за болниците в страната.    ", "date": "2018.05.09", "title": "Голяма опасност дебне пациентите в кърджалийската болница (СНИМКА)"}
{"url": "https://www.blitz.bg/layfstayl/skorost/vizhte-novo-infarktno-video-na-bezumnoto-kamikadze-po-ptya-chepelare-asenovgrad_news599076.html", "text": "Нови кадри на камикадзето по пътя Чепеларе - Асеновград взривиха мрежата. Припомняме, че вчера видео с изключително рисково изпреварване на лек автомобил При опит да изпревари без никаква видимост шофьорът на колата влиза директно в насрещното и се разминава на косъм от сблъсък с джип.  „Убиец на пътя” написа под кадрите Кръстина Димитрова  \"За всички защитници, които твърдят, че \"човека\" изпреварва на прекъсната маркировка, качвам второ видео на което изпреварва нас - на завоя, непрекъсната линия влиза пред нас и добре че не дойде кола от завоя\". Това написа в нов пост във фейсбук Кръстина Чолакова, която пътувала със семейството си по отсечката.  На видеоклипа ясно се вижда марката и номера на автомобила. Полицията е издирила, че собственик и водач на лекия автомобил „Опел Инсигния“ е 66-годишен мъж от София.     ", "date": "2018.05.09", "title": "Вижте ново инфарктно ВИДЕО на безумното камикадзе по пътя Чепеларе - Асеновград"}
{"url": "https://www.blitz.bg/svyat/amerikanskiyat-drzhaven-sekretar-pristigna-v-pkhenyan_news598871.html", "text": "Държавният секретар на САЩ Майкъл Помпео пристигна в КНДР, съобщава AFP Според агенцията страните ще обсъдят въпроса за бъдещата среща на американския президент Доналд Тръмп и лидер на КНДР Ким Чен-ун, както и евентуалното освобождаване на трима американски граждани, задържани на територията на Северна Корея.  Припомняме, че в средата на април се състоя среща между Ким Чен-ун и Майк Помпео, който тогава заемаше поста на шеф на ЦРУ. Превод и редакция: БЛИЦ", "date": "2018.05.09", "title": "Американският държавен секретар пристигна в Пхенян"}
{"url": "https://www.blitz.bg/svyat/vnshniyat-ministr-na-velikobritaniya-predizvika-tereza-mey_news598873.html", "text": "Външният министър на Великобритания Борис Джонсън предизвика министър-председателя Тереза Мей да го уволни, по този начин показвайки ясно, че няма намерение да напусне сам Кабиента, пише британският вестник The Times, цитиран от \"Фокус\" Даунинг стрийт направи опит да заобиколи конфронтация с Джонсън, след като във вторник той заяви, че предложеният вариант на Тереза Мей за митническо партньорство би създало „изцяло нова мрежа от бюрокрация“.  Приятели на Борис Джонсън заявиха, че той няма да си подаде оставката. „Защо да го прави?“, запита един от тях.  Около казуса за митническия съюз, екипът на Тереза Мей се опитва да работи повече с Дейвид Дейвис, секретарят за Брекзит, отколкото с Борис Джонсън. Джонсън се завърна в Лондон за седмичната среща на Кабинета, след като беше на визита в САЩ.  В интервю за „Daily Mail“ той заяви, че планът за митническо партньорство не би се вписало в обещанията за връщането на контрола към Великобритания и би възпрепятствало възможността на страната да сключва търговски сделки.  „Такова нещо не е опитвано досега и би направило ситуацията много, много трудна за сключването на свободни търговски сделки. Ако въведем новото митническо партньорство, ще имаме луда система, в която ще събираме мита на британската граница от името на ЕС“, заяви Джонсън. ", "date": "2018.05.09", "title": "Външният министър на Великобритания предизвика Тереза Мей"}
{"url": "https://www.blitz.bg/svyat/kameri-zapechatakha-kak-poltrgayst-vilnee-v-kshchata-na-semeystvo-snimkivideo_news598874.html", "text": "Британско семейство постави камери в дома си заради страха си, че мястото е \"обладано от демон\" и бяха ужасени, когато на кадрите видяха дейност, подобна на полтергайст. Робърт, Полин и техният син Бари, живеят в къщата в Грейвсънд, Кент в продължение на десет години.  Преди шест години, обаче, според техните думи, те започват да забелязват странни неща, които се случват около стаята на Бари, което ги кара да мислят, че стаята на 33-годишния мъж може да представлява \"портал\" към друг свят, информира \"Дейли Мейл\".  Страховитите кадри от камерите показазват поредица от странни неща, които се случваха в къщата като чудодейно местеща се чаша, самостоятелно движещ се стол, затваряне и отваряне на врати и др.  Семейството се е изплашило толкова много, че смята да доведе екзорсист или специалист по паранормалното.   54-годишният Робърт казва: \"Това е наистина странно място за живеене. Приятели и съседи казват, че се страхуват да идват при нас, особено след залез слънце. Дори и до тоалетната не искат да отидат. Когато все пак някой приятел се престраши да дойде, на тръгване той казва \"чао\" и на духа, а понякога веднага след това се отваря или затваря врата\".  Семейството споделя пред изданието, че се надява един ден всички тези странни неща да приключат и да могат да имат нормален дом като другите хора. Превод и редакция: БЛИЦ     ", "date": "2018.05.09", "title": "Камери запечатаха как полтъргайст вилнее в къщата на семейство (СНИМКИ/ВИДЕО)"}
{"url": "https://www.blitz.bg/kriminalni/prostrelyakha-chernogorska-zhurnalistka-snimki_news598876.html", "text": "Нападатели простреляха и раниха независима черногорска журналистка, писала за престъпността и корупцията в малката балканска държава, предаде \"Асошиейтед прес\", цитирана от БНР. 49-годишната Оливера Лакич, журналист от вестника \"Черногорски вести\", е била ранена в крака пред дома си в столицата Подгорица. Лакич е откарана в болница и няма опасност за живота й. Нападателят се издирва, заяви Веско Дамянович, директор на черногорската полиция:  \"Веднага щом получихме информацията, отцепихме района на стрелбата. Започнахме разследване. Блокирахме всички изходи и входове към града.\"  Преди шест години Лакич бива пребита, след като публикува поредица статии за предполагаеми тъмни сделки около фабрика за тютюн.", "date": "2018.05.09", "title": "Простреляха черногорска журналистка (СНИМКИ)"}
{"url": "https://www.blitz.bg/svyat/razbra-se-kakva-e-bila-tselta-na-izraelskata-raketna-ataka-sreshchu-siriya-i-ima-li-zhertvi_news598878.html", "text": "Най-малко 9 бойци от иранската революционна гвардия или проиранските шиитски опълченци, са загинали в резултат на ракетния удар от Израел в района на град Кисва до Дамаск, съобщава \"Франс Прес\" Израилските ракети са ударили по склад с оръжия, принадлежащ на иранската революционна гвардия\", които се сражават заедно с правителствените сирийски войски войски.  По-рано стана известно, че въоръжените сили на Израел са били в състояние на повишена бойна готовност. В изявление, публикувано от израелската армия, се казва, че военните са \"готови за различни сценарии\" на развитие на ситуацията. В района на Голанските възвишения бяха разположени системи за противовъздушна отбрана, местните власти организираха достъп до бомбените убежища.  Пресслужбата на израелската армия не коментира информацията за удара. Превод и редакция: БЛИЦ     ", "date": "2018.05.09", "title": "Разбра се каква е била целта на израелската ракетна атака срещу Сирия и има ли жертви"}
{"url": "https://www.blitz.bg/svyat/izrael-nanese-vzdushen-udar-po-siriya_news598861.html", "text": "Израелската армия е нанесла въздушен удар по позициите на сирийската армия на юг от Дамаск, съобщава Ройтерс. Според агенцията, районът на атаката е град Кисва. Пресслужбата на израелската армия не коментира тази информация.  По-рано стана известно, че въоръжените сили на Израел са били в състояние на повишена бойна готовност. В изявление, публикувано от израелската армия, се казва, че военните са \"готови за различни сценарии\" на развитие на ситуацията. В района на Голанските възвишения бяха разположени системи за противовъздушна отбрана, местните власти организираха достъп до бомбените убежища. Превод и редакция: БЛИЦ    ", "date": "2018.05.09", "title": "Израел нанесе въздушен удар по Сирия!"}
{"url": "https://www.blitz.bg/obshtestvo/stolitsa/tova-kuchentse-skoro-mozhe-da-se-prevrne-v-istinski-mchenik-obedinyava-khora-za-protest_news599029.html", "text": "Граждани излизат на мирно протестно шествие, по повод случай от 30 април в София, при който кучето Макс е било прегазено. Според собственика му и очевидци, през малкото кученце е минал полицай на мотоциклет.„На 30 април в 12:07 Макс беше прегазен от полицай на мотор на пешеходната пътека на „Ботев“ и „Сливница“ докато двамата пресичахме на зелен пешеходен сигнал на светофара. Прегазилия го полицай дори не спря след като премаза Макс, а аз и пешеходците около мен (сред които и жена с дете в количка) се отървахме на косъм от това да не сме в същото положение като Макс.  Към момента официалното становище на компетентните органи е че извършителя е неизвестен, въпреки многобройните камери на кръстовището, въпреки джипиесите на служебните превозни средства управлявани от служителите на МВР“, пише Данчо Колев, който организира протеста. По професия той е актьор.  „Ние, гражданите, заедно със своите домашни любимци, обединени в борбата си за Справедливост за Макс, планираме мирно протестно шествие на 12 май 2018 г. Шествието ще започне в 17:00 часа и ще тръгне от сградата на МВР на улица „6-и септември“ в София. Шествието ще финишира пред съдебната палата в 18:00 часа“, се казва в съобщението за протеста.  ", "date": "2018.05.09", "title": "Това кученце скоро може да се превърне в истински мъченик, обединява хора за протест"}
{"url": "https://www.blitz.bg/layfstayl/skorost/eto-kolko-izgoryakha-sled-mashchabnata-spetsaktsiya-na-kat-po-ptishchata_news599052.html", "text": "6394 моторни превозни средства са проверени в рамките на проведената през миналата седмица (2 май – 6 май) специализирана полицейска операция за невръчени фишове и неплатени задължения по Закона за движение по пътищата. Проверките бяха проведени основно по пътищата, водещи към граничните пунктове на страната и в тях участваха екипи на Пътна полиция и Агенция „Пътна инфраструктура“, съобщават от МВР. Освен водачите на всяко едно от превозните средства, проверени са и 2 074 пътника.  В хода на инспекциите на водачите са връчени 1092 електронни фиша, а на техните спътници 179 фиша. Освен това са отнети 254 свидетелства за управление на моторно превозно средство за неплатени глоби, т. нар. шофьорски книжки. Данните бяха изнесени от инспектор Петър Соколов от сектор „Пътно движение и правоприлагане“ и инспектор Иво Писанов от сектор „Административно-наказателна дейност“ в отдел „Пътна полиция“ на ГДНП.  Освен за фишове и неплатени глоби, при операцията са констатирани и други нарушения. Установени са 218 случая на водачи и пътници, които са се движили без задължителните обезопасителни средства – колани и каски,  74 -  на движение без задължителната застраховка „Гражданска отговорност“ и други 56 – без платена винетна такса.  Констатирани са 36 случая на водачи, седнали зад волана след употреба на алкохол и на други 16 – след употреба на наркотични вещества и техни аналози. В други 107 случая е установено шофиране с технически неизправно МПС. По време на операцията са засечени и 46 случая на шофиране от неправоспособни водачи.  Екипите, участвали в операцията, са констатирали и 1370 други нарушения на ЗДвП.    ", "date": "2018.05.09", "title": "Ето колко изгоряха след мащабната спецакция на КАТ по пътищата"}
{"url": "https://www.blitz.bg/svyat/podrobnosti-za-izraelskata-vzdushna-ataka-v-pokrayninite-na-damask_news598863.html", "text": "Както БЛИЦ вече ви съобщи израелската армия е нанесла въздушен удар по позициите на сирийската армия на юг от Дамаск. Сирийската въздушна отбрана е прихванала две израелски ракети като ги е унищожила, съобщава \"Ройтерс. Командир в регионалния съюз, който подкрепя сирийския президент Башар Асад, заявява пред агенцията, че военновъздушните сили на Израел са поразили военна база в Кисва, без да причиняват жертви.  Запитана за тези изявления, израелска военна говорителка е заявила: \"Ние не отговаряме на такива информации\". Превод и редакция: БЛИЦ", "date": "2018.05.09", "title": "Подробности за израелската въздушна атака в покрайнините на Дамаск"}
{"url": "https://www.blitz.bg/kriminalni/prestplenie/bozhidar-koyto-prebi-lekar-ot-speshna-pomoshch-v-sda-mayka-mi-umira-feldshert-me-provokira_news599013.html", "text": "\"Ти ли ще ми кажеш какво да правя?”, изрекъл фелдшерът от Спешна помощ, след което затръшнал вратата на жилището пред лицето на 35-годишния кърджалиец, който бе задържан за побой над медицинско лице. Това разказа самият задържан Божидар Д. в съдебната зала в Кърджали, където се гледаше мярката за неотклонение, съобщава 24rodopi.com. Магистратите освободиха от ареста мъжа, налагайки му мярка за неотклонение „Подписка”.  „Клиентът ми не е бил на себе си. Баща му умира в ръцете му. Гледал го е на легло няколко години. Сега се грижи за майка си, която е на 78 години. Жената получила втори инсулт. Линейката е пристигнала след 15 минути. Жена от екипа се насочва към леглото в дома на улица „Юмер Лютви”. През това време фелдшерът започва да разпитва клиента ми с безброй въпроси. В същия момент той е притеснен и казва „Там е майка ми, влизайте да си вършите работата”. Следва отговор „Ти ли ще ми кажеш какво да правя?” и медикът затръшва вратата под носа му. Тогава следва реакцията на клиента ми. Той е с чисто съдебно минало, наскоро е започнал работа. Постоянно се е грижил за родителите си”, разкри служебният защитник на 35-годишния Божидар Д.-адвокат Бисер Самуилов.  Припомняме, че мъжът бе задържан на 5 май след сигнал за бит медик от Спешна помощ, за който инцидент първи 24rodopi.com писа. На 51-годишния фелдшер е бил нанесен юмрук, след което мъжът пада по стълби. Веднага след инцидента е бил настанен в Хирургичното отделение на болницата в Кърджали. Божидар Д. пък бе задържан първо за 24 часа, а след това за 72.    ", "date": "2018.05.09", "title": "Божидар, който преби лекар от Спешна помощ, в съда: Майка ми умира, фелдшерът ме провокира"}
{"url": "https://www.blitz.bg/obshtestvo/drzhavata-gotvi-nov-udar-na-zatvornika-milioner-georgi-vlev_news599017.html", "text": "За седем години държавата прави три опита за конфискация на имущество, придобито от престъпна дейност от затворника милионер Георги Вълев. На 21 юни 2018 г. в Окръжния съд във Велико Търново е насрочено поредното, трето дело на комисията „Антикорупция“, сочи справка в „Държавен вестник”. Искът е за 3 611 169 лв. за 41 имота и парични суми на Вълев и на жена му Анелия, придобити от дейности, за които не са успели да докажат трудови доходи, пише \"Борба\".   През 2011 г. Окръжният съд запорира 54 имота за близо 10 млн. лв. по искане на комисията за отнемане на незаконно имане и като обезпечение в полза на държавата. Тогава Вълев още не е осъден. През 2016 г. пак Окръжният съд освобождава 13 имота и вдига наложен запор върху дружествени дялове във фирми и над 7 автомобила – леки и товарни, защото са били закупувани с доказани доходи.  През февруари 2018 г. комисията, която вече се нарича „Антикорупция“, внася нов иск в Окръжния съд за конфискация на 41 имота за над 3,6 млн. лв. Георги Вълев вече е в затвора с влязла в сила доживотна присъда без право на замяна за поръчителство на две поръчкови убийства от групата „Килърите” – на адв. Петър Лупов и шуменския предприемач Румен Рачев и за лихварска дейност. Всички имоти и пари, които се иска от съда да бъдат конфискувани в полза на държавата, са описани подробно в „Държавен вестник” от 24 март т.г. в съобщение на Великотърновския окръжен съд. Ще вземе ли държавата имотите по морето – в Царево и Слънчев бряг, и на каква цена?  През 2011 г. е наложена възбрана върху 20 дка в Царево на фирмата „Саут коуст инвестмънт“ ООД, в която Анелия и Георги Вълеви са съдружници. Теренът е бил купен през 2005 г., а пазарната му оценка е 6 млн. лв. Имотът е за ваканционно селище „Сънрайз вилидж блок А“. През 2016 г. съдът вдига възбраната върху този имот на брега на Черно море. Цена не е посочена. Сега „Антикорупция“ иска конфискация на 686 495 лв. действителна стойност от разпореждане с… 14 дка в Царево и отделно още 161 830 лв. от 788 кв. м в промишлената зона на Царево. Не става ясно как терен от 20 дка с пазарна оценка от 6 млн. лв. за седем години е станал два парцела с такъв размер и с такава цена.  За пръв път в този иск до съда на „Антикорупция” се посочва и имот в Слънчев бряг. Двата парцела са с по една втора идеални части от по 8238 кв. м, а действителните суми от разпореждането с тях са по 648 770 лв. И двата терена са от 2004 г., но единият е от юли, а другият от септември. Одобрени са с една заповед на кмета на Несебър от май 2004 г. Сега се иска и отнемане на 3 дка в село Резово, община Царево. Теренът е пета категория и с ограничения по Закона за биологичното разнообразие.  Търговската къща в центъра на В. Търново сред най-скъпите имоти – 800 000 лв.  Да се отнеме в полза на държавата целият втори етаж от 112 кв.м в центъра на В. Търново, известен като Търговската къща и съпружеска общност на Вълеви. В определението на съда от 2011 г. за този имот е посочена стойност от 800 000 лева. Няма данни през 2016 г. съдът да е го е освободил от възбраната и през 2018 г. се иска неговата конфискация. От Анелия и Георги Вълеви сега държавата иска да отнеме още 137 кв. м имот на ул. „Иван Вазов” 33 в старата столица, къща и земя върху обща площ от 1500 кв. м в еленското село Давери, нива в село Палици, изоставени ниви на различни места в Еленско от над 50 дка, дворни места в свищовското село Горна Студена, широколистни гори в Стражишко, къща и стопански постройки в Добри дял, жилище в кв. „Картала” и т.н.  Няколко нотариални акта трябва да бъдат обявени за недействителни, ако съдът уважи искането за това на „Антикорупция“. Почти всички са от 2007 г. Тогава Анелия и Георги Вълеви продават на фирмата „Поликомерс – Г“АД една втора идеална част от 1422 кв. м, 919 кв. м на ул. „Теодосий Търновски“, имот в Арбанаси от 842 кв. м – къща и стопански постройки, 9 дка ниви в Големаните, трябва да се развалят и имотни сделки в Джулюница и Килифарево. В иска на комисията са описани още десетки ниви в села и махали в областта, които подлежат на евентуална конфискация. Мистерии около банкови заеми и купуване на дялове от фирми  146 149 лева е действителната сума по банков заем и овърдрафт по кредит от 2007 г., които Вълев трябва да върне на държавата. 42 100 лв. е реалната цена от разпореждане с хранителен магазин на ул. „Велики Преслав“ във В. Търново, 4000 лв. са получени от гараж, 10 250 лв. от придобит имот в Павел, други хиляди левове от различни имоти в страната иска да бъдат конфискувани в полза на държавата комисията, защото са с недоказан произход.  5000 лв. са били получени от 500 дяла от капитала на „Европа Палас“, 36 355 лв. от продажбата на 251 дяла от „Венид – Съни – инвестмънт“. Сега няма искане за конфискация на капитала на „Премиер Еърпорт“ ООД и върху дяловото участие на Вълев в още няколко търговски дружества. Запорите върху тях са били вдигнати през 2016 г. Преди две години са освободени и 7 автомобила на Вълев. Сега се иска отнемане на 10 200 лева, колкото е действителната сума, получена от продажба на товарен мерцедес.  Така на практика излиза, че затворникът Вълев не е беднякът милионер, а две години е имал възможност да оперира с имущество, на което запорите и възбраните са вдигнати. Защо тогава той води куп дела в момента и по бедност му назначават служебни адвокати, а в декларациите си обявява, че няма никакви доходи? На този въпрос трябва да отговори държавата. ", "date": "2018.05.09", "title": "Държавата готви нов удар на затворника милионер Георги Вълев"}
{"url": "https://www.blitz.bg/kriminalni/prestplenie/pomnite-li-izmamnika-spas-ot-kocherinovo-sled-7-mesetsa-v-zatvora-drzhavnoto-obvinenie-mu-gotvi-nov-udar_news599031.html", "text": "Софийска районна прокуратура внесе в съда искане за вземане на мярка за неотклонение „задържане под стража“ по отношение на Спас Василев. Към момента Спас Василев, добил известност в социалните мрежи с името „Александър Николов“, изтърпява наложеното му наказание „лишаване от свобода“ за срок от седем месеца, за извършена от него измама. В Софийска районна прокуратура са налице още две досъдебни производства за измами срещу Спас Димитров Василев, разследването по които не е приключило. По едно от тях вчера – на 08.05.2018 г., е изготвено постановление за привличането му към наказателна отговорност, като му е повдигнато обвинение по чл. 210, ал. 1, т. 5, вр. чл. 209, ал. 1, вр. чл. 26, ал. 1 НК (измама в големи размери, извършена в условията на продължавано престъпление – с шест отделни деяния). Василев е обвинен в това, че е заблудил девет лица, че ще им осигури закупуването на изгодни самолетни билети, което впоследствие не е изпълнил. Той е обвинен и за това, че е възбудил заблуждение у управителя на дружество „А.“ ООД - с предмет на дейност - туристическа и туроператорска дейност, че е представител на фирма „Еспас Медия“ ООД и че служители на дружеството пътуват много и често по различни дестинации в Европа и света и искат да ползват услугите на „А.“ ООД за закупуване на самолетни билети и хотелско настаняване. С действията си, Василев е причинил на пострадалите имотна вреда в общ размер почти 37 500 лв.  Предвид високата обществена опасност на деянието и дееца, както и поради обстоятелството, че предстои освобождаване на Василев от затвора, поради изтърпяване на наложеното му наказание „лишаване от свобода“, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС днес – на 09.05.2018 г. – за разглеждане на искане за вземане спрямо него на мярка за неотклонение „Задържане под стража“. ", "date": "2018.05.09", "title": "Помните ли измамника Спас от Кочериново? След 7 месеца в затвора, държавното обвинение му готви нов удар"}
{"url": "https://www.blitz.bg/kriminalni/prestplenie/strakhovit-ekshn-v-podleza-na-plovdivskata-tsentralna-gara-vdigna-na-krak-chengetata_news599035.html", "text": "Мъж е бил прострелян в подлеза на Централна гара в Пловдив. Спречкване между двама криминално проявени е прераснало в стрелба. Единият опонент извадил пистолет и е произвел три изстрела срещу другия, съобщава \"Марица\". Пострадалият, срещу когото е стреляно, е с обгорено лице, тъй като оръжието е било газово.  Страховитият екшън е станал снощи около 21 часа, когато в подлеза няма много хора. Полицейските служители на гарата са реагирали светкавично и са задържали стрелеца.  Засега от полицията няма официално съобщение за инцидента.    ", "date": "2018.05.09", "title": "Страховит екшън в подлеза на пловдивската централна гара вдигна на крак ченгетата"}
{"url": "https://www.blitz.bg/obshtestvo/stolitsa/tozi-opasen-serien-izmamnik-vrshee-iz-stolichnite-saloni-za-krasota-vizhte-kakva-e-podlata-mu-skhema-video_news598785.html", "text": "Сериен измамник пазарува със 100-еврова банкнота-менте в различни магазини в София. Обикновено влиза, за да купи нещо малко, но обяснява, че няма български пари и продавачките му връщат рестото в левове. „При нас измамата стана на 14-и февруари, в края на работния ден. Аз не бях в салона по това време. Канех се да излизам, когато рецепционистката и се обади да ми каже, че имало клиент, който искал да плати един крем в евро. Плаща 100 евро, а колегите ми му връщат рестото в левове”, разказа пред Нова телевизия Стела, собственик на салон за красота, чиито колеги са измамени.  При проверка в банката, се потвърждават съмненията за измама на собственичката.  „Измамата стана преди 14 февруари. Господинът влезе и каза, че иска да закупи козметика за коса за своята съпруга. Той помоли да плати в евро. Върнахме му остатъка от сумата в левове. В чейнджбюрото разбрахме, че банкнотата е фалшива”, разказа Йълдъз, собственик на салон за красота.   ", "date": "2018.05.09", "title": "Този опасен сериен измамник вършее из столичните салони за красота, вижте каква е подлата му схема (ВИДЕО)"}
{"url": "https://www.blitz.bg/kriminalni/prestplenie/poznavate-li-go-tozi-nagl-rom-zadigna-mobilen-telefon-ot-plovdivsko-zavedenie-video_news599027.html", "text": "Мъж от ромски произход задигна служебен телефон от заведение в пловдивския квартал \"Тракия\". Кражбата е станала буквално за секунди. Видеокамера обаче е запечатала наглата постъпка. На кадрите ясно личи лицето на извършителя, пише  .  Той забелязал, че на масата няма никого. Оглежда се, взима мобилното устройство и по най-бързия начин напуска обекта.  „Не е скъп телефонът, но е служебен и с него работя”, разказа притежателят на задигнатата вещ.  Той моли за съдействие, ако някой познае извършителя, нека да сигнализира до органите на реда.        ", "date": "2018.05.09", "title": "Познавате ли го? Този нагъл ром задигна мобилен телефон от пловдивско заведение (ВИДЕО)"}
{"url": "https://www.blitz.bg/obshtestvo/lom-potna-v-skrb-antsi-khvana-vlaka-za-sofiya-pribra-se-vkshchi-i-napravi-neshcho-uzhasyavashcho_news599014.html", "text": "Младеж от Лом се е самоубил в столицата. Трагедията е станала вчера, като по случая липсва каквато и да е официална информация. 27-годишният Ангел Любенов, известен сред съгражданите си като Анци, се е прострелял с пистолет в главата, съобщава BulNews.bg.   По непотвърдени данни младежът е бил в родния си град за почивните дни. Към София пътувал с влак заедно със свои приятели от крайдунавското градче. По думите на ломчаните по нищо не личало Анци да е имал намерение да сложи край на живота си. След като се прибрал в столицата обаче той си закупил пистолет,  прибрал се у дома си и дръпнал спусъка, разказаха запознати.    Анци е племенник на популярния фотограф и актьор във филми за възрастни с успешна кариера в Италия Алекс Ломски. ", "date": "2018.05.09", "title": "Лом потъна в скръб! Анци хвана влака за София, прибра се вкъщи и направи нещо ужасяващо"}
{"url": "https://www.blitz.bg/politika/dokato-rodnite-polititsi-otbelyazvat-denya-na-evropa-mareshki-tsfna-na-snimka_news599020.html", "text": "Докато българските политици отбелязват Деня на Европа днес в парламента, лидерът на партия \"Воля\" Веселин Марешки реши да го отбележи на Червения площад в Москва. За това стана ясно от публикувана в профила му във Фейсбук снимка, на която се вижда, че Марешки е в руската столица. А под нея лидерът на \"Воля\" е написал и послание към българите.   \"Поклон пред паметта на десетките милиони бойци от 61 държави, дали живота си, за да я има днес Европа, за да ни има нас. Думите са безсилни да опишат енергията и емоцията, когато си в Москва точно на този ден. Усеща се безграничната сила и духа на руската нация, смазала фашизма. Честит празник, европейци!\", пише Марешки.   Напоследък наклона на Марешки към Русия е ясен. Миналата седмица лидерът на Воля поиска дори референдум за излизането на България от НАТО.   В мотивите си за иницииране на такъв рефенрендум Марешки изтъкна и че Русия би защитила по-добре националния ни интерес от Алианса.  Днес на Червения площад има парад по случай \"День победы\".  Източник: Флагман", "date": "2018.05.09", "title": "Докато родните политици отбелязват Деня на Европа, Марешки цъфна на... (СНИМКА)"}
{"url": "https://www.blitz.bg/obshtestvo/krum-zarkov-e-na-sedmoto-nebe-navrkh-9-may-deputatt-se-sdobi-s_news599060.html", "text": "Депутатът от БСП Крум Зарков стана татко навръх 9 май. Радостната вест съобщи самият той на профила си във Фейсбук. \"От днес историческата дата 9ти май за мен придоби ново значение. Преди няколко часа за пръв път проплака дъщеря ми Лена. Благодаря ти, Kalchevska Irina! Обичам ви!\", написа в профила си Зарков.  Не са малко и приятелите му в социалната мрежа, които го съветват да нарече бебето Виктория /Победа/ по случай Денят на победата.  Зарков не издава на кого е кръстена Лена.   Соцдепутатът има и по-голямо момченце, на възраст за детска градина.    ", "date": "2018.05.09", "title": "Крум Зарков е на седмото небе! Навръх 9 май депутатът се сдоби с..."}
{"url": "https://www.blitz.bg/politika/prezidentt-radev-s-mnogo-silni-dumi-za-9-may_news599058.html", "text": "Девети май – Ден на Победата и Ден на Европа. Двата празника не бива да ни противопоставят, а да ни обединяват. Това написа в личната си страница в социалната мрежа \"Фейсбук\" президентът Румен Радев. Цялото съобщение гласи: \"Девети май – Ден на Победата и Ден на Европа. Двата празника не бива да ни противопоставят, а да ни обединяват Изисква го почитта към милионите жертви и решителното отхвърляне на всякакви форми на исторически ревизионизъм. Без победата над кафявата чума, обединена Европа щеше да остане несбъднат блян. В борбата с хитлеризма, редом с милионите съветски граждани и воини от Великобритания, САЩ, Франция и другите страни от Антихитлеристката коалиция, по бойните полета положиха костите си и хиляди българи. Днес почитаме и тяхната памет. Обединена Европа не е икономически проект, а хуманистичен идеал и антифашизмът е вграден в нейния ценностен фундамент.\" ", "date": "2018.05.09", "title": "Президентът Радев с много силни думи за 9 май!"}
{"url": "https://www.blitz.bg/politika/karayancheva-komentira-sreshchite-mezhdu-patriotite-i-bsp_news599053.html", "text": "Прогнозите на социолозите за формиране на нова коалиция няма да се оправдаят. Това заяви в Сливен председателят на 44-oто Народно събрание Цвета Караянчева, предаде \"Фокус\". Според нея срещите между патриотите и БСП не са сигнал за формиране на нова политическа коалиция, а са с цел на търсене на подкрепа за защита на националните интереси и определени проекти.  „В парламента има национално отговорни теми, зад които трябва да бъдем обединени като народни представители“, заяви Караянчева.  Председателят на парламента е патрон на юбилейното ХХ издание на Националния фестивал на детската книга и е днес в града за връчване на наградите за принос в детското книгоиздаване, носещи името на Константин Костантинов.  Тази вечер по време на тържествена церемония председателят на 44-то Народно събрание ще връчи наградата за цялостен принос в книгоиздаването на писателката Божана Апостолова. ", "date": "2018.05.09", "title": "Караянчева коментира срещите между патриотите и БСП"}
{"url": "https://www.blitz.bg/politika/zhablyanov-ot-plovdiv-9-ti-may-e-den-praznik-den-zname-den-za-pamet-i-den-za-borba_news599081.html", "text": "9-ти май е ден-празник, ден – знаме, ден за памет и ден за борба. 9-ти май събира като във фокус волята на народите за свобода, за достоен живот и за справедливост. Това каза в Пловдив народният представител от „БСП за България” Валери Жаблянов по повод 73 години от края на Втората световна война. Тържествата в подножието на паметника „Альоша”в града на тепетата се проведоха под патронажа на почетния консул на Руската федерация у нас Георги Гергов. В словото си Жаблянов подчерта, че няма отговорно човешко сърце, което да не се вълнува неподправено на този ден. „Наше задължение е да принесем този ден през поколенията , въпреки усилията на гласовитата платената пропаганда”, заяви народният представител от БСП. Той припомни целите на хитлерофашизма за унищожение на славянството  и изтъкна, че тази идея на Третия райх все още  намира форми на проявления днес. По думите му всеки съвременен прогресивен политик, държавник и общественик е призван да защитава паметта на  9-ти май като „дата-симовол на свободата, могъществото, победата, решителността и волята на един народ, който, изоставен от целия свят и сам-самичък,  намери сили през 1941 година да се мобилизира срещу фашистките режими на цяла Европа и да преодоля машината на войната”. Жаблянов припомни успехите на Съветската армия и огромния героизъм на руския народ в битките при Ленинград, Сталинград, пробива при Куртската дъга, та чак до превземането на Берлин. В заключение призова гражданите да държат високо знамето, което беше развято преди 73 години от съветския войник над Райхстага.   „Опазването на миналото  е грижа за бъдещето”, посочи и специалният гост на пловдивското честване Виталий  Шереметиев, председател на руската обществена младежка организация „Руски съюз на ветераните от Афганистан”, „Наследство”. Той изрази дълбока благодарност към пловдивчани, че се грижат за паметника „Альоша”, а на почетния консул на Руската федерация Георги Гергов връчи благодарствена грамота за дейността му в опазването на руските военни и културни паметници в България. Георги Гергов увери, че паметника, наречен гальовно от пловдивчани „Альоша”, винаги ще символизира стремежа към мир. Той подчерта, че братските чувства между двата народа – българския и руския, са живи. „Политиката си е политика, но обичта между българи и руснаци е истинска”, заяви Георги Гергов.   „У мен, както и у милиони мои сънародници е жива  паметта за войната, за блестящите победи и за тежките непреодолими загуби.”, каза в приветствието си към пловдивчани  Негово превъзходителство  г-н Анатолий  Макаров, извънреден и пълномощен посланик на Руската  Федерация в Република България. „Четири дълги години се водеше войната, рушаха се градове,  фашизмът лишаваше цели поколения от живот, деца от детство.  Единствено титаничната борба на Съветския съюз обърна хода на историята  тъкмо след  битките при Сталинград  и Курск света се появи лъча на надеждата за свобода.”  В словото си Негово превъзходителство  призова  присъстващите да не забравят уроците на войната, кървавия поход на фашизма, чудовищната  трагедия на Втората световна война, предателското нападение на Хитлеристка Германия над Съветския съюз и  милионите  човешки животи, дадени за това да се възстанови мира на земята. „Не слушайте тези, които казваха, че победата  е била предрешена. Добре е да се знае, че западните страни вече са се готвили за позорния мир с Хитлер, само да избегнат пълното унищожение. Благодарение на   нашите войници,  които защитаваха своята страна, които бяха под куршумите  по бойните полета, благодарение на тяхната самоотверженост се възцари мира в Европа.” завърши Анатолий Макаров, а множеството го аплодира. Стотици пловдивчани се събраха, за да отбележат празника и да покажат, че паметта за историческата истина е жива. В честванията се включиха посланиците на Армения и Беларус – Армен Саргсян и Владимир Воронкович, управляващият посолството на Казахстан в България Тимиртай Избастин, народните представители Теодора Халачева, Георги Търновалийски, Георги Йорданов, Манол Генов и Димитър Георгиев, председателят на Пловдивски общински съвет Савина Петкова и представители на Община Пловдив, съюзите на „Русофили” и „Съотечественици”. Млади социалисти положиха гирлянд на славата. ", "date": "2018.05.09", "title": "Жаблянов от Пловдив: 9-ти май е ден-празник, ден-знаме, ден за памет и ден за борба"}
{"url": "https://www.blitz.bg/politika/desislava-atanasova-obyasni-ima-li-neshcho-dramatichno-v-sreshchata-mezhdu-karakachanov-i-ninova_news599095.html", "text": "Десислава Атанасова от ГЕРБ коментира срещата между министъра на отбраната и вицепремиер Красимир Карачаканов и лидера на БСП Корнелия Нинова с думите, че това не е нещо лошо или драматично. Тя увери, че не са непреодолими различията между ГЕРБ и ОП като предложението за частична отмяна на тютюнопушенето. \"Има два законопроекта за вероизповеданията - на ГЕРБ, БСП и ДПС и отделен на ВМРО, като те може да се обединят и да стане добър закон, заяви Десислава Атанасова. Законодателните инициативи на НФСБ не са внесени в НС, с изключение на една\", заяви Атанасова пред БНТ.  Тя добави, че ГЕРБ няма да одобри частична отмяна на забраната за тютюнопушене на обществени места.  Това, че имаше среща между вицепремиер и военен министър с лидера на опозицията в никакъв случай не е нещо лошо или драматично, каза още Атанасова.  \"Напротив, когато става дума за националната сигурност, за концепцията на правителството и министъра на отбраната за модернизация на Българската армия, колкото по-сериозна подкрепа има в парламента, това е по-значимо за обществото\", посочи тя.  Опозицията в лицето на БСП е „креслива“, но не представлява алтернатива на управлението, заяви депутата от ГЕРБ Десислава Атанасова. Електоралните подкрепи и непрекъснатите скандали между управление и опозиция водят до втърдяване на основния електорат, допълни тя.  За темата за корупцията Десислава Атанасова заяви, че ГЕРБ е показала политически мерки.    ", "date": "2018.05.09", "title": "Десислава Атанасова обясни има ли нещо драматично в срещата между Каракачанов и Нинова"}
{"url": "https://www.blitz.bg/politika/meglena-kuneva-posochi-koe-e-nay-golyamoto-postizhenie-na-blgariya-ot-svremennata-istoriya_news599065.html", "text": "Най-важното постижение в съвременната история на България е фактът, че сме част от Европейския съюз. Това каза Меглена Кунева, бивш главен преговарящ с ЕС и бивш европейски комисар, предаде \"Фокус\". Тя допълни, че целта на ЕС е да преговаря, да постига съгласие, то да бъде спазвано и да се нормализират отношенията между страните. По темата за ядрената сделка с Иран, Кунева обясни, че се надява САЩ да преосмисли решението си за оставане в споразумението.  „Ако тази сделка я няма, това означава, че Иран отново се връща в своята затвореност, далече от масата на преговорите, икономическото състояние ще стане особено тежко, особено болезнено“, заяви Кунева.  Според нея безработицата е много висока и при икономически санкции е неизбежно икономиката да върви зле. „Когато икономиката върви зле и една страна не е на масата на преговорите, а освен това има ядрено оръжие, това е много опасно за целия свят“, обясни Меглена Кунева.  Тя допълни, че в момента всички очакват единна Европа да успее да задържи позитивния елемент в отношенията с Иран. „Да се надяваме, че и американската страна може да преосмисли решението си“, допълни Кунева. ", "date": "2018.05.09", "title": "Меглена Кунева посочи кое е най-голямото постижение на България от съвременната история"}
{"url": "https://www.blitz.bg/obshtestvo/intervyu/voynata-radev-gerb-kevorkyan-kaza-pred-blits-tezhkata-si-duma-prezidentt-zdravo-shche-se-okharchi_news598695.html", "text": "Пресилени ли са твърденията, че управляващата партия ГЕРБ е във война с президента Румен Радев. С този въпрос се обърнах към Кеворк Кеворкян. Легендарният журналист каза пред БЛИЦ и тежката си дума за Парада на 6 май и горещите теми от политиката. Ето как г-н Кеворкян отговори на въпросите на управителя на БЛИЦ Ивайло Крачунов.- Г-н Кеворкян, гледахте ли военния парад на Гергьовден?   - Хвърлих едно око - и пак ми стана тягостно. Писал съм и друг път за тия пъчения - на гол тумбак чифте пищови. Военните са длъжни някак да се отчетат, да покажат, че още ги има, макар че сигурно изпитват неудобство. Но Народът – знае ли някой, какво изобщо си мисли той, докато гледа как демонстрираме военната си „мощ“ с техника отпреди десетилетия. Този парад е  подвижен музей на остаряло оръжие  – съвсем подходящ за една „армия“, която скоро ще я има повече на книга, отколкото в действителност. Наскоро Началникът на отбраната съобщи, че незаетите места в армията са над пет хиляди, или около 20% от личния състав.       Е, вдигнаха три МиГ-29 във въздуха, колкото да се сетим, че бивш военен министър, поради желанието си да мине за най-големия натовец в Космоса, е подсъдим за техните ремонти. Този парад трябва да се промени радикално, защото само подсеща Народа докъде сме я докарали, откакто членуваме в най-могъщия военен алианс НАТО.   Хората сигурно си спомнят, поне по-честните от тях, за парадите и въоръженията, докато членувахме във Варшавския договор. И със сигурност се питат, защо сега изглеждаме като прошляци - лъжат ни с храни-боклуци, обаче „европейски“, а пък ние правим паради с въоръжение от времето на соца. Красива симетрия, вън от съмнение. Глухарчетата на демокрацията най-много се плашат от спомена за Миналото – а не се сещат да отменят този парад. Той трябва радикално да се промени…      - Как?  - Например, може да се превърне в  Парад на бойните ни знамена . Знаменосците дефилират, а диктор съобщава на публиката, доколкото я има, историята на всяко знаме. При всяко положение ще бъде по-честно, а и по-безопасно, отколкото над главите ни да се щурат самолети с демотивирани пилоти, които преди няколко месеца бяха достатъчно доблестни и си позволиха дори да стачкуват. А пък и водачът на тройката МиГ29 изрази опасенията си, че авиацията ни е на път да остане без пилоти.       Може да направят и друго.  6 май е Ден на Храбростта. И кой е синоним на храбростта днес – Народът, разбира се. Голяма част от него трудно оцелява, едва крета и, все пак, засега някак печели Войната за Живота си.      Тия хора нека да дефилират, а не пушкала от Варшавския договор,  които неизбежно днес изглеждат като черешовото топче на Боримечката, съседите ни сигурно са примрели от страх.       Известно е, че сме майстори на „правилното“ говорене, заради това и ни търпят. Иначе е ясно, че сме фиктивен партньор на НАТО. От години не се превъоръжаваме, около всяка сделка се развихрят войни на комисионерите.  Самите сделки пък са не друго, а проверка за нашата политическа надеждност - ако не купим американски изтребител, значи сме несигурен партньор. Станали сме за смях с тия неща.  Купете най-после един Ф16, сложете Соломон Паси за негов пилот - и готово.  Спечелили сте Третата световна война. И след всички тия смехории, пак ни търпят…      - Защо?  - Защото нямаме никакво значение за общата сигурност. Ние се имаме за питбулите на южната ни граница, макар че, ако ни напънат, може да се окажем и кресливи булонки. Никой не разчита сериозно на нас. Ако руснаците хвърлят само един десантен военновъздушен полк насам, веднага ще запеем „Интернационала“. Тъй че, по-добре да заровят „оръжията“, преди съвсем да се разкапят - и  да направят Парад на Храбростта на Народа.        Верчето Деянова от Би Ти Ви беше намерила един любопитен събеседник, който ходеше накичен с всевъзможни стари военни аксесоари, включително и един противогаз-антика. Да дадат на управниците ни по един такъв противогаз - и да дефилират на 6 май, така съвсем ще ни убедят, че сме най-славните войни… При целият този разпад, не ни остава друго, освен да се залъгваме със спомени от миналото, за ужас на новите дървеници. Тъжна работа.       Добре, че има други паради, които ни вдъхват някаква надежда…      - Какво имате предвид?  - Срещнах една знаменита снимка - ако я имате, сложете я като илюстрация към този разговор.      - Коя снимка визирате?  - Тази, която показва Цветан Цветанов като  Абсолютният Повелител на Чевермето.  Той има неприкрита слабост към народностното, в смисъл че упорито употребява носии, калпаци и прочее атрибути, също и чевермета. Човек дори може да предположи, че в него дреме жаждата да бъде схващан като Човек от Народа - като онзи, другият - Живков. Обаче късно узрелият му антикомунизъм изключва това сравнение. Добре, хайде нека да не е Човек от Народа, но ролята на Манекен на Народностното той я играе с видимо удоволствие.    - Защо казвате, че снимката с чевермето е знаменита?  - Ами, вижте само, каква тържественост се излъчва от нея, колко важно пристъпва самият Цветанов, с пълно съзнание за приноса му към себеопознаването на Народа. Това е една процесия, която влачи някакво месище, и то с очевиден респект - сякаш носят нечий ковчег. Размерите на клетото очевермено животно са впечатляващи. Те говорят за завиден апетит, което си е малко неприлично. Цветанов вероятно си дава сметка, че у нас тук-там има и полугладни хора, някъде към 2 милиона - и поради това той вероятно вижда процесията с говедото по друг начин, като повик към Народа, че нещата вървят към добро. Говедо след говедо, Народът ще бъде нахранен някой ден. Така,  сред пушеците на чеверметата узрява Българското Бъдеще.      - Какво мислите за войната между ГЕРБ и президента Радев?  -  Мисля, че Радев здраво ще се охарчи.  Той не трябва да се сърди на ония, които го пощипват, особено на Цветанов, а щедро да ги възнагради заради безплатния пи ар, който му правят. Зорлем му увеличават акциите. Но когато си зает с чевермета, не ти остава време да проумееш някои прости неща.       Сещам се още нещо за военния парад – в него участва и една рота от Македония. Какво означава това? След като онзи неблагодарник Зоран Заев, каза, че у нас имало македонци, да не би да ни окупират вече?  Защо се подлагаме толкова на тия крадци-рецидивисти на Българска История?  А пък военен министър е уж войводата Каракачанов – не се ли сеща той, че Истинските Български Войводи от Миналото биха му се изплюли в лицето? Интервю на Ивайло КРАЧУНОВ       ", "date": "2018.05.09", "title": "Войната Радев - ГЕРБ! Кеворкян каза пред БЛИЦ тежката си дума - Президентът здраво ще се охарчи..."}
{"url": "https://www.blitz.bg/obshtestvo/eto-kakv-tsvyat-kola-da-izberete-za-da-pasva-na-kharaktera-vi_news598867.html", "text": "Психолозите твърдят, че развиваме предпочитания към определени цветове на база черти от характера ни. Затова и цветовете, които избираме за притежанията си, разкриват повече за самите нас. От сайта BrightSide са взели за пример автомобилите и съветват да избираме цвета им според най-изразените ни качества.  Кола в червен цвят е подходяща за общителните, забавни, амбициозни и импулсивни личности.  Купете си сив автомобил, ако обичате комфорта, смятате се за зрели, сговорчиви и внимателни.  Кола в синьо е за хората, които са честни, оптимистични, състрадателни и приятелски настроени към всички.  Сребрист автомобил е идеален за изисканите и иновативни личности, които имат добър вкус и обичат да се хвалят с вещите си.  Колата в зелено показва, че собственикът ѝ е миролюбив, търпелив и умее да се оправя сам в живота.  Автомобил в жълт цвят сочи, че сте с богато въображение, чувство за хумор, весели и позитивни.  Черната кола е подходяща за изискани, властни хора, с достойнство и любов към лукса.  Белият автомобил пък е за тези, които са елегантни, честни, перфекционисти, модерни.  Източник: expert.bg ", "date": "2018.05.09", "title": "Ето какъв цвят кола да изберете, за да пасва на характера ви"}
{"url": "https://www.blitz.bg/obshtestvo/kultura/istoriyata-na-proklnatata-kartina-na-van-gog_news598869.html", "text": "Историята на шедьовъра Автопортрет със сламена шапка на Винсет Ван Гог е тясно свързана със съдбата на няколко колекционери, а мистериите около нея продължават и до ден днешен. Прокълнатото пътешествие на картината започва от френския колекционер Амброаз Волар, който бил известен търговец на картини преди век.  Амброаз се славел като човек с набито око и отличен познавач на изобразителното изкуство. Успявал да купи шедьоври на много ниска цена и след време да ги продаде много по-скъпо. Смятал и че познава работата на Ван Гог в тънкости.  В навечерието на Нова година обаче го среща мъж в неугледен вид, който му предложил картина за 1000 франка на Ван Гог. Волар заявил, че това е мацаница и се изсмял на предложената сума. В последствие горчиво съжалил.  Но другия ден полицаи му съобщават, че човекът, опитал се да му продаде картина, се е самоубил като се хвърлил в Сена, крещейки името му. Картината била донесена на колекционера и експерти установяват, че това наистина е четката на Ван Гог.  Колекционерът споделил, че не повярвал на бедняка, понеже историята за това как е получил картината му се сторила невероятна. Човекът твърдял, че е получил платното от свой приятел пътешественик.  Пътешественикът пък се запознал с Ван Гог на кораб, като холандският художник му подарил своя автопортрет, за да пътува символично из целия свят.  Амброаз вярвал, че шедьоврите на художника вече са част от личната колекция на Ротшилд и затова историята му се сторила неправдоподобна. Фактът, че е станал неволен съучастник в самоубийство, му създавал мрачен спомен, щом погледнел картината и затова колекционерът решава да я продаде.  Така Автопортрет със сламена шапка попада в ръцете на аржентински земевладелец. Но след като дъщеря му загива при загадъчни обстоятелства, той я връща обратно на французина.  Волар я продава повторно на колекционера Жорж Клемансо. Той окачва картината на стената, а минути по късно неизвестен мъж стреля по него, като платното пада в краката на Клемансо. Той също решава да се отърве от картината.  Следващият ѝ собственик е бизнесменът Хенри Флик. Той позволява на картината да извърши замисъла на своя автор – да пътува и я изпраща многократно на изложби в САЩ.  Картината обаче създава проблеми и на семейство Флик, а ясновидка посъветвала дъщерята на бизнесмена да се разделят с нея, за да се спасят от проклятието.  Последният ѝ притежател е испанец, който обаче не успява да я пренесе в родината си, понеже на митницата му я конфискуват. Той се опитал повторно да се сдобие с картината, този път по законен начин, но секретарката му прави непоправима грешка – тя помислила платното за опаковъчна хартия и я изхвърлила.  Двамата се принудили да признаят за случката, за да може картината да се открие. Но за всеобща изненада, не се появява една, а две картини с портрета на Ван Гог. В момента те се се намират в Детройския музей на изкуствата, като все още никой не е успял да каже кое е оригиналът и кое е копието.  Източник: sanovnik.bg ", "date": "2018.05.09", "title": "Историята на прокълнатата картина на Ван Гог"}
