{"url": "https://www.blitz.bg/kriminalni/tsetsi-krasimirova-razplaka-vsichki-s-tova-koeto-napisa-15-godini-sled-ubiystvoto-na-samokovetsa-video-18_news644219.html", "text": "Цеци Красимирова написа разтърсваща изповед за това как е преживяла смъртта на Константин Димитров - Самоковеца и стрелбата по нея, след която тя оцелява като по чудо с куршум в главата.   Днес се навършват точно 15 години от убийството на Косьо Самоковеца, който бе застрелян на площад Дам в Амстердам. Ликвидиран е на улицата, след като излиза от бижутерски магазин. С него е манекенката Цеци Красимирова, която е ранена в челото от рикоширал куршум.   Ето какво написа тя на профила си във Фейсбук днес:  \"Днес е моят ден... Моят Специален ден... Денят, в който Бог ми даде втори шанс да живея...  Моят втори рожден ден...   Изминаха 15 години от ужаса, болката, страха, загубата, които преживях там... на онова място... в Амстердам...     Бях млада, наистина много млада и незнаеща, за да осъзная през какво преминавам в онзи момент... Този обрат в живота ми ме направи това, което съм днес...     Силна... Вярваща, Благодарна за всеки миг, за всеки ден... фокусирана само и единствено върху това, което ми носи радост и мир.     Също така ме направи и безкомпромисна, когато става въпрос за моята любов, за моето време, за моята истина! Нямам желание нито да се харесвам на някого, нито да променям мнения, измориха ме тези измислени и безсмислени празни движения и театри!!!     Ако някой не ме разбира - просто да не се и опитва. Наслаждавам се на Моя живот! На новия ми живот! Той е само мой и го живея така, както Аз намирам за истински и правилно!  Харесвам да казвам често пред приятелите си: Идваме сами и сами си отиваме и всичко е един миг, живейте тук и сега!\"  Цеци Красимирова преживява кратка, но бурна връзка със Самоковеца. Тя го придружава навсякъде през последните му месеци. Малко известен факт е, че манекенката дори си сменя фамилията на Димитрова със съдебно дело, твърдейки, че всичките й близки и приятели я знаят именно като Димитрова, а не като Красимирова. Така тя взима фамилията на Константин Димитров, без дори да сключва брак с него.   По същото време, докато трае връзката им, съпругата на Самоковеца - Ангелина е бременна с първото му дете, след няколко неуспешни инвитро процедури.   Момченцето се ражда след смъртта на баща си.   Две години след разстрела, холандски съд призна окончателно холандския гражданин Ервин Фрекер за извършител и го осъди на 15 години затвор.         ", "date": "2018.12.06", "title": "Цеци Красимирова разплака всички с това, което написа 15 години след убийството на Самоковеца (ВИДЕО 18+)"}
{"url": "https://www.blitz.bg/obshtestvo/ofitsialno-priekha-promenite-v-zakona-za-dvizhenie-po-ptishchata-elektronnata-vinetka_news644165.html", "text": "Депутатите приеха окончателни промени в Закона за движение по пътищата.  С въведените промени електронната винетка окончателно влиза в сила от 1 януари 2019 година. Закупените хартиенти винетки ще могат да се използват от шофьорите до изтичане на срока им. Според промените Агенция „Пътна инфраструктура“ ще осъществява контрола върху заплащането на таксите. Служители на Националното тол управление ще имат право да спират МПС и да извършват проверки.  Движението на пътни превозни средства по път, включен в обхвата на платената пътна мрежа, ще се извършва след изпълнение на съответните задължения, свързани с установяване на размера и заплащане на пътните такси. По пътищата, отворени за обществено ползване, ще се допускат само превозни средства и ремаркета, които са регистрирани и са с табели с регистрационен номер.  Агенция „Митници“ ще контролира маршрутите на превозвачите, които напускат страната. Длъжностни лица от Агенция „Митници“ ще осъществяват контрол върху заплащането на таксите. ", "date": "2018.12.06", "title": "Официално: Приеха промените в Закона за движение по пътищата, електронната винетка..."}
{"url": "https://www.blitz.bg/obshtestvo/padna-chast-ot-ogradata-s-turtsiya-a-valeri-simeonov-obyasni-che-snimki_news644110.html", "text": "Оградата с Турция отново падна, показват снимки, публикувани в социалните мрежи от депутата от БСП Николай Цонков. Кадрите са от 4 декември. Падналата ограда е на 12 км от Малко Търново, в местността Дълбокия дол.   На снимката се вижда и паднала стълба. Предполага се, че тя е използвана при нелегалното преминаване на хора през границата на България.  Участък от около 30-40 метра от оградата с Турция е отнесен, работи се по възстановяването ѝ. Това каза лидерът на НФСБ и депутат от „Обединени патриоти“ Валери Симеонов във връзка с публикуваните снимки във „Фейсбук“ от депутата от БСП Николай Цонков, показващи паднала оградата на границата с Турция, предаде „Фокус“.  Симеонов подчерта, че на такива места се поставят 24-часови постове до отстраняване на проблема и призова БСП да сезират прокуратурата. „Всеки има право да подаде сигнал, в случай че смята, че има нарушение. Снимките са ми известни. Известно ми е мястото. Може би е необходимо да се даде малко пояснение за какво става въпрос. Снимките са истински. Един участък около 30-40 м от оградата е отнесен“, каза Симеонов. Той поясни, че участъкът се казва „Дълбок дол“ и се намира южно от Сливарово.  „Самото наименование трябва да ви говори, че става въпрос за дълбок дол. Датата е 28 ноември, сряда. На 28-и падна дъждът, на 29-и става поражението на тези 30-40 метра от оградата“, заяви Симеонов. „Това струпване и стичане на огромни количества вода е предизвикало повличане на чакъл, дървета, отнасяне на пътища и отнасяне на тази част от оградата. Оградата не е направена около „Александър Невски“ на жълтите павета, а на изключително насечен терен и вече се работи по възстановяването“, поясни той и добави, че не може да се гарантира, че в бъдеще няма да има такива събития. Симеонов припомни, че преди години при наводнения е имало жертви и отнесени къщи при наводнения.  „На някого много му се иска това да бъде доказателство за лошо изпълнение, но искам да ви уверя, че оградата е изпълнена по проекта“, обясни още народният представител от ПГ на „Обединени патриоти“. Симеонов заяви, че още от миналата година е организирана издръжка на оградата.  ", "date": "2018.12.06", "title": "Падна част от оградата с Турция, а Валери Симеонов, обясни, че... (СНИМКИ)"}
{"url": "https://www.blitz.bg/politika/ninova-boykotira-kongresa-na-pes-zaradi-istanbulskata-konventsiya_news644117.html", "text": "Лидерът на БСП Корнелия Нинова бойкотира конгреса на ПЕС в Лисабон. Делегацията на БСП ще се води от международника на партията и заместник на лидерката - Деница Златева. Златева е и в ръководството на ПЕС-жени.   Причината за бойкота на соцлидерката са три резолюции, които са в дневния ред на форума и които са в разрез с позициите на БСП, обясни самата Нинова пред медите в парламента. Сред тях е проекторешение, което третира Истанбулската конвенция като единствен инструмент за борба с неравенството между половете и с насилието над жените и задължава съответните държави да го спазват. Нинова обаче припомни, че в България има решение на Конституционния съд, което обявява този документ за противоконституционен и затова БСП няма да го подкрепи. Соцлидерата вече е изпратила писменото си възражение в Лисабон, с което ги уведомява, че делегатите на БСП няма да подкрепят тази резолюция. За да няма спекулации, Нинова официално повтори, че делегатите на соцпартията на конгреса ще подкрепят президента на ПЕС Сергей Станишев за трети мандат и той ще бъде номиниран за евродепутат от БСП \"Той е единствен кандидат, така че, ще бъде преизбран, желая му успех\", каза Нинова за Станишев. Как ще бъде подредена листата на социалистите, тепърва ще се обсъжда, обясни тя пред медиите.", "date": "2018.12.06", "title": "Нинова бойкотира конгреса на ПЕС заради Истанбулската конвенция"}
{"url": "https://www.blitz.bg/politika/barekov-predstavya-viziyata-si-za-golyam-konservativen-proekt-obedineni-konservatori-za-predstoyashchite-evroizbori_news644123.html", "text": "На 07 декември 2018 г., петък, от 10:30 часа в Хотел \"Вега\", зала \"Триадица\", Групата на Европейските консерватори и реформисти и членът на ЕП Николай Бареков организират конференция на тема \"Антикризисния модел на консерватизма в политиката\".   Конференцията ще съвпадне и с 5-годишнината от Учредителното събрание на първата международно призната консервативна партия у нас „България без цензура – Презареди България“.  По време на събитието участие в открита дискусия за предизвикателствата и бъдещето на консерватизма в България ще вземат симпатизанти, членове и представители на националното ръководство на партията.  Николай Бареков ще представи и визия си за голям консервативен проект “Обединени Консерватори” за предстоящите евроизбори. Конференцията е открита за всички приятели и симпатизанти на консервативните ценности, обяви евродепутатът,  Регистрацията започва в 10:00 часа.", "date": "2018.12.06", "title": "Бареков представя визията си за голям консервативен проект “Обединени Консерватори” за предстоящите евроизбори"}
{"url": "https://www.blitz.bg/politika/premiert-se-sreshchna-s-poslanitsite-na-drzhavite-ot-es-v-avstriyskoto-posolstvo-snimki_news644131.html", "text": "Министър-председателят Бойко Борисов проведе работна закуска с посланиците на държавите от Европейския съюз, организирана от посолството на Австрия в България. Това съобщиха от пресслужбата на Министерски съвет.  На срещата присъства и главният прокурор Сотир Цацаров.  \"На срещата обсъдихме актуални въпроси от европейския дневен ред. Сред тях бяха енергетиката, икономиката, международната политика, сигурността на ЕС, както и стъпките за присъединяване на България към чакалнята на еврозоната\", обясни Борисов във Фейсбук.          ", "date": "2018.12.06", "title": "Премиерът се срещна с посланиците на държавите от ЕС в австрийското посолство (СНИМКИ)"}
{"url": "https://www.blitz.bg/politika/sheft-na-kpkonpi-s-posledna-informatsiya-za-skandalniya-sluchay-s-lozan-panov-i-zhilishcheto-na-vladislav-goranov_news644177.html", "text": "Проверката на министър Владислав Горанов относно жилището, което ползва, ще бъде изпълнена от Комисията в срок. Това каза пред журналисти председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев.   „По този случай КПКОНПИ трябва да събере всички съотносими документи. Ние просто изпълняваме всички указания на прокуратурата и ще ги изпълним в срок. Но при нас тече и друга проверка – за конфликт на интереси“, заяви Георгиев. Той коментира и случая с Лозан Панов.  „Г-н Панов не се яви пред КПКОНПИ и излезе с публична декларация, предвид което се обезсмисля повторна покана за изслушване. Но проверката продължава, защото снемането на показания от лицето е само едно от нещата, които трябва да се направят. И всъщност идеята, с която беше призован, беше в негова полза, за да обясни откъде идва разминаването. Но се изискват и други документи“, заяви Георгиев и посочи, че след като КПКОНПИ приключи проверката, всички документи ще бъдат изпратени на прокуратурата.  Той обясни, че няма краен срок за извършване на тази проверка. „Но законът не ни дава възможност да санкционираме лицата за неявяване“, каза още той.  ", "date": "2018.12.06", "title": "Шефът на КПКОНПИ с последна информация за скандалния случай с Лозан Панов и жилището на Владислав Горанов"}
{"url": "https://www.blitz.bg/politika/borisov-otiva-utre-v-ns-shche_news644209.html", "text": "Премиерът Бойко Борисов ще вземе участие в утрешния парламентарен контрол. Това сочи програма на сайта на НС.  Той ще отговаря на въпрос на народните представители Драгомир Стойнев, Георги Свиленски и Димитър Данчев относно създаване на Държавна агенция за пътна безопасност.  ", "date": "2018.12.06", "title": "Борисов отива утре в НС, ще..."}
{"url": "https://www.blitz.bg/obshtestvo/ekskluzivno-v-blits-slavi-trifonov-obvini-radev-che-zavel-zhena-si-na-drzhavni-raznoski-v-polsha-ot-prezidentstvoto-razkrikha-pred-mediyata-ni-istinata_news644174.html", "text": "Слави Трифонов намеси името на президентската съпруга Десислава Радева в скандал и я обвини, че е пътувала на държавни разноски заедно с Румен Радев до Полша.   \"Президентът е завел жена си на екскурзия в Полша с наши пари. В първоначалния официален документ, изпратен до българското министерство на външните работи, както и до Полша, Деси Радева е била предвидена и посочена като заместник-водач на делегацията\", заяви водещият в предаването си, което бе излъчено снощи.  \"Интересно по кой закон жената на Радев отива в Полша като част от българската делегация? Питам и отговорът ми е ясен - на държавни разноски и с пари на българските данъкоплатци. Искам да припомня, че в българското законодателство няма институция първа дама. Тук няма първа дама, която да има държавен бюджет, кабинет и правомощия, както е при американците\", заяви още водещият.  Той показа документ, в който като водач на листата е обявен Румен Радев, а като негов заместник - съпругата му Деси.  От президентството, обаче, категорично отрекоха пред БЛИЦ Деси Радева да е имала каквото и да е участие в конференцията. Нещо повече - те самите сезирали съответните органи за допусната техническа грешка с вписване на нейното име.   Ето какво разкриха още от президентството в официална позиция, изпратена до БЛИЦ:  \"Съпругата на държавния глава не е била заместник-ръководител на българската делегация на конференцията на страните по Рамковата конвенция на ООН за изменението на климата, както е видно от решението на Министерски съвет от 14 ноември т.г. за състава на делегацията, нито е участвала под каквато и да е форма в работата на форума. Никакви държавни средства не са били похарчени за съпругата на президента при пътуването на българската делегация до Катовице. За допуснатата техническа грешка при акредитацията на българската делегация е сигнализирала самата президентска институция.\" Мира НАЙДЕНОВА, БЛИЦ    ", "date": "2018.12.06", "title": "Ексклузивно в БЛИЦ! Слави Трифонов обвини Радев, че завел жена си на държавни разноски в Полша! От президентството разкриха пред медията ни истината!"}
{"url": "https://www.blitz.bg/ikonomika/ministr-petkova-sobshchi-grandiozna-finansova-novina-za-aets-belene_news644162.html", "text": "Предложение от стратегически инвеститор на стойност под 9 млрд. евро и срок до 8 години за изграждането на АЕЦ \"Белене\" ще бъде оценено най-високо. Това каза министърът на енергетиката Теменужка Петкова, която представи днес пред парламентарната енергийна комисия информация за процедурата по избор на стратегически инвеститор/и за изграждане на атомната централа и възможностите за структуриране на проекта.   От енергийното министерство смятат, че този срок за изграждане на централата е реалистичен, защото проектът е в напреднала фаза, тъй като той притежава необходимата лицензионна процедура.   Освен това има изградена площадка и оборудването за атомната централа се намира в България.  Стойността, която е поставена като максимална за изграждането на АЕЦ \"Белене\", е до 10 млрд. евро, а максималният срок за реализация е до 10 години, добави министър Петкова.  Участието на българската страна ще стане само и единствено с апортиране на всички относими активи, които България притежава във връзка с този проект, заяви енергийният министър.   Най-удачен вариант за структура на проекта е участие в отделна проектна компания с всички активи, които са относими към проекта АЕЦ \"Белене\" и съответно тези активи ще бъдат оценени и самото апортиране на тези активи в новата проектна компания ще стане паралелно с разговорите с потенциалните инвеститори.   От енергийното министерство смятат, че най-оптималният вариант за реализацията на такъв тип проекти е за 20 процента собствен капитал и 80 процента привлечен капитал.  Министърът по енергетиката подчерта, че проектът ще трябва да бъде реализиран изцяло на пазарен принцип, без предоставяне на държавна гаранция, без предоставяне на корпоративна гаранция, без включването на дългосрочни договори за изкупуване на електрическа енергия от страна на държавата.  Предложение за над 30 процента участие на български компании в реализацията на проекта ще бъде с предимство, допълни министър Петкова.  От техническа точка бъдещият инвеститор трябва да се придържа към проекта, който е нотифициран от Европейската комисия през 2007 г. Това означава, че трябва бъде използвано изцяло оборудването, което е произведено за този проект, както и да бъдат използвани всички лицензии, уточни Теменужка Петкова.  Процедурата, свързана с избор на стратегически инвеститор за изграждането на АЕЦ \"Белене\", е предвидено да премине през 9 етапа. Началото й може да бъде дадено в началото на 2019 г., посочи енергийният министър.    ", "date": "2018.12.06", "title": "Министър Петкова съобщи грандиозна финансова новина за АЕЦ \"Белене\""}
{"url": "https://www.blitz.bg/politika/rokadi-na-vrkha-v-bdzh_news644204.html", "text": "Министърът на транспорта Росен Желязков освободи, като членове на съвета на директорите Велик Занчев и Владимир Владимиров.  Одит в холдинга е установил сериозни пропуски в провеждането на обществени поръчки за поддръжка на влаковете.  Ръководството не е предприело мерки по сигнали за проблеми с ремонтите и лошото ресурсно осигуряване и не е взело конкретни решения за подобряването на състоянието на влаковете и обезпечаване на разписанията. ", "date": "2018.12.06", "title": "Рокади на върха в БДЖ"}
{"url": "https://www.blitz.bg/politika/sashch-izprashchat-boyni-korabi-v-cherno-more-v-otgovor-na-ruskite-deystviya-no-blgariya-ne-e_news644203.html", "text": "За момента към България няма отправена информация или искане за увеличаване на партньорското военноморско присъствие в Черно море. Това обяви военният министър Красимир Каракачанов, цитиран от БНТ.   Началникът на отбраната ген. Андрей Боцев допълни, че на последното си заседание Военният комитет на НАТО е решил да се работи в посока намаляване на напрежението в Керченския проток.   БЛИЦ припомня, че по-рано днес   като мярка в отговор на действията на Русия против Украйна в Керченския пролив.  „Нямам информация да е постъпило искане за засилване на присъствието на НАТО. Истината е, че през последната година е имало присъствие на ротационен принцип на НАТО-вски кораби, но за някакви извънредни искания към България или към Българския военноморски флот, аз подобна информация нямам. Ситуацията в Черно море е напрегната. По инцидента, който е между Руския и Украинския флот, ситуацията е доста по-ескалирала, динамична“, каза Каракачанов.   „Нямаме такова писмо ние, получено и не е вземано решение във Военния комитет на НАТО по тоя въпрос. Да се намали напрежението между Русия и Украйна, да се върнат военнослужещите, да се върнат плавателните средства, такава е позицията и на Военния комитет на НАТО“, каза ген. Боцев.   ", "date": "2018.12.06", "title": "САЩ изпращат бойни кораби в Черно море в отговор на руските действия, но България не е..."}
{"url": "https://www.blitz.bg/analizi-i-komentari/zaev-nito-az-nito-moite-detsa-shche-bdat_news644217.html", "text": "Нито аз, нито вие, нито моите деца ще бъдат северномакедонци. Това обяви  македонският премиер Зоран Заев по повод инициираната конституциона промяна, съгласно договора от Преспа с Гърция, според която държавата вече трябва да се нарича Република Северна Македония.  По думите му въпреки термина \"северно\", населението на Македония си остава от македонци и подчерта, че няма друга държава с това име.  Премиерът заяви това в отговор на въпрос „как се почувствал сутринта, когато в парламента 80 депутати гласуваха за промени в конституцията и кога неговите деца ще бъдат записани като \"северномакедонци\" – като патриот или предател\", поставен от граждани по време на днешния публичен дебат за проектоизмененията на конституцията по силата на Договора от Преспа, който се проведе в университет в Скопие  \"Видяхме, че 27 години просто потъваме. Можем да продължим да потъваме, но за да подобрим живота тук, в нашата страна, и за да не станем държава на пенсионери, да запазим младите хора, ние се решихме на тези стъпки. Споразумението с Гърция признава македонския език, нашето самоопределение. Няма да бъдем \"северномакедонци\" и няма да носим срама на \"фиромци“ (както често ги наричат съседите заради официалното наименование на държавата в момента - FYROM – Бивша югославска република Македония). Трябва да помислим какво ще оставим на нашите деца“, отговори Заев, като в речта си все пак уточни, че чисто географски държавата се намира в северната част на Македония.  В момента конституционната промяна на името е на фаза обсъждане с академичните среди в страната. В началото на следващата седмица ще бъдат организирани публични изслушвания в Щип и Тетово. След получените указания от академичната и експертна общественост, промените ще бъдат върнати в парламента, където за окончателното им приемане ще бъде поискана отново подкрепа от най-малко 80 депутати, уточнява Канал 3. ", "date": "2018.12.06", "title": "Заев: Нито аз, нито моите деца ще бъдат..."}
{"url": "https://www.blitz.bg/politika/khamid-khamid-vreme-e-da-izvadim-khartiyata-i-khimikalkata-ot-izborniya-protses-video_news644223.html", "text": "Има поредица от скандали с оградата по границата с Турция. По начина, по който се изгради, по начина, по който бе извадена от закона за обществени поръчки, по начина, по който при всеки дъжд тя пада, по начина, по който валят сигнали в прокуратурата за тази ограда. Ние ще изчакаме разследването и заключението на прокуратурата, но притеснителното е, че тази ограда е повод за поредица от скандали в държавата. Това обяви в предаването „Денят на живо” по Канал 3 зам.-председателят на парламентарната група на ДПС Хамид Хамид във връзка с поредния проблем с оградата, която падна след проливните дъждове от последните дни.   В последните дни в парламента бе разгледан изборния кодекс, като за предстоящите европейски и местни избори догодина бяха извършени промени по отношение на машинното гласуване. „Прави добро впечатление, че далеч преди изборите се внасят законопроекти. Предишни случаи правихме ремонт на Изборния кодекс едва ли не в последния месец преди изобри. Догодина наистина ще има най-малко два избора – двата са сигурни, а според мен третите стават все по-вероятни. Според нас са неизбежни.  Не сме извадили машинното гласуване, напротив, детайлизира се уредбата – нашите предложения между първо и второ четене е ще да се извади вече хартията и химикалката от изборния процес, да се мине само на машинно гласуване. Записаният текст е да има най-малко 1000 машини. Аз мисля, че представителите на ЦИК поискаха технологично време – така или иначе не може от първия ден всички секции да имат машини, макар че това е нашето желание – да се гласува само на машини, защото ако паралелно гласуваме и на машини, и с бюлетини, нищо не правим. Даже усложняваме изготвянето на секционните протоколи, които и без това са звеното, което поражда най-голямо недоверие у обществото. Така че нашето желание е да се гласува само на машини. Колкото до дистанционното гласуване – от няколко години говорим за киберсигурност, киберзаплахи. Далеч по-развити страни от нас в това отношение, не могат да си го позволят”, коментира Хамид, като даде пример със САЩ и Германия, които заявяват, че няма как да бъде гарантирана сигурността при този тип гласуване. „Нека да не сме ние експеримента в света, защото и без друго обществото няма абсолютно никакво доверие в този вид гласуване. Поставен е въпросът за легитимността на изборите”, допълни депутатът от ДПС. Като още един мотив против дистанционното гласуване той изтъкна: „Липсва общественият контрол върху целия този процес. Няма я ролята на застъпника. Всичко става в мрежата, скрито от погледа на обществото. Липсва механизъм за обществен контрол и това е един от големите проблеми на тази система и аз не бих се съгласил да предоставим съдбата на държавата и резултатите от изборите в ръцете на шепа хакери, които за съжаление са една крачка напред пред тези, които осигуряват защита”. Хамид Хамид коментира и темата за партийните субсидии, които депутатите решиха да не променят и то без обсъждане. „Този дебат е от началото на ’90-те години, когато се зараждаше многопартийната система. Първо обаче трябва да си отговорим на въпроса искаме ли партийте да търсят друг начин на финансиране – незнайно от къде и незнайно от кого. Трябва да си отговорим на въпроса как този режим е уреден в европейските държави, към които се стремим, в уредени демокрации. И тъй като много често ни се дава за пример Германия, но давайки пример за Германия се изрича една малка част от истината за финансирането на партиите там. Защото всеки дава за пример, че се дава по 1 евро на глас, което не е така, защото освен това евро за всеки глас, се добавят 46 цента към всеки глас, после се добавят още 46 цента към всяко дарено евро и в Германия всяка политическа партия си има фондация, която отново се финансира от държавата. В бюджета за 2019 г. на Федералната република за избори, за кампании, за партиите са заложени 191 милиона евро, плюс тези средства за фондации, бюджетът на Германия за избори възлиза над 700 милиона евро, което за 40 милиона избиратели прави около 15 евро на глас. Така че мисля, че законодателят уреждайки тези 11 лева в нашите условия, мисля, че е намерил подподящата среда”, каза Хамид.", "date": "2018.12.06", "title": "Хамид Хамид: Време е да извадим хартията и химикалката от изборния процес (ВИДЕО)"}
{"url": "https://www.blitz.bg/svyat/goreshchi-novini-ot-strasburg-za-blgariya-i-priemaneto-ni-v-shengen_news644226.html", "text": "Европейският парламент ще приеме следващата седмица нова резолюция, с която ще призове България и Румъния да бъдат приети в Шенген възможно най-скоро. Това съобщи ЕП след изготвянето на дневния ред на предстоящата в Страсбург последна за годината сесия на евродепутатите.   Резолюцията е незаконодателна и призовава Съветът на ЕС да вземе бързо и положително решение за присъединяването на двете страни към пространството без гранични проверки. ЕП подкрепи присъединяването на България и Румъния към Шенген през юни 2011 г. и няколко пъти потвърди становището си. България и Румъния частично прилагат правилата от Шенген, отбелязва ЕП. Окончателното решение двете страни да станат част от пространството трябва да бъде взето с единодушие в Съвета на ЕС.", "date": "2018.12.06", "title": "Горещи новини от Страсбург за България и приемането ни в Шенген"}
{"url": "https://www.blitz.bg/ikonomika/levon-khampartsumyan-blgarskata-ikonomika-izleze-ot-krizata_news644050.html", "text": "Едно от малкото неща, за които позна Симеон Дянков, е, че България ще излезе от финансовата криза. Да, днес е факт, че българската икономика излиза от кризата. Вярно, нямаме драматичен растеж, но все пак той е от порядъка между 3 и 4 процента през последните години, което не е чак толкова малко. Това заяви банкерът Левон Хампарцумян в сутрешния блок на БНТ.   ,,Икономиката на България днес е около пет-шест пъти по-голяма в сравнение от 90-те години. Българите не сме задлъжнели на системно ниво, тоест при нас няма някаква свръхзадлъжнялост, каквато например има в Гърция'', коментира Хампарцумян. ,,Едва ли ще има някакво драматично увеличение върху лихвите по кредитите през следващата година. Лихвите ще са в абсолютно поносими нива, но все пак нека да не теглим кредити на ръба на възможностите ни'', посочи банкерът и добави, че лошите кредити у нас са около 7-8 процента. ,,Не бих казал, че има балон на пазара на имотите. Ако движението на пазара продължи с тези темпове, може да се стигне до ситуация, в която жилищата биха поскъпнали, но засега нещата са балансирани. Днес един кредит за жилище е по-консервативен от 2006-2007 година, например'', завърши Хампарцумян.", "date": "2018.12.06", "title": "Левон Хампарцумян: Българската икономика излезе от кризата"}
{"url": "https://www.blitz.bg/ikonomika/opek-se-sbira-za-da-vdigne-tsenite-na-petrola_news644051.html", "text": "Страните производителки на петрол от ОПЕК се срещат днес, за да обсъдят намаляване на количествата на черното злато.     В последния месец, под натиск от свръх добива на Съединените щати, Русия и Саудитска Арабия, цените на петрола се сринаха с 30%. Сега страните от картела обмислят мерки за овладяване на този спад.     От свиването на обемите на добив зависи с колко ще поскъпне петролът на световните пазари. Според експерти, ако се стигне до сериозно поскъпване на суровината, това бързо ще се отрази на бензина и у нас.     От петролната асоциация, обаче, коментираха, че не очакват шокове.  ", "date": "2018.12.06", "title": "ОПЕК се събира, за да вдигне цените на петрола"}
{"url": "https://www.blitz.bg/ikonomika/biznest-skochi-na-energiynata-borsa-eto-zashcho_news644055.html", "text": "От драстичен скок в цената на тока на свободния пазар се оплака бизнесът. Работодатели сигнализираха и премиера за шоковото увеличение, а отделни предприятия ограничиха временно производството си.     Стойността на мегаватчас в понеделник надхвърли 250 лева. Фирмите изчисляват, че това е 350 процента увеличение. Така около 130 хиляди компании на свободния пазар ще получат по-високи цени в договорите си от януари. В момента електроцентралите продават енергията с 12% по-скъпо.     Ако тенденцията се запази, експерти предупреждават, че това може да доведе и до по-висока цена на тока за бита от 1 юли. Според регулатора е рано за подобни спекулации.     „Тези, които са съвсем малки, ще пострадат много. Тези, които са присъединени на ниско напрежение, да направят трансформация към регулиран пазар, ще могат поне да преживеят януари-февруари” – с този апел се обърна към бизнеса зам.-председателят на Асоциацията на индустриалния капитал в България Румен Радев пред bTV.     Според него пазарът така или иначе не е свободен, като някои търговци злоупотребяват с договорите си, за да искат все повече и повече за еленергията от клиентите си.     Изпълнителният директор на Българската независима енергийна борса Константин Константинов беше категоричен, че 350-процентовите скокове са моментни и средната цена от началото на годината всъщност е под 39 евро – далеч от цените на някои сделки в понеделник, които уплашиха бизнеса.     „Една пещ не се включва според момента”, репликира го Радев, като посочи, че някои производители ще компенсират скъпия ток с по-висока цена на изделията си.     Константинов отбеляза, че цените у нас следват контура на борсовите цени в региона, а вече има и подписано споразумение с немската енергийна борса, което ще позволи фиксирането на цена за дълго време.    ", "date": "2018.12.06", "title": "Бизнесът скочи на енергийната борса – ето защо"}
{"url": "https://www.blitz.bg/politika/d-r-borislav-tsekov-premakhvaneto-na-nomerata-ot-byuletinite-shche-zatrudni-izbiratelite-i-shche-ogranichi-glasuvaneto_news644076.html", "text": "Премахването на номерата от бюлетините ще затрудни избирателите и ще ограничи гласуването. Това каза пред Радио „Фокус“ д-р Борислав Цеков, преподавател по църковно право, доктор по конституционно право и основател на Института за модерна политика, за промените в изборния кодекс.     „От гледна точка на възможността за упражняване на избирателното право по свободен и демократичен начин, както и достъпът до изборите, смятам първото предложение за премахване на номерата в изборните бюлетини мисля за нецелесъобразно и неприемливо. Номерата на бюлетините имат една основна цел – да подпомогнат избирателите за предпочитаните от тях партии и кандидати. Изборите се правят, за да са удобни за избирателите, а не за партийните апарати, за този или онзи кандидат. Номерата в бюлетините са една съвременна форма, която замести цветовете в старите бюлетини“, обясни д-р Борислав Цеков.     Той каза още, че машинното гласуване рано или късно ще бъде въведено в България. Според него то е част от улесняването на избирателите, но поставя и съществен въпрос за организацията на изборите и изчисляването на резултатите.     Съществуват обаче редица проблеми с машинното гласуване, свързани със сигурността и възможността за пробив в системата, уточни д-р Цеков. Това е причината много европейски държави в последните години да се откажат от него, допълни той, като даде за пример Холандия.     Искането за незабавно приемане на машинното гласуване в България е прекомерно и предпазливостта, с която управляващите и ЦИК подхождат, трябва да бъде насърчена според д-р Борислав Цеков.    ", "date": "2018.12.06", "title": "Д-р Борислав Цеков: Премахването на номерата от бюлетините ще затрудни избирателите и ще ограничи гласуването"}
{"url": "https://www.blitz.bg/ikonomika/nsi-posochva-za-kakvo-blgarite-davame-nay-mnogo-pari_news644054.html", "text": "Най-значителното общо перо в разходите на българските домакинства през миналата година са били за храна и за поддръжката на дома с вода, електроенергия или отопление с различни видове горива. Това показват данни от анализ на Евростат за общите потребителски разходи на домакинствата в ЕС през 2017 г.   Българското домакинство е харчило по около 19 процента за храна, при среден показател за ЕС от 12 процента и 19,7 процента за поддръжка на дома с вода, отопление и електроенергия, при среден показател за ЕС от 24 процента показват данните на европейската статистика. Така общият сбор в разходите на българите за храна и за дома приближава около 40 на сто, тоест малко под половината от общите им годишни разходи. Данните на НСИ за миналата година относно средните потребителски разходи на домакинствата у нас обаче се различават чувствително от статистиката на Евростат. През 2017 г. за храна българите домакинства са похарчили средно около 3 500 лева, което се явява и най-голямото потребителско перо или разход от около 30 на сто при общ годишен разход за едно домакинство от 11 860 лева, според НСИ.  За поддръжката на дома, за вода, електроенергия, отопление и други горива българското домакинство харчи по около 1770 лева за година, което е и втори по величина разход от около 15 на сто, показват данните на родната статистика. За транспорт домакинствата у нас през м.г. са похарчили по около 800 лева, за здраве - 642 лева, за тютюн и алкохол - по около 500 лева, за комуникации - по 515 лева, за свободно време и култура - 530 лева и т.н. Според данните на НСИ основният дял от дохода на едно българско домакинство идва от заплати - 54 на сто от доходите са се формирали от това перо. Около 30 процента от доходите на българските домакинства пък са се формирали от пенсии, добавки за деца и други социални помощи. От самостоятелна заетост са били формирани около 6,7 на сто от доходите на българските домакинства, отчита НСИ. През 2017 г. българските домакинства са изразходвали средно по 5 217 лева на лице, което е с близо 10 процента повече в сравнение с 2016 г.  През миналата година домакинствата в ЕС са отделили близо 2 000 млрд. евро или около една четвърт от всички разходи в Евросъюза /еквивалент на 13 процента от БВП на ЕС/ за поддръжка на жилищата с вода, електричество, отопление или други горива, което означава че върхът на финансовата пирамида е бил обърнат предимно към жилищните нужди на европейските домакинства, отчита Евростат. През 2017 г. делът на разходите за домакинствата, предназначени за жилища, е бил най-голям във Финландия - 29 на сто, Дания - 28 на сто, Великобритания - 27 на сто, Франция и Швеция - по 26 на сто и Чехия - 25 на сто.  В противоположния край на скалата, най-нисък дял от разходите на домакинствата за поддръжка на жилищата са били регистрирани в Малта - 10 на сто, Литва и Кипър - по 15 на сто. Разходите за храна са били другата най-важна категория в бита на европейските домакинства със средно 12 процента, отчита Евростат.  Като цяло най-висок дял за храна в ЕС са отделяли домакинствата в Румъния - около 27 на сто, Литва и Естония - по 22 на сто и др. Най-нисък дял от разходи за храна в ЕС е регистриран в Австрия, Ирландия и Люксембург - по около 9 на сто.  За сравнение домакинствата в съседните ни страни са отделяли разходи за храна както следва: Гърция - 17 на сто, Румъния - 27 на сто, Турция - 21 на сто, Сърбия - около 20 на сто, показват данните на Евростат", "date": "2018.12.06", "title": "НСИ посочва за какво българите даваме най-много пари"}
{"url": "https://www.blitz.bg/obshtestvo/intervyu/sheft-na-syuza-na-prevozvachite-razkri-kakva-sdba-shche-spoleti-tiradzhiite-zaradi-novite-evropravila_news644060.html", "text": "Заради новите правила малките и средни фирми ще фалират, казва в интервю пред   председателят на Съюза на превозвачите в България Йордан Арабаджиев.    - Г-н Арабаджиев, какви ще са последствията за транспортния бранш от новите правила в международните пътни превози?   - На първо място значително увеличаване на административните разходи на превозвачите от Източна Европа и по-конкретно за българските превозвачи. На второ място – загуба на конкурентоспособност поради факта, че с връщането до дома на водача тези транспортни средства, които се управляват от такива водачи, ще излязат от пазара, няма да генерират приходи. На фона на кризата в кадрите никой не може да си позволи да назначава десетина водачи на пет камиона или да ги върти. На трето място след загубата на конкурентоспособност трябва да отбележим, че този бизнес няма да бъде привлекателен вече за българските инвеститори.    - Очаквате ли фалити на малки фирми?   - Да, малките и средни фирми ще бъдат доведени до фалит, защото при фирми с пет камиона няма как водачите им да се връщат на всеки 4 седмици. Нашата икономика не е така структурирана, че да може да поеме тези 60 000 автомобила, които работят по Европа, да се връщат с товар или пък да тръгват от тук с товар или да се връщат празни. Водачите ще се връщат, камионите ще стоят, ще има разходи по паркингите. В тази връзка мисля, че малките фирми няма да могат да се справят.    - Как ще адаптирате бизнеса си при тези нови правила?   - Виждам, че голяма част от сериозните фирми започват да проучват възможностите за прелокиране на бизнеса си. Забелязвам, че десетте най-големи транспортни фирми в страната нямат увеличаване на парка и персонала. Западните лизингови компании в България преди 2-3 месеца информираха тук мениджмънта си, че транспортът в България става рисков бизнес. Уж социални придобивки за шофьорите, уж намаляване на емисиите, хармонизиране на законодателството и т.н. Нищо подобно, целта е една единствена – да фалират превозвачите от Източна Европа. В Западна Европа също има голям глад за шофьори. В Германия следващите години ще се пенсионират 250 000 шофьори.    - След въвеждането на тези правила имате ли разчети с колко процента ще трябва да се увеличи заплатата на българските шофьори?   - В момента българският шофьор получава около 1800-2000 евро. Вече 2100-2200 евро се дават във фирмите, които имат много работа. В нетно изражение българският шофьор получава дори повече от немския. Немският шофьор получава около 1600-1700 евро. Няма накъде да расте повече заплатата на нашите шофьори. Прекрасно знаят нашия бизнес модел. С тези мерки те тръгват да увеличат административните разходи. Проста сметка – един камион, оставен на паркинг във Франция, за да се върне водачът до България, първо превозвачът трябва да му организира транспорт от паркинга в Европа до родния му град. Междувременно камионът стои на паркинга. Шофьорът почива 45 часа и отново се повтаря всичко това по обратния път, за да стигне водачът обратно до камиона. Това означава около 5 дни. Това са разходи за самолетни билети, защото задължение на превозвача е да плати тези разходи по прибирането. Около 300 евро ще струва този преход. Отделно камионът за петте дни генерира разходи – 50-100 евро на ден за паркинг, ето още 300 евро. Първо един превозвач ще даде 600-700 евро, за да прибере шофьора до България и второ – пет дни този камион няма да работи, той е извън пазара. Ако не е бърз, ако не генерира приходи, транспортът става непривлекателен. Камионът трябва да се движи и то с товар.    - Прибирането на шофьорите може да бъде по регистрацията на фирмата. Но тук идва въпросът, ако си наел камион с чужда регистрация, това правило ще важи ли?   - В България има изискване на Закона за автомобилните превози - всички лицензирани превозвачи могат да оперират с превозни средства, регистрирани в България. Няма как да се наеме чуждестранно превозно средство и да се спи там. Ако немската фирма наеме български водач, тя трябва да го прати в България. Български шофьор от българска фирма трябва да се прибере в България, български шофьор в немска фирма къде трябва да се прибере – може и в Германия, но и в България.    - Така цели семейства ще се преместят в чужбина ...   - Това е крайната цел, защото шофьорите сега като получават по 2000 евро заплата са свикнали на един стандарт и няма да се върнат в България да работят за 1000-1500 лева вътрешни курсове. Най-нормалното нещо е да си вземат семействата и да си намерят работа, а работа за международни шофьори има в Германия, Франция – навсякъде има.    ", "date": "2018.12.06", "title": "Шефът на Съюза на превозвачите разкри каква съдба ще сполети тираджиите заради новите европравила"}
{"url": "https://www.blitz.bg/obshtestvo/fotoreportazh-v-blits-pazart-zavrya-ot-riba_news644073.html", "text": "Българинът се втурна да пазарува риба навръх Никулден. По пазарите в столицата има голямо разнообразие от речни и морски обитатели. Освен традиционния шаран, тази година търговците предлагат и по-екзотични варианти, които да сложим на трапезата. Калканът например върви по 28 лв килото, а сомът за 8,90 лв., видя репортер на БЛИЦ.  На днешния ден православната църква почита Свети Николай, като празникът е по-известен и като Никулден. В православната вяра на българите светецът Николай Мирликийски (Свети Никола), чието име означава \"Побеждаващ\", се почита като патрон на рибарите. Според народнохристиянския мит за подялбата на света нему се паднали моретата, реките, езерата. Той е господар на целия подводен свят - рибите и водните демони.  Като едно от най-традиционните ястия, които се слагат на масата днес е пълнен шаран, който може и да е обвит в тесто - рибник. Необходими Съставки  ЗА ШАРАНА  риба - 1 шаран  лук - 2 малки глави ;  гъби - 10 броя  ориз - 2 - 3 супени лъжици  стафиди - 2 супени лъжици  олио  магданоз  лимони - сок  черен пипер  сол  ЗА ТЕСТОТО  брашно - около 2 чаени чаши  яйца - 1 бр.  олио - 2 супени лъжици  оцет - 1 чаена лъжица  сол - 1 кафена лъжица без връх  вода - около 1/2 чаена чаша хладка Начин на приготвяне  Шаранът се почиства и измива хубаво. След като е почистен, се посолява отвън и отвътре със сол. Може да поръсите също от вън и вътре с малко черен пипер и лимонов сок. Шаранът се оставя настрани. Лукът се нарязва на дребно. След което лукът се задушава в малко олио. През това време се режат гъбите отново на дребно. След като лукът придобие светло жълт цвят, към него се прибавят и гъбите.  Отново се задушава. Добавя се и оризът. Пържи се за малко , след което се прибавят 6 - 7 супени лъжици топла вода. Оризът трябва да поеме течността . След като поеме течността се прибавят и стафидите. Плънката се подправя с малко черен пипер и нарязания на дребно магданоз.   Разбърква се хубаво и се сваля от котлона. С готовата плънка се пълни шарана. След това се приготвя тестото за шарана. Брашното се пресява. В него се прави кладенче и се чупи яйцето. Прибавят се олиото, оцета и солта.Може да сложите и по-малко сол. След което се прибавя постепенно и водата.   Замесва се тесто. Готовото тесто се разточва на кора. Оставям малко от тестото за украсата. В тестото се завива шарана, като краищата на тестото остават под рибата. Пълнения шарансе поставя в тава помазана с олио и набрашнена с брашно. С останалото тесто се прави украсата на шарана. Помазвам отгоре тестото с малко олио.   Никулденският рибник се пече на предварително загрята фурна на 180 градуса, за около 30 - 40 минути. Коричката на шарана трябва да се зачерви. След като е готов се вади от фурната поръсва се с вода и се завива за няколко минути.                                           Снимки: Георги КОЛЕВ, БЛИЦ", "date": "2018.12.06", "title": "Фоторепортаж в БЛИЦ: Пазарът завря от риба!"}
{"url": "https://www.blitz.bg/ikonomika/petr-andronov-obyavi-vazhna-novina-za-vsichki-khora-s-depoziti-i-krediti-v-bankite_news644064.html", "text": "Най-вероятно още следващата година лихвите ще започнат да се вдигат, като този процес ще обхване целия свят. Това каза пред bTV председателят на Асоциацията на банките в България Петър Андронов.     По думите му, това ще е добре за хората с депозити в банките, но не и за тези, които искат да теглят кредит. Той обясни, че увеличение на лихвите вече се наблюдава в САЩ. Тепърва това щяло да се случи и в Европа.     „Краят на ниските лихви идва навсякъде, тъй като ние имаме фиксиран курс към еврото и сме много зависими от това, което става навън. А ЕЦБ отдавна съобщава, че вероятно през втората половина на следващата ще започне корекция на лихвите нагоре. ЕЦБ вероятно ще следва такъв плавен подход, какъвто следваше Федералният резерв в САЩ, който вдигна лихвите постепенно на 8 стъпки“, каза Андронов.     Добрата новина за депозантите е, че най-сетне нулевите лихви ще започнат да се заменят с нещо положително, но за кредитополучателите не е най добрата новина.     Андронов каза още, че банковата система в България е в добро състояние. \"Най-доброто в последните 10 години\", уточни той, припомняйки, че очакваната печалба на банките за 2018 г. ще подобри рекорда от 2008 г.    ", "date": "2018.12.06", "title": "Петър Андронов обяви важна новина за всички хора с депозити и кредити в банките!"}
{"url": "https://www.blitz.bg/ikonomika/krib-s-trevozhna-pozitsiya-otnosno-pokachvaneto-tsenata-na-toka_news644103.html", "text": "В Конфедерацията на работодателите и индустриалците в България – КРИБ членуват компаниите с най-голямо потребление на електрическа енергия в страната. По тази причина следим с тревога случващото се в електроенергетиката на България.  Това се казва в официална позиция на КРИБ във връзка с продължаващото нерагламентирано повишаване на цената на електроенергията в страната, която публикуваме без редакторска намеса.  \"Реформите закъсняват, няма ясна визия за развитие и предвидимост в участието на централите на свободен пазар. Нямаме достъп до дългосрочни продукти, конкурентни цени и предвидимост. Липсват каквито и да било усилия за реформи в енергетиката. Напротив, популизмът се засилва с обещания за запазване на работни места в Енергетиката и розово бъдеще на централите на въглища. Категорично заявяваме, че прехвърляне на тежестта към свиващото се бизнес потребление ще е пагубно за икономиката. Големите пикове на цените на борсата изглеждат умишлени и съвпадат с предлагането на дългосрочни продукти на много високи цени. Нямаме ясен ценови сигнал за 2019 г. Един ден се сключват сделки за продукт със 100% отклонения за цялата следващата 2019 г. на цени от 87-88лв./Мвтч., а дни по-късно се предлага базов товар (без отклонения) в диапазона 115-120лв./Мвтч при референтна прогнозна пазарна цена от КЕВР до края на юни 2019 г. в диапазона 68-76 лв/Мвтч. Износът на електроенергия е значителен, но с голям принос във финансовото дестабилизиране на сектора, тъй като при износ не се заплаща ЗкО. Разходите за емисии остават за сметка на България. Поради скъпата електроенергия се рискува износ на продукция с по-висока добавена стойност. Застрашени са растежът, инвестициите и работните места в индустрията.  Настояваме за предприемане на мерки за адресиране на поставените проблеми и за повече информация и анализ на случващото се от страна на отговорните институции.  КРИБ настоява за:  1. Пълна либерализация на електроенергийния пазар.  2. Прекратяване на дългосрочните договори с когенерациите и „Марица Изток“ 1 и 3.  3. Доразвиване на пазарния модел чрез въвеждане на клирингова къща и  включването на енергийната борса като страна по всички сделки с цел създаване на реална конкурентна среда, сигурност за пазарните участници, и прозрачност.  4. Доразвиване на пазарния модел чрез регламентиране на възможност за дългосрочни директни договори за доставка на електроенергия между производители и потребители при пазарно определени цени.  5. Засилване на експертизата и активността на КЕВР при наблюдение и оценка на предизвикателствата на пазара и своевременна интервенция. Прилагане на REMIT, приемане на модел и мерки за интервенция в екстремни ценови ситуации.  6. Създаване на условия за реална конкуренция между производителите на електроенергия, предприемане на мерки за преструктуриране на държавния сектор в енергетиката, пазарна интеграция със съседни страни във всички пазарни сегменти.  7. Преструктуриране на НЕК ЕАД чрез разделяне на дейностите по обществена доставка и по производство и търговия с електрическа енергия. Предприятие ВЕЦ следва да участва независимо на свободен пазар.  8. Компенсиране на индустрията за индиректните разходи за емисии, съгласно Директива (ЕС) 2018/410 от 14 март 2018 г. и промяната в чл. 10а, параграф 6 на Директива 2003/87/ЕО\".    ", "date": "2018.12.06", "title": "КРИБ с тревожна позиция относно покачването цената на тока"}
{"url": "https://www.blitz.bg/politika/georgi-svilenski-iskame-proverka-na-ptishchata-i-magistralite-stroeni-prez-poslednite-5-godini_news644053.html", "text": "Искаме проверка на пътищата и магистралите, строени през последните 5 години. Посочили сме точно километрите и участъците от четирите магистрали, които са проблемни. Искаме проверката да се извърши от независими международни експерти от европейска лаборатория, за да няма спекулации. Това каза депутатът от БСП Георги Свиленски в ефира на БТВ.   Думите му са по повод отговорът на АПИ към опозицията. „От АПИ ни обясняват в отговора си нормативни правила и разпоредби за това, че няма как да се направи подобна проверка. Отговорността е на държавата и тя трябва да направи проверка. Обществото трябва да знае истината къде са най-големите проблеми в инфраструктурата“, категоричен бе той. Свиленски добави, че правителството работи много усърдно да се самосвали. Според него скоро може да има предсрочни избори.", "date": "2018.12.06", "title": "Георги Свиленски: Искаме проверка на пътищата и магистралите, строени през последните 5 години"}
{"url": "https://www.blitz.bg/politika/danail-kirilov-razkri-shche-glasuvame-li-elektronno-na-sledvashchite-izbori_news644065.html", "text": "Електронно дистанционно гласуване няма да има на следващите избори, защото няма да бъде гарантирана сигурността на вота.Това каза председателят на правната комисия в парламента от ГЕРБ Данаил Кирилов по БНР.   „Не може на следващите, непосредствено предстоящите избори да се приложи и това приложение да доведе до изискуемото доверие, че този способ ще бъде безспорен“, каза той. Вчера правната комисия одобри на първо четене предложенията на управляващите за промени в Изборния кодекс. Те предвиждат да няма номера пред имената на партиите в бюлетината, възможност за машинно гласуване да има само в малките избирателни секции, а въвеждането на електронно гласуване да бъде отложено. По думите на Кирилов следващата седмица в пленарната зала се очаква да влязат за обсъждане на първо четене промените в Изборния кодекс", "date": "2018.12.06", "title": "Данаил Кирилов разкри ще гласуваме ли електронно на следващите избори"}
{"url": "https://www.blitz.bg/analizi-i-komentari/amerikanski-razuznavach-rumen-radev-e-chast-ot-globalen-taen-plan-na-putin-za-zavladyavaneto-na-evropa-i-sashch_news644067.html", "text": "Българският президент Румен Радев е част от план на Путин за доминация, твърди американски разузнавач в книгата си. “The Plot to Destroy Democracy” (”Заговорът за разрушение на демокрацията”) е от юни тази година и е своеобразно продължение на издадената и у нас \"Киберзаговорът срещу Америка\". Книгата вече е бестселър на ”Ню Йорк Таймс”, а авторът й Малкълм Нанс е световно признат член на разузнавателната общност и аналитик по теми за борбата с тероризма на NBC News и MSNBC, пише topnovini.bg.   Нанс се занимава с антитероризъм, военно дело и контраидеологически стратегии. Участвал е в разузнавателни мисии на Балканите, в Близкия изток и в Африка.  Автор е на няколко документални разследвания за терористични организации като „Ислямска държава“ и „Ал-Кайда“. Книгата разкрива голямата игра, която Владимир Путин е започнал, за да постави под контрола си Европа и Съединените щати. “Една от най-големите мечти на стария Съветски съюз беше да постави на власт един силно предвидим американски идеолог, който да играе за Кремъл. В продължение на почти век Русия искаше да промени американската политика по такъв начин, че нейната икономика и съюзи с НАТО да бъдат толкова повредени, че Съветският съюз да се превърне в превъзходна световна суперсила. Идеята за президент, контролиран от Кремъл, живее и след смъртта на Съветския съюз.” С тази отправна точка стартира книгата на Нанс, която вече разбуни духовете в Щатите. Във въведението на книгата си разузнавачът споделя още: “Бях решен да проследя друга информация, за да илюстрирам къде руското разузнаване използва методите на кибервойна, за да повлияе на изборите, референдумите и политическите възгледи. Разследването ми показа, че руското разузнаване използва съвременния злонамерен софтуер, за да атакува други народи в продължение на почти десетилетие. Изборите през 2016 г. бяха просто прозорец към по-голяма цел. Намерих много дейности, в които руските “КИБЕР МЕЧКИ” - колективно име за своите хакери от националната, престъпната и разузнавателната сфера - са били замесени в “преместването на стрелките” В ”Заговорът за разрушение на демокрацията” Нанс отделя внимание на българския президент Румен Радев, поставяйки го в контекста на плановете на Путин за влияние в Европа. По темата коментаторът казва: “Много източноевропейски страни от бившия Варшавски договор имат проруски лидери, включително Румен Радев в България; молдовският Игор Додон, проруският лидер на Социалистическата партия и дори пронатовският лидер на естонската Центристка партия Юри Ратас. Но ядрото на плана на Русия е да впрегне бели етнически екстремисти като Брейвик в Западна Европа и да ги насочи към политическа дейност. С европейска политическа десница в джоба си Путин ще направи техния автократичен национализъм доминираща политическа сила на Запад.” За книгата си Майкъл Нанс използва своя над 35-годишен опит в американското разузнаване и специализацията си по криптология, национална сигурност и контратероризъм. Той е утилизирал секретни руски политически и хибридни стратегически документи, за да демонстрира грандиозния план за подкопаване на американските институции от Студената война до наши дни. При подготовката на книгата си Нанс е провел специално разследване и десетки интервюта с експерти в шпионажа. Целта - да докаже важната първа стъпка за дестабилизиране на Запада от Русия и да разкрие защо точно Путин е човекът, който да го направи. Американецът Нанс е вторият човек, който поставя Румен Радев в контекста на стратегически план за доминация на Русия. Преди две години руският генерал-лейтенант Леонид Решетников разкри, че е обсъждал заедно с Корнелия Нинова кандидатурата на Радев.", "date": "2018.12.06", "title": "Американски разузнавач: Румен Радев е част от глобален таен план на Путин за завладяването на Европа и САЩ"}
{"url": "https://www.blitz.bg/politika/revizoro-ss-skandalni-razkritie-za-gorivata-na-mareshki_news644074.html", "text": "Задочен спор между лидера на „Воля” Веселин Марешки и депутатът от ВМРО Емил Димитров-Ревизоро. Пред „Здравей, България” по Нова тв Марешки обвини Ревизоро, че покровителства контрабандисти на горива, а Емил Димитров отговори, че самият Марешки е купувал горива със съмнителен произход.   „Искаме категорично оставката на вицепремиера Красимир Каракачанов за цялостно творчество. Защото един от неговите депутати, който е шеф на комисията за наблюдение на приходните агенции и борба с контрабандата, прави изявлението, че има двама крупни контрабандисти в България, които в момента направиха бурен възход на дейността си, но това не може да стане без тези, които ги наблюдават. И сега ние питаме това поредната далавера на ВМРО ли е”, каза Веселин Марешки в предаването вчера. „Бурният възход на дейността на тези фирми е свързан пряко и с дейността на г-н Марешки, той също е закупувал от подобни складове горива. Но, аз, когато съм узнал сигналите, съм сезирал главния прокурор, разпитан съм от прокурор Даниела Начева, която отговаряше за това досъдебно производство. Приобщиха го към друго производство, беше поискано отнемане на лиценза на този икономически оператор – така че всичко, което се иска от мен, аз съм го направил. Прокуратурата продължава работа по случая”, отговори на обвиненията Емил Димитров тази сутрин.  Той обясни, че затворената заради нелегална търговия с горива компания обаче се е разделила на други две фирми, които и в момента пререгистрират нови транспортни фирми, а търговията с горива е била прелята в „друг оператор”. „Има обвинителни актове, има даже и смъртни случаи по тая ситуация”, заяви Димитров, но категорично отказа да даде подробности, като прехвърли към разследващите органи и уточни само, че „има починал човек при съмнителни обстоятелства”.", "date": "2018.12.06", "title": "Ревизоро със скандални разкритие за горивата на Марешки!"}
{"url": "https://www.blitz.bg/stsena/chasove-sled-kato-se-razdeli-ss-spruga-si-cardi-b-napravi-neshcho-mnogo-intimno-snimka_news644149.html", "text": "Cardi B качи в Instagram първата снимка на дъщеричката си Кълчър часове, след като стана ясно, че се е разделила със съпруга си Офсет, съобщи Контактмюзик.  Във видео, качено в Instagram от изпълнителката на хита \"Bartier Cardi\", се казва, че тя и рапърът от Migos са се разделили.  Cardi B поясни, че тя и Офсет, който е баща на детето й, остават добри приятели, но за жалост любовта между тях се била изчерпала.  В случая никой не бил виновен, но всеки щял да тръгне по свой път, запазвайки чудесни взаимоотношения с бившия си партньор.   Двамата се ожениха тайно през 2017 г.  Двадесет и шест годишната рапърка твърди, че разводът сигурно ще й отнеме време, но тя и Офсет вече не живеели заедно. При все това в сърцето й винаги щяло да има запазено място за него.  ", "date": "2018.12.06", "title": "Часове, след като се раздели със съпруга си, Cardi B направи нещо много интимно (СНИМКА)"}
{"url": "https://www.blitz.bg/layfstayl/skorost/klasatsiyata-na-tuv-za-2018-g-na-nay-nadezhdnite-upotrebyavani-krosouvri-na-8-9-i-10-11-godini_news643283.html", "text": "Германската компания TÜV публикува годишния си доклад за надеждността и качеството на автомобилите въз основа на данните за техническата проверка на автомобилите в Германия.   Този път компанията за технически надзор на моторния транспорт в Германия е избрала 15-те най-добри употребявани SUV.  Припомнете, че TÜV (Technischer Überwachungsverein - German.) е холдинг, който включва различни организации, които извършват надзор за сигурността на моторните превозни средства. Това е най-добре познатата в цял свят институция, извършваща техническа проверка на превозните средства.  Въз основа на обширна база от технически прегледи, TÜV съставя своите годишни доклади и оценки. Според тази методика TÜV е избрала 15-те употребявани SUV и кросоувъри, които са имали най-малко дефекти, когато са преминали задължителната техническа проверка в Германия.   ", "date": "2018.12.06", "title": "Класацията на TÜV за 2018 г. на най-надеждните употребявани кросоувъри на 8-9 и 10-11 години"}
{"url": "https://www.blitz.bg/layfstayl/shoubiznes/v-efira-na-nova-tv-pokazakha-kak-e-izglezhdal-imennikt-niki-doynov-v-zorata-na-svoyata-kariera-nikoga-nyama-da-go-poznaete-video_news644184.html", "text": "„Преди 10-ина години имах възможност да бъда в Созопол на Никулден по работа. И искам да се връщам отново и отново. Всичко започва с литийното шествие.  Целият град излиза с иконата на Свети Николай, навсякъде мирише на пържена риба. След това се качваш на кораб и хвърляш венци във водата. Сега мечтая отново да празнувам там”. Това сподели навръх имения си ден водещият на Нова телевизия Николай Дойнов в студиото на предаването „Плюс-Минус.   Заедно със зрителите, той си припомни как е изглеждал на екран в самото начало на кариерата си.  И подчерта, че по онова време е получил уникалния шанс да стане водещ на централната емисия новини, защото младите тогава частни телевизии давали тази възможност.     ", "date": "2018.12.06", "title": "В ефира на Нова тв показаха как е изглеждал именникът Ники Дойнов в зората на своята кариера, никога няма да го познаете! (ВИДЕО)"}
{"url": "https://www.blitz.bg/layfstayl/ptuvane/8-yastiya-koito-tryabva-da-opitate-v-rumniya-snimki_news643978.html", "text": "Ако решите да посетите Румъния, по-добре е да бъдете гладни, когато пристигнете. Кухнята на тази страна е толкова разнообразна и вкусна, смесица от местни традиции и влияния на завоевателите (от османците до австроунгарците).   Днес тук може да опитате както модерна кухня, каквато ще намерите в градските ресторанти, но и да се потопите в автентичната атмосфера в селските райони.  В планините на Трансилвания ще намерите семейни градини с биологично чисти храни, овчари правят сирене в дървени колиби, а баби в цветни забрадки ще ви почерпят с най-добрата мамалига, която някога сте опитвали.  ", "date": "2018.12.06", "title": "8 ястия, които трябва да опитате в Румъния (СНИМКИ)"}
{"url": "https://www.blitz.bg/layfstayl/skorost/obzor-na-infiniti-qx70-prichinite-poradi-koito-go-kharesvat-i-kupuvat-snimki_news644015.html", "text": "Визията е една от основните причини, поради която избират QX70. Стилен и модерен, масивен и спортен. Салонът на автомобила не се отличава с голямо пространство, но по отношение на дизайна и външното възприятие, интериорът е сравним с луксозните стаи в петзвезден хотел.Както всички модели на Infinity, този кросоувър отговаря на най-строгите стандарти за безопасност. В дадения случай всъщност липсва понятието \"базова конфигурация\". По подразбиране Infiniti QX70 е оборудван с десетки системи за сигурност.    ", "date": "2018.12.06", "title": "Обзор на Infiniti QX70: Причините, поради които го харесват и купуват (СНИМКИ)"}
{"url": "https://www.blitz.bg/layfstayl/za-damite/nay-vkusniyat-desert-s-koyto-nyama-da-natrupame-izlishni-kiltsa-pokray-praznitsite_news643904.html", "text": "Времето става все по-студено, а с него и яденето по-сериозно. Всеки трепери от мисълта да не качи много излишни килограми покрай празниците. Но как да стане това, ако нямаме много време да спазваме правилен хранителен режим, а обичаме да похапваме сладичко. Е, от   и в. \"ШОУ\" ще ви разкрият бърза и лесна рецепта за лек, но много вкусен десерт.   кисело мляко - 1 ч.ч.   сода бикарбонат - 1 ч.л.  захар - 1 ч.ч.   брашно - 2 ч.ч.   олио - 7 с.л.   лимони - настъргана кора от 1 лимон плодове - по избор за поръсване отгоре ядки - към 100 г натрошени по избор", "date": "2018.12.06", "title": "Най-вкусният десерт, с който няма да натрупаме излишни килца покрай празниците"}
{"url": "https://www.blitz.bg/layfstayl/shoubiznes/lyubo-neykov-nanese-nov-tezhk-udar-na-rachkov-na-myastoto-mu-veche-e_news644180.html", "text": "Актьорът и водещ на \"Господари на ефира\" Димитър Рачков изхвърча от хитовата постановка „Вражалец“ заради Любо Нейков.    Причината нисичкият бургазлия вече да не играе в комедията на Ст. Л. Костов е, че непрекъснато късал нервите на колегите си с претенции, изживявал се като най-голямата звезда и дори си позволявал да изисква представленията да бъдат съобразени с неговия натоварен работен график, твърди в. „Уикенд“. Рачков, който е водещ на „Господари на ефира“, от една година обикаля страната и със спектакъла „Забраненото шоу на Рачков“, като средната цена на билетите за него е 70 лева. Въпреки високата цена, залите винаги са препълнени. Освен това заработва добри пари и от появата си като водещ на частни партита. „Митко се взе твърде на сериозно и си мисли, че целият свят се върти около него“, коментират негови колеги. Рачков излетял от „Вражалец“, прощавайки се с доста солиден хонорар от 1000 лева на представление, който пък отишъл при Станимир Гъмов. Именно той взе ролята на Димитър в комедийния спектакъл. Любо Нейков, който е в основата на постановката, както и в частния театър „Мелпомена“, кипнал заради неспирните мрънкания на Рачков и настоял той да бъде махнат.", "date": "2018.12.06", "title": "Любо Нейков нанесе нов тежък удар на Рачков! На мястото му вече е..."}
{"url": "https://www.blitz.bg/lyubopitno/koledna-kometa-priblizhava-zemyata-svrzvat-ya-s-razhdaneto-na-isus_news644161.html", "text": "Към Земята приближава \"Коледна комета\", която ще ще може да бъде видяна с просто око. Оцветена е в зелено и при добро време ще представлява невероятна гледка, обещават астрономите.  Тя ще се приближи на 16 декември и това ще е нейната 10-та най-близко документирана поява в историята на човечеството.   Аматьорите астрономи по целия свят вече са се приготвили да заснемат събитието. Кометата 46P Wirtanen се е появила и в същата нощ, когато е бил роден Исус, твърдят още те.  А как да бъде видяна? \"Ако се отдалечите от осветени места и се ориентирате с помощта на небесна карта или просто се взирате достатъчно дълго, ще забележите дори и сега малко петно, което се намира в съзвездието Eridanus. На снимките то излъчва ярка зелена светлина\", обяснява астрономът Джон Бърстейн от НАСА.  Кометата ще се приближи до Земята на растояние от около 11,6 милиона километра, което е в 30 пъти повече, отколкото Луната.  При максималното си доближаване небесното явление ще се движи в областта на съзвездието Телец. За да видите добре кометата, трябва да се намирате на място, отдалечено от светлини, а също така и чисто от смог.  За това дали наистина по времето, когато е бил роден Исус наистина е минавала комета край Земята, се водят спорове. От астрономична гледна точка може да става въпрос за излъчване на енергия от планетите. За първи път италианският художник Джото ди Бондоне изобразява като комета Витлеемската звезда. Превод БЛИЦ    ", "date": "2018.12.06", "title": "Коледна комета приближава Земята, свързват я с раждането на Исус!"}
{"url": "https://www.blitz.bg/obshtestvo/kultura/izbirat-mayka-na-godinata-v-nirvana_news644156.html", "text": "Коя е „Майка на годината“ ще стане ясно на изискана церемония, която ще се състои на 13 декември в галерия Нирвана. Българки, които са отдадени на благотворителността и са посветили живота си на добрини в името на децата, ще бъдат отличени в галерията на Ники Младжов, която е известна като един от най-престижните артцентрове у нас. Тази година сред номинираните са дами, които влагат време, средства и усилия за подобряване на образованието, здравето и развитието на български деца. На церемонията ще бъдат наградени и момиченца, дарили косите си за благотворителна кауза.  Сред досегашните носителки на приза са Мария Гроздева, Ани Салич, Таня Богомилова, Тереза Маринова, д-р Росица Врабевска, а също и не толкова известни на широката общественост жени, които са се посветили на най-святата кауза: децата на България.  Церемонията ще се състои сред изключителните картини на прочутия в цял свят наш художник Георги Баев. Гостите на събитието ще могат да се насладят на творби, които са частично обгорени, но оцелели от гигантските пламъци, изпепелили през 1983 г. ателието на художника и унищожили над 200 от произведенията му. Интересното на изложбата на Георги Баев в галерия Нирвана е, че творбите на известния ни художник могат да се купят – някои от тях бяха откупени още на откриването. Пейзажи, акварели, графики и част от прочутия  философски цикъл на Баев „Бариери“ превръщат трите зали на галерия Нирвана в истински апотеоз на творчеството на известния български творец. ", "date": "2018.12.06", "title": "Избират Майка на годината в Нирвана"}
{"url": "https://www.blitz.bg/ikonomika/inovativno-reshenie-na-poshchenska-banka-osiguryava-izdavane-na-debitni-karti-za-minuti_news644127.html", "text": "Пощенска банка пусна на пазара иновативна услуга за потребителите, които не искат да чакат с дни, а искат да получат дебитна карта веднага, на момента на подаване на искането в клона. Отпечатването на пластиката вече ще става за максимум 15 минути.     Услугата ще е достъпна в избрани офиси на банката, а първата локация, в която клиентите ще могат да се възползват от атрактивната възможност, се намира в София. От средата на декември мигновеното издаване на дебитни карти ще се предлага още в Пловдив и Стара Загора, а през януари 2019 г. – във Варна, Бургас, Русе, Добрич, Благоевград и Плевен.     Моментното издаване на дебитни карти пести ценно време и комбинира високо ниво на сигурност с бърз достъп до всички функционалности и удобства, които картата предоставя. Новата услуга е част от стратегията на Пощенска банка да предлага на клиентите модерни финансови решения, изцяло съобразени с техните изисквания.     „Стремежът ни е непрестанно да въвеждаме иновации с добавена стойност за клиента, с които да улесняваме потребителите и да им предоставяме модерните финансови решения, от които се нуждаят. Експресното издаване на дебитна карта е поредната стъпка в тази посока – потребителите вече ще могат да заявят и получат на място своята карта и ПИН код само за минути“, коментира Румен Радушев, началник управление „Индивидуално банкиране и алтернативни канали“ в Пощенска банка.     „Моментното издаване на дебитни карти от Пощенска банка допълва възможностите за потребителя, който получава от нас качествени услуги в кратки срокове през различни канали – мобилни, дигитални и на място в клоновете ни. Тази услуга, с която се предлагат всички видове дебитни карти, може да бъде също и в пакет с програма за превод на работна заплата или с експресен потребителски кредит“, коментират още от финансовата институция.       ", "date": "2018.12.06", "title": "Иновативно решение на Пощенска банка осигурява издаване на дебитни карти за минути"}
{"url": "https://www.blitz.bg/daydzhest/ne-e-za-vyarvane-kakvi-prestpni-skhemi-pravyat-v-pernik-vidin-i-khaskovo-grafiki_news644142.html", "text": "16% от цигарите в Перник са контрабандни. На второ място в тази статистика се нарежда Видин, където 14.7% от цигарите са нелегални, а на трето място - Хасково, където контрабандните цигари са 10.7%. Това показват резултатите от традиционното изследване \"Инициативата срещу незаконната търговия\", което измерва нивото на незаконна търговия с цигари чрез събиране и анализ на празни цигарени опаковки в големите градове в страната. Проучването се провежда на всяко тримесечие.   Общо данните показват, че  делът на потребление на незаконни цигари  в България през третото тримесечие на 2018 г.  е 5.3% .   Спрямо предходното тримесечие се отчита  ръст на потреблението на контрабандни цигари с 0.6% .   Спрямо същото тримесечие на предходната 2017 година се отчита  спад с 0.7%. Въпреки увеличението ниските нива на контрабанда с цигари в страната остава като устойчива положителна тенденция повече от година.  Страната ни остава на едно от най-ниските нива на незаконна търговия с цигари  за периода. По-високи нива са отчетени както в съседни на нас държави като Гърция и Румъния, така и в големите западноевропейски държави като Франция, Германия, Полша, Италия и други. 2018 година бележи рекорд и по отношение на броя на разкритите незаконни производства в страна  от правоприлагащите органи, пише в доклада, изготвен на база данните от проучването.   Източник: Инициативата срещу незаконната търговия  Резултатите от изследването по градове показват, че делът на потребление на контрабандни цигари в някои градове е в пъти над средното за страната. Обикновено в тези градове потреблението на нелегални цигари расте. Например  в Перник се наблюдава 6% ръст  по този показател - за месеците април, май и юни в града е констатирано 10% потребление на контрабандни цигари, а за юли, август и септември - 16%. В Хасково, Асеновград, Велико Търново, Димитровград, Монтана, Дупница, Ямбол, Сливен и други нивото на  потребление на контрабандни цигари е по-ниско от средното  за страната или намалява значително. Например за второто тримесечие на 2018 година 15.3% от хасковлии са пушили незаконни цигари, а през третото тримесечие - 10.7%.   Източник: Инициативата срещу незаконната търговия  Министър-председателят Бойко Борисов  коментира резултатите от анализа. Той  е горд, че държавата ни продължава да бъде сред страните в ЕС с най-ниски нива  на незаконна търговия на цигари. \"И през третото тримесечие на годината делът на контрабандата е свит до около 5%, което е устойчива положителна тенденция вече повече от година. Данните говорят за реално свършената работа на всички служби, приходни агенции и прокуратурата. Броят на разкритите незаконни производства в страна също бележи рекорд през 2018 г. Борбата с контрабандата с цигари остава постоянен ангажимент на правителството и по него ще бъдем безкомпромисни\", заяви премиерът. Борбата с незаконната търговия с цигари е ясен приоритет на правителството и този факт дава положителни резултати по отношение на приходите от акцизи в бюджета. От ключово значение е тези усилия да бъдат продължени и поддържани във времето, както да се запази фокуса върху цигарите, така и да се акцентира върху усилията в борбата срещу разпространението на нелегалния насипен тютюн, пишат компаниите в доклада.", "date": "2018.12.06", "title": "Не е за вярване какви престъпни схеми правят в Перник, Видин и Хасково (ГРАФИКИ)"}
{"url": "https://www.blitz.bg/ikonomika/ey-tiya-neshcha-mogat-da-ssipyat-bg-ikonomikata-a-za-prvi-pt-ot-30-godini-nasam_news644150.html", "text": "Недостиг на работна ръка, свръхинвестиции в строителството, по-слаб икономически растеж  от страните в Източна Европа. Тези и други проблеми бяха откроени по време на Българския икономически форум 2018, който се провежда в София.   За първи път от 30 години насам у нас работните места са повече от работниците.  Това поставя предизвикателства пред бизнеса и пред държавата, коментираха участниците във форума.  България трябва да привлича продуктивни инвестиции, които създават дългосрочен растеж. Структурата на инвестициите, които привличаме е изключително важна, заяви пред участниците във форума икономистът от Институт „Отворено общество”  Георги Ангелов.  Като проблем пред българската икономика той открои и липсата на работна ръка. \"75% от населението между 20 и 64 години работи, което никога не е било през последните 30 години. Това е структурна промяна, към която трябва бизнесът да се приспособи. Това изисква повече инвестиции в производителност на труда, по-нови и по-продуктивни машини, така че същия брой работници да произвежда повече\", обясни Ангелов, цитиран от Дарик.  Недостиг на работна ръка има и в други държави. Те обаче привличат работници отвън с по-добри условия и по- леки процедури, заяви зам.-председателят на Българска Стопанска камара Камен Колев.  Проблем за бизнеса остава и такса смет, посочи още той. \"Такса смет, когато не се изчислява на база, а на количество, наказва иновативните производства\", поясни Колев.    Повечето страни от Централна и Източна Европа ни изпреварват по икономически растеж, заяви Васил Велев, председател на Асоциацията на индустриалния капитал. \"Ние се приближаваме до Западна Европа, но Източна Европа тича по-бързо от нас. Т.е. страните, с които сме били на приблизително едно икономическо равнище преди 30 години, днес са се откъснали значително\", коментира Велев.  Ниска ефективност на публичните разходи,  липса на публично частни партньорства,  външните рискове като срива на турската лира, кризата в Гърция и Брекзит също създават проблеми за българската икономика, отчетоха експертите. ", "date": "2018.12.06", "title": "Ей тия неща могат да съсипят БГ икономиката, а за първи път от 30 години насам..."}
{"url": "https://www.blitz.bg/ikonomika/vseki-blgarin-tryabva-da-znae-tezi-neshcha-ako-ne-iska-zimata-da-zaksa-seriozno-za-pari_news644155.html", "text": "Πo-ниcĸи тeмпepaтypи и тpaйнo зacтyдявaнe oт дeĸeмвpи ca пpeдпocтaвĸa зa пo-виcoĸa ĸoнcyмaция нa eлeĸтpoeнepгия cпpямo нoeмвpи пpeдxoднитe мeceци и зa пo-гoлeми cмeтĸи. Затова от „EBH Бългapия” дадоха съвeти зa paциoнaлнo изпoлзвaнe нa eлeĸтpoeнepгиятa в дoмa.  Фaĸтopитe, ĸoитo влияят нa пoтpeблeниeтo нa eлeĸтpoeнepгия, ĸoeтo тpaдициoннo ce зaвишaвa пpeз зимния ceзoн ca paзлични. Ho тeзи cъвeти, щe дoвeдaт дo иĸoнoмия и пo-ниcĸи cмeтĸи зa тoĸ:  -He пoĸpивaйтe и нe пpeгpaждaйтe oтoплитeлнитe ypeди c мeбeли или тeжĸи зaвecи, зa дa нe cпиpaтe тoплинaтa, ĸoятo oтдaвaт в пoмeщeниeтo  -Haмaлявaйтe гpaдycитe нa oтoплeниeтo пpeз нoщтa и ĸoгaтo oтcъcтвaтe oт дoмa. Избягвaйтe дa ги изĸлючвaтe нaпълнo, зaщoтo тaĸa cтeнитe нa жилищeтo изcтивaт и в пocлeдcтвиe ypeдитe ĸoнcyмиpaт пoвeчe eнepгия, зa дa дocтигнaт oтнoвo жeлaнaтa виcoĸa тeмпepaтypa  -Πpи зaĸyпyвaнe нa ĸлимaтиĸ cъoбpaзeтe мoщнocттa нa ypeдa c гoлeминaтa нa пoмeщeниeтo, ĸoeтo щe oтoплявaтe  -Изпoлзвaйтe тeнджepa c диaмeтъp, cъoтвeтcтвaщ нa тoзи нa ĸoтлoнa. Moжeтe дa нaмaлитe вpeмeтo зa гoтвeнe ĸaтo пoĸpиeтe тeнджepaтa c ĸaпaĸ, пoлзвaтe тeнджepa пoд нaлягaнe и нe oтвapятe фypнaтa пo вpeмe нa пeчeнe  -He пocтaвяйтe xлaдилниĸ/фpизep в близocт дo oтoплитeлeн ypeд или пoд пpяĸa cлънчeвa cвeтлинa  -Изпoлзвaйтe пълния ĸaпaцитeт нa пepaлнятa  -Изпoлзвaйтe eнepгocпecтявaщи ĸpyшĸи  -B peжим гoтoвнocт зa paбoтa (ѕtаnd-bу) eлeĸтpoypeдитe пpoдължaвaт дa ĸoнcyмиpaт eнepгия. Πo възмoжнocт ги изĸлючвaйтe нaпълнo oт щeпceлa. Baжнo знaчeниe зa ĸoнcyмaциятa нa eлeĸтpoeнepгия имaт paзлични фaĸтopи:  -peжим и интeнзивнocт нa пoтpeблeниe пpи вceĸи ĸлиeнт/вcяĸo дoмaĸинcтвo  -cъcтoяниe нa жилищнaтa cгpaдa: външни cтeни, пpoзopци, вpaти, пoĸpив, пoд и т.н.  -имa ли изпълнeни eнepгийнoeфeĸтивни мepĸи в cгpaдaтa  -външнa тeмпepaтypa: пoнижeниeтo нa външнaтa тeмпepaтypa c 1°С yвeличaвa пoтpeблeниeтo нa eнepгия зa oтoплeниe c oĸoлo 10%  -вид и бpoй нa изпoлзвaнитe ypeди и тexният ĸлac нa eнepгийнa eфeĸтивнocт  -пoвeдeниeтo пpи пoлзвaнe нa eлeĸтpoypeдитe  -бpoй пoмeщeния в жилищeтo, ĸoитo ce oтoплявaт, бpoй живyщи в жилищeтo и дpyги. Oт cъщecтвeнoтo знaчeниe ca външнитe тeмпepaтypи:   Peгиcтpиpaнитe пo-ниcĸи тeмпepaтypи и пo-тpaйнo зacтyдявaнe oт нaчaлoтo нa дeĸeмвpи ca пpeдпocтaвĸa зa пo-виcoĸa ĸoнcyмaция нa eлeĸтpoeнepгия, ocнoвнo зapaди oтoплeниeтo и тoплeнeтo нa вoдa. B тaзи вpъзĸa вceĸи ĸлиeнт cлeдвa дa oбъpнe внимaниe нa нaчинa cи нa пoтpeблeниe, ĸoeтo би дaлo диpeĸтнo oтpaжeниe в cтoйнocттa нa нeгoвaтa фaĸтypa зa eлeĸтpoeнepгия. Oт дocтaвчиĸa нa eлeĸтpoeнepгия „EBH Бългapия” пpeпopъчвaт нa ĸлиeнтитe cи дa cлeдят cвoятa ĸoнcyмaция нa eлeĸтpoeнepгия чpeз cвepявaнe дaннитe oт eлeĸтpoмepитe. ", "date": "2018.12.06", "title": "Всеки българин трябва да знае тези неща, ако не иска зимата да закъса сериозно за пари"}
{"url": "https://www.blitz.bg/svyat/potresavashcho-vodeshcha-ot-bbc-preksna-izlchvane-na-zhivo-pribra-se-vkshchi-i-se-samoubi_news644181.html", "text": "Във Великобритания бяха разкрити подробности около смъртта на 41-годишна радиоводеща от BBC. Вики Арчър, която е майка на три деца, почина този август.Жената водеше предаване в Radio Shropshir. По време на предаването на живо тя казала на колегите си, че се нуждае от почивка и се прибрала вкъщи. Същата вечер баща й отишъл при нея, за да й поправи печката. Той немерил Вики мъртва, предават британски медии.  Няколко месеца по-късно стана ясно, че журналистката е правила два опита за самоубийство по-рано. Съдът съобщи, че следователите са проверили съдържанието на нейните съобщения в мрежата. Предполага се, че на радиоводещата й е било трудно да се справи със самотата и психологическите си проблеми. Превод: БЛИЦ    ", "date": "2018.12.06", "title": "Потресаващо! Водеща от BBC прекъсна излъчване на живо, прибра се вкъщи и се самоуби"}
{"url": "https://www.blitz.bg/svyat/naprezhenieto-narastva-poroshenko-obyavi-za-dislokatsiya-na-voenni-chasti-do-granitsata-s-rusiya_news644186.html", "text": "Президентът на Украйна Петро Порошенко обяви за поредното усилване на украинските войци в близост до границата с Русия.   По думите му към мястото е прехвърлена десантно щурмова бригада от военното летище в Житомирска област.  \"Бойни части и подразделения на Въоръжените сили на Украйна се предислоцират на най-опасните направления по цялата линия на нашата граница, за да подсилят отбранителните ни възможности\", пише той в Туитър.  По думите на Порошенко, подсилването на границите е направено в рамките на режима на военно положение, въведено в десет области на Украйна. Превод БЛИЦ  ", "date": "2018.12.06", "title": "Напрежението нараства! Порошенко обяви за дислокация на военни части до границата с Русия"}
{"url": "https://www.blitz.bg/layfstayl/skorost/ne-ste-vizhdali-takova-unikalno-shose-vsichki-v-mrezhata-se-chudyat-i-mayat-snimkivideo_news644017.html", "text": "Потребителите в мрежата са изумени и се питат възможно ли е това, след като видяха видеозапис от шосе с уникална особеност.Шофирането по такъв път, например следвайки инструкциите на навигатора също е нещо доста сложно. Едва ли някой навигатор може да преведе водача през тази част от пътя.    ", "date": "2018.12.06", "title": "Не сте виждали такова уникално шосе! Всички в мрежата се чудят и маят (СНИМКИ/ВИДЕО)"}
{"url": "https://www.blitz.bg/layfstayl/skorost/volkswagen-vze-epokhalno-reshenie_news644018.html", "text": "От автомобилната компания \"Фолксваген\" заявяват, че след следващото поколение автомобили с двигатели с вътрешно горене, което ще се появи през 2026 г., ще настъпи нова епоха.Михаел Йост, който отговаря за стратегията за развитие на бренда Volkswagen заяви, че фирмата разработва най-новото поколение машини с двигатели с вътрешно горене, но след това нещата ще се променят.  ", "date": "2018.12.06", "title": "Volkswagen взе епохално решение"}
{"url": "https://www.blitz.bg/layfstayl/shoubiznes/mona-gocheva-se-pokhvali-s-ogromna-pridobivka-predi-razhdaneto-snimka_news644092.html", "text": "Актрисата и певица Мона Гочева обзавежда нов дом две седмици преди появата на първородния й наследник.  Това издаде самата тя със пост в инстаграм. “Тези дни лудницата е пълна. Преместване, почистване, пренареждане…. И всичко трябва да се случи много бързо, защото ни делят няколко седмици от срещата с Бам Бам“, пише Мона, която нашумя с участието си в сериала „Революция Z“. Очевидно е, че наедрялото коремче на певицата е спънка за задачите, които трябва да се отметнат преди термина.  Мона обяви, че съвсем скоро ще каже на феновете си как е решила да роди. Това ще се случи във видео, което тя ще публикува на официалния си канал, пише „Телеграф“.  ", "date": "2018.12.06", "title": "Мона Гочева се похвали с огромна придобивка преди раждането (СНИМКА)"}
{"url": "https://www.blitz.bg/svyat/skrbna-vest-otide-si-izvesten-rezhisor-i-dramaturg_news644112.html", "text": "На 81 г. тази сутрин почина театралният и филмов режисьор, драматург, теоретик на театъра и професор по театрална режисура и актьорско изкуство Любиша Георгиевски. Новината публикуваха македонските медии Плусинфо и Република.   Той е роден в Битоля на 30 май 1937 г. На македонската общественост Георгиевски е известен и като кандидат на ВМРО-ДПМНЕ за президент на страната през 1994 година. Той бе посланик в България през 2000-2004 и председател на парламента на Република Македония през 2006-2008 г. Като театрален режисьор Георгиевски е поставил над 160 постановки в Македония, Сърбия, Хърватия, Босна и Херцеговина, България, Румъния, Полша. Неговите представления се играят на повече от десет езика и гостуват в цяла Европа, като сред по-значимите гостувания са в Москва и Виена. Творецът има публикувани над 10 книги, а като филмов режисьор – 4 филма. Георгиевски е носител на повече от 20 награди от времето на бивша Югославия, включително наградата на критиката за пиесата \"Изкушение\" от Вацлав Хавел като най-добро представление на театралния сезон. Неговите пиеси \"Черна\" и \"Жана Орлеанска\" са играни с продължителен успех, а някои от тях все още са в репертоара на театрите. Новината за смъртта на Георгиевски в социалните мрежи обяви актьорът и бивш директор на Драматичния театър Робърт Веляновски. ", "date": "2018.12.06", "title": "Скръбна вест! Отиде си известен режисьор и драматург"}
{"url": "https://www.blitz.bg/layfstayl/za-damite/melaniya-trmp-izdade-edna-ot-nay-golemite-si-tayni-stroynoto-tyalo-se-dlzhi-na-snimki_news644026.html", "text": "Неведнъж от   са писали за това колко секси е първата дама на САЩ.  .   Не отдавна пък се появиха  . При всяка нейна поява тя събира всички погледи върху себе си без никакъв проблем. Доказателство за това бе и  .   Всички обаче се питат едно – как е възможно 48-годишната бивша моделка да изглежда толкова зашеметяващо добре. За да сложи край на всякакви спекулации първата дама на САЩ, родена в Словения, реши да издаде дълго пазената си тайна за това какво прави и какво не, за да има толкова красиво, стройно и секси тяло.", "date": "2018.12.06", "title": "Мелания Тръмп издаде една от най-големите си тайни! Стройното ѝ тяло се дължи на… (СНИМКИ)"}
{"url": "https://www.blitz.bg/layfstayl/ptuvane/izvnzemni-organizmi-krvav-dzhd-v-indiya-khvrli-v-potres-uchenite_news643797.html", "text": "За първи път дъждът с червен, плашещ цвят започва да вали над Индия през лятото на 2001 година. Тогава жителите на страната, както и местните учени са удивени от това необичайно природно явление. И веднага започват изследвания.В резултат от тях възникват няколко обяснения за червения дъжд - проява заради редки, лишейни растения, взрив на метеорит и клетки от извънземна цивилизация.  Този удивителен кървав, индийски дъжд вали неведнъж. Първият пада на 25 юли 2001 година, а последният - на 23 септември същата година.  Интересното е, че през цялото време той пада над един и същ индийски щат. Учените започват да изучават активно явлението през 2006 година, след предположенията за неговия извънземен произход.", "date": "2018.12.06", "title": "Извънземни организми? Кървав дъжд в Индия хвърли в потрес учените!"}
{"url": "https://www.blitz.bg/layfstayl/svetski/gadzheto-na-vanya-stambolova-ya-razplaka-ot-mka-vv-fermata_news644090.html", "text": "Европейската шампионка по лека атлетика Ваня Стамболова е известна с професионалните си успехи, но благодарение на участието си във „Фермата“ тя открехна вратата за зрителите и за част от личния си живот. Именно в шоуто тя сподели, че е невероятно щастлива с половинката си Веско, с когото са заедно от около година. В един от видеодневниците си Ваня дори му предложи брак, обяснявайки колко много иска двамата вече да създадат семейство.     Веско, който по думите й не желае да е под светлините на прожекторите, също направи реверанс към нея и записа любовно видеопослание към нея. Малко преди финала на „Фермата“ обаче, Веско успя и да разстрои Ваня и да предизвика сълзите й.     Причината атлетката да се разплаче бяха писмата, което тя и останалите фермери получиха като награда от последния исторически куиз, който се проведе в шоуто.     Стамболова се надяваше, че именно гаджето й ще е човекът, който ще й изпрати послание, ще я окуражи и ще й се обясни в любов. Това обаче не се случи, а писмото, което тя получи, беше от майка й. Въпреки че чу, че Веско я чака навън, това не успокои шампионката и тя не скри, че е разочарована.    ", "date": "2018.12.06", "title": "Гаджето на Ваня Стамболова я разплака от мъка във „Фермата“"}
{"url": "https://www.blitz.bg/layfstayl/ptuvane/izpitvate-uzhas-ot-ptuvaneto-ss-samolet-sled-tezi-sveti-shche-vi-stane-po-leko-predi-polet_news643795.html", "text": "Туристи, които пътешестват из целия свят, разкриха кои са най-подходящите начини, които ще помогнат на тревожните пътници да запазят спокойствие на борда на самолета, съобщава Fox News.   Те препоръчват на първо място да се разглеждат снимки от предишни пътувания със самолет. \"Така ще ви напомнят защо си струва да се пътува, независимо че се страхувате\", признава една от основателките на популярното приложение за пътешествия Noken Емили Брокуей. ", "date": "2018.12.06", "title": "Изпитвате ужас от пътуването със самолет? След тези съвети ще ви стане по-леко преди полет"}
{"url": "https://www.blitz.bg/lyubopitno/refan-gold-collection-podarete-parfyumno-bizhu-za-praznitsite_news644126.html", "text": "Еуфорията покрай предстоящите празници с всеки изминал ден се повишава, но едновременно с това расте и притеснението дали ще изберем перфектния   за любимите хора. Напрежението е излишно - парфюмните мъжки и дамски     са наистина златно попадение и чудесен избор. Продуктите от колекцията въздействат не само с неустоимите си аромати. Изисканата и стилна златна визия на опаковката ги превръща в парфюмно бижу и подходящ   за празниците, с който няма да сбъркате.  Линията парфюмни     е разработена след анализ на поведението на потребителите, който показва, че повечето от тях използват различни козметични и парфюмерийни продукти, но предпочитат те да бъдат с едно обединяващо ухание, за да не се наслагват различни аромати. Ето защо иноваторите на   подбраха специални парфюмни композиции, които дават възможност уханието от любимия парфюм да стане по-богато, плътно и непроменено.  включва разнообразни предложения от парфюмни води и   за тяло с еднаква насока на мириса: комплектите за дамите включват душ-гел, лосион за тяло и парфюмна вода, а за господата – шампоан душ-гел и парфюмна вода. По този начин преживяването от използването на неустоимите аромати става по-богато, защото започва още под душа, продължава с грижа за кожата с лосиона за тяло и остава през целия ден с няколко капки парфюм, добавени като финален акорд.  Парфюмните     са перфектна възможност да направите подходящ и желан подарък и да превърнете празниците в незабравимо и красиво преживяване за вас и вашите близки.    ", "date": "2018.12.06", "title": "REFAN GOLD COLLECTION – подарете парфюмно бижу за празниците!"}
{"url": "https://www.blitz.bg/layfstayl/shoubiznes/gadzheto-na-gani-napravi-nemislimoto-ot-revnost_news644121.html", "text": "Гаджето на Джулиана Гани Илиян Найденов изтри приятелите на силиконката от социалните мрежи.  Официалните акаунти на силиконката в Инстаграм и Фейсбук са под строгия контрол на фитнес инструктора, който на своя глава е премахнал стотици профили. Безспорно Джулката ще бъде неприятно изненадана, след като излезе от Биг Брадър.   Освен непознати любимият й е дръзнал да заличи и част от добрите приятели на изкусителката. Едва 17 души фигурират като последвани от Гани, а преди месец бройката им надвишаваше хиляда, пише „Телеграф“.   ", "date": "2018.12.06", "title": "Гаджето на Гани направи немислимото от ревност"}
{"url": "https://www.blitz.bg/layfstayl/shoubiznes/nyama-da-povyarvate-kakvo-stvori-vokalistt-na-ramshchayn-v-moskovski-mol-vsichki-potrpnakha-ot-shok-video-18_news644136.html", "text": "Вокалистът на германската метъл група „Рамщайн“, известна със скандалните си сценични изяви и шокиращо пресъздаване на брутални сексуални актове в садо-мазо стил по време на концерти, предизвика невижан фурор в мол в Москва. Тил Линдерман се появи за представянето на своя книга и среща с фенове, придружаван от… сексуална робиня.     Жената, наета за необичайното събитие, беше облечена от главата до петите в черен латексов костюм, покриващ включително лицето ѝ. В предната му част имаше две дупки за очите и една по-голяма – за устата.     Костюмът на „робинята“ беше покрит с халки, а за врата ѝ беше закачена каишка, за която Линдерман я развежда из мола. Преди появата на фронтмена жената пълзи по пода, превръщайки се в абсолютен символ на подчинението към своя господар.     След това тя се изправя бавно и предизвикателно на високите си токчета и докато подава език през дупката в костюма, е предадена в ръцете на Линдерман. Той я държи до себе си по време на цялата среща с феновете, където невъзмутимо раздава автографи. Превод и редакция: БЛИЦ   ", "date": "2018.12.06", "title": "Няма да повярвате какво сътвори вокалистът на „Рамщайн“ в московски мол! Всички потръпнаха от шок (ВИДЕО 18+)"}
{"url": "https://www.blitz.bg/layfstayl/ptuvane/te-sa-svirepi-i-ubivat-vseki-nay-vrazhdebnite-narodi-na-planetata_news644034.html", "text": "В средата на ноември на Андаманските острови загина американец, погубен от ръцете на племето сентинелци. Този народ няма никаква жал към чужденците и напада всеки, който посмее да стъпи на тяхна територия. Подобни общества, които не желаят по никакъв начин да встъпят в контакт с външния свят, на Земята са едва стотици. Някои от тях са изключително войнствени.  Повечето от антрополозите признават, че местното население на Северния Сентинелски остров в Индийския океан е единственото, което действително е изолирано от света. Никой не знае на какъв език говори племето, какъв е социалният му строй и колко души наброява то. Всичките им контакти с обкръжаващия свят - а те за половин година са не повече от десет, са преминавали на разстояние, колкото е изстрел от лък.  Тези, които са опитвали да се приближат, били убивани.  ", "date": "2018.12.06", "title": "Те са свирепи и убиват всеки! Най-враждебните народи на планетата"}
{"url": "https://www.blitz.bg/obshtestvo/regioni/posred-noshch-petya-ot-butan-otide-do-toaletnata-no-sluchiloto-se-sled-tova-e-istinsko-chudo_news644144.html", "text": "Жена от козлодуйското село Бутан е родила близнаци по необичаен начин. Едното от двете бебета на 29-годишната Петя Попова не дочакало родилката да стигне до болницата и се появило на бял свят в дома им. Петя вече е майка на две момичета, когато разбира за третата си бременност едва в петия месец. Само преди две седмици пък наблюдаващият я д-р Башлиев от родилното отделение в козлодуйската болница й съобщава, че всъщност бебетата са две, но тя не повярвала.   Изненадите при бременната обаче не свършвали. Тази нощ без никакви признаци за раждане, на бял свят се появява първо момиченцето, което по-късно получава и името на светеца, който днес почитаме - Никол.   „Отидох до тоалетна и изведнъж най-ненадейно усетих, че бебето излиза. Нямах време дори да събудя съпруга си, който спеше в съседната стая. Клекнах и бебето просто излезе. Взех го, увих го в одеяло, събудих мъжа си и едва тогава позвънихме на Спешна помощ“, разказва Петя.  Малко след Никол, когато майката вече е докарана в козлодуйската болница, се ражда и първото момче в семейството. Родителите решили, че той ще носи името Йото.  Никол се ражда 2,340 кг. и 47 см, а Йото, който се е заинатил в излизането си със седалищно предлежание, е с мерки 2, 650 кг. и със сантиметър по-висок от сестра си.    След като прекарват няколко часа в кувьоз, за да бъдат затоплени, двете близначета се радват на отлично здраве и вече са при майка си в болничната стая, а самата тя признава, че ако досега не е вярвала в чудеса, но след тази нощ категорично вярва.  Отговорни за доброто развитие на нещата в необичайната ситуация тази нощ са д-р Иван Башлиев и акушерките Антонина Мирова и Марияна Риждова. „Всъщност няма нищо необичайно в това раждане“, казва д-р Башлиев и допълва: „Майката все още мислеше, че е малко бременна и не ми повярва, когато й казах, че очаква близнаци. Но – факт. Децата са доносени и здрави и трябва да се отдаде дължимото на акушерките, които са безспорни специалисти“.  За Родилното отделение в Козлодуй пък появата на Йото бележи юбилейното стотно раждане.  Източник: BulNews.bg    ", "date": "2018.12.06", "title": "Посред нощ Петя от Бутан отиде до тоалетната, но случилото се след това е истинско чудо!"}
{"url": "https://www.blitz.bg/obshtestvo/klimatologt-rachev-iznenadvashcho-smeni-prognozata-si-za-vremeto-na-nova-godina-video_news644082.html", "text": "Сухо време и температури до около 10 градуса ни очакват при посрещането на 2019 г. Прогнозата направи климатологът проф. Георги Рачев пред bTV.  , че ще прекараме сухи и безснежни Коледа и Нова година, без да се обвърже с конкретни температури и направи уговорката, че е твърде рано за точна прогноза.  Той посочи, че в Гърция, която е предпочитана празнична дестинация за хиляди българи, ще можем и да сме с пролетно облекло – там градусите ще са 17.     Климатологът подчерта, че след около седмица ще могат да се правят по-прецизни прогнози, но на този етап изгледите са за една относително мека зима с по-малко валежи, но в границите на нормалното.     Истински снежна ще е Коледата само за тези, които изберат планинските курорти. В Южна България през деня температурите ще са в рамките на 4-5 градуса над нулата, а валежите ще са слаби.     В следващите 10 г. проблемът с мъглите и смога у нас ще остане сериозен, прогнозира Рачев. По думите му причина са високите цени на тока и газта, които тласкат хората към отопление с твърдо гориво, както и многократното увеличение на броя на автомобилите. Така единствено повишаването на стандарта на живот ще направи въздуха по-чист.     Рачев отбеляза, че по време на социализма положението е било още по-лошо.     Според него обаче фините прахови частици са по-малкияТ проблем на фона на невидимите химикали, които се отлагат в човешки организъм и които не се измерват достатъчно прецизно в момента.     ", "date": "2018.12.06", "title": "Климатологът Рачев изненадващо смени прогнозата си за времето на Нова година (ВИДЕО)"}
{"url": "https://www.blitz.bg/layfstayl/ptuvane/znaete-li-kde-e-pochinal-kazanova-desetki-vlyubeni-ot-tsyal-svyat-se-stichat-na-groba-mu_news643796.html", "text": "Има едно място в Чехия, което е особено популярно сред туристите. Това е замъкът в Духцов, където е починал известният покровител на женски сърца Джакомо Казанова.Той отива там, за да работи в библиотеката и изкарва в почти пълна изолация последните си дни.   Днес гробът на Казанова е посещаван от хиляди влюбени от целия свят, които вярват, че ако оставят там своето послание или желание, те ще се сбъднат.  Замъкът Духцов си струва да бъде посетен не само заради това и там се стичат хиляди туристи. Построен е като бивша резиденция на известния род Валдщейн. Там ще усетите неговата история дори и заради факта, че замъкът е станал сцена за снимките на много исторически филми.   ", "date": "2018.12.06", "title": "Знаете ли къде е починал Казанова? Десетки влюбени от цял свят се стичат на гроба му"}
{"url": "https://www.blitz.bg/razvlechenie/edinstven-po-roda-si-diamanten-prsten-be-prodaden-na-trg-za-basnoslovna-suma_news644185.html", "text": "Единствен по рода си пръстен, изработен изцяло от голям диамант, бе продаден на аукцион за над 256 хил. долара.    Визията на пръстена е изготвена от главния дизайнер на Apple Джони Айв и индустриалния дизайнер Марк Нюсън, предава CNN. Дизайнът представлява пръстен, изсечен изцяло от диамант, без никакви други добавки или материали – или с други думи, няма метална халка, която да държи диаманта. Пръстенът има между 2 хил. и 3 хил. аспекта - брой, който преди не е виждан в продукт, изработен от един-единствен диамант, посочват от акционна къща Sotheby’s.  Бижуто е изсечено с помощта на технология, включваща водна струя и лазерен лъч, разработена от Diamond Foundry - компания, която произвежда диаманти в лабораторна среда в Сан Франциско. Пръстенът бе продаден на аукцион, проведен в Маями, като средствата ще бъдат дарени на благотворителната фондация на Боно от U2 и активиста Боби Шрайвър, бореща се с проблемите, свързани с ХИВ и СПИН.  Това е най-новата колаборация между Айв и Нюсън, като сред техните съвместни проекти попадат камера Leica и коледно дърво в лондонския хотел Claridge's.  Постигнатата цена надминава прогнозите за максимална сума от 250 хил. долара. Пръстенът ще бъде специално изсечен, така че да пасва на пръста на победителя в търга. Последните няколко седмици са доста добри за търговете с диаманти. През ноември 18.96-каратов розов диамант бе продаден за рекордните 50 млн. долара на търг на Christie's в Женева.", "date": "2018.12.06", "title": "Единствен по рода си диамантен пръстен бе продаден на търг за баснословна сума"}
{"url": "https://www.blitz.bg/layfstayl/skorost/kakvo-da-pravyat-shoforite-pri-cheren-led-na-ptya_news643780.html", "text": "Леденият дъжд, или черният лед, както е известно това явление, е изключително опасен. Образува се, когато снеговалежът премине през слой с по-висока температура. Снежинките се втечняват, превръщат се в дъжд. Над повърхността на земята обаче капките отново попадат в слой с отрицателни температури. Преохлаждат се, замръзват и при срещата със земята директно се превръщат в ледена пелена.   Леденият дъжд всъщност са малки сфери с големина 1-3 милиметра. Отвън са с ледена обвивка, но вътре има вода. Падайки на земята, ледената обвивка се пръска и водата от вътрешността мигновено се вледенява. Черният асфалт и земята, въобще повърхностите, изглеждат мокри, но всъщност са покрити с ледена глазура – опасна за хора и най-вече за автомобили.  ", "date": "2018.12.06", "title": "Какво да правят шофьорите при черен лед на пътя?"}
{"url": "https://www.blitz.bg/layfstayl/za-damite/6-golemi-opasnosti-debnat-zhenite-koito-ne-pravyat-redoven-seks-snimki_news643684.html", "text": "Безспорно сексът е едно от най-върховните изживявания, на които човек може да се наслади. Без значение дали имаме сериозна връзка или се отдаваме на случайни флиртове всички знаем колко добре се чувстваме след няколко часа прекарани с друг човек под чаршафите.   Има обаче и такива, които рядко правят секс. По-страшното е, че има и такива хора, които дори да го правят често не изпитват оргазъм. Сега от   решиха да ви разкрият какви опасности дебнат всяка жена, която не прави редовен секс. Според учените една жена се нуждае от сексуална интимност от 3 до 5 пъти седмично, за да запази здравето си, в зависимост от нейния темперамент. Ако дадена жена умишлено откаже интимност или не се наслаждава от нея в продължение на 2-3 месеца, тогава здравословните проблеми ще я застигна за отрицателно време.", "date": "2018.12.06", "title": "6 големи опасности дебнат жените, които не правят редовен секс (СНИМКИ)"}
{"url": "https://www.blitz.bg/svyat/nikos-kotsias-se-zakani-na-zaev-da-byakh-v-grtskoto-pravitelstvo-shchyakh-da-mu-izdrpam-ushite-chrez-nato-es-i-nimits_news644140.html", "text": "Бившият първи дипломат на Атина Никос Коциас стана поредния гръцки политик, който изрази разочарованието си от изявлението на лидера на кабинета в Скопие за „македонско малцинство“ в страната, отбелязва електронната медия A1 On.   „Ще го издърпам за ушите по всякакъв начин – чрез НАТО, Европейския съюз и (специалния посредник на ООН Матю) Нимиц. Нимиц направи добре, като му припомни, че нарушава две точки от Временното споразумение и Договора от Преспа“, отговори Коциас на въпрос как би постъпил в ситуацията, ако бе останал на поста министър на външните работи на Гърция. , Той добави, че две неща са важни в Договора от Преспа, след което прочете член от споразумението, съгласно който нито една от страните няма да се намесва във вътрешните работи на другата.  „Какъв език ще бъде изучаван в Гърция, е в наша компетентност. Не е тяхна работа“, подчерта Коциас, допълвайки, че втората е се отнася до промени в член 49 в македонската конституция. Коментирайки позицията на лидера на „Нова демокрация“ Кириакос Мицотакис, според когото с изявленията си Заев е отворил кутията на Пандора, Коциас заяви, че опозицията не трябва да се ръководи от тълкуванията на Скопие: „Има международно споразумение, което все още не е ратифицирано. Което означава, че не съществува. Ние сме в процес на ратификация. Не е добре опозицията да приема тълкуванието, което дава някой или някои в Скопие“. В интервю за телевизия „Антена“, цитирано от скопската медия, Коциас изрази увереност, че Договорът от Преспа ще мине в гръцкия парламент.  Що се отнася до позицията на коалиционния партньор на СИРИЗА – „Независими гърци“, партия, която се противопостави на споразумението, заплашвайки да напусне правителството, бившият външен министър на Гърция увери, че лидерът й Панос „Каменос е последният, който би искал да има избори, защото няма да бъде преизбран“. ", "date": "2018.12.06", "title": "Никос Коциас се закани на Заев: Да бях в гръцкото правителство, щях да му издърпам ушите чрез НАТО, ЕС и Нимиц"}
{"url": "https://www.blitz.bg/layfstayl/shoubiznes/iznenadvashchi-novini-i-priznaniya-za-seriala-otkradnat-zhivot-anatomiya-na-gneva_news644164.html", "text": "Разтърсващ момент за Ина и Борис ще последва в новия епизод на „Откраднат живот: Анатомия на гнева“ тази вечер от 20:00 ч. по NOVA. В навечерието на финала на шести сезон зрителите ще научат не само съдбата на младото семейство, но и бъдещето на МБАЛ „Св. Кирил“.   Доцент Банков ще въвлече Христо Карагьозов в секретна мисия, която да разобличи Чакъров. Междувременно доктор Хинова ще получи неочаквана медицинска диагноза, която ще обясни и някои от провокативните й действия.  Развръзките в много от ключовите истории на героите ще станат ясни на самия финал на шести сезон на най-успешния български медицински сериал, който зрителите ще видят утре вечер от 20.00ч. в ефира на NOVA. Христо Карагьозов ще получи признанието и поканата да бъде част от лекарския екип. Междувременно доктор Огнянова и доцент Банков ще проведат един от най-искрените разговори помежду си, за да дадат отговор на недоизказани въпроси.  Дългоочакваният финал на „Откраднат живот: Анатомия на гнева“ ще бъде споделено преживяване за актьори и фенове по време на специалната прожекция на голям екран в Cinema City, Paradise Center в петък вечер. Актьорският състав и почитателите ще обсъдят най-вълнуващите моменти от създаването на хитовата продукция и развръзките, които по традиция ще видим в последните минути на епизода.  Какво ще се случи с детето на Ина и Борис? Ще поеме ли доктор Огнянова по пътя към олтара? – ще научите по време на дългоочаквания финал на „Откраднат живот: Анатомия на гнева“ на 7 декември. ", "date": "2018.12.06", "title": "Изненадващи новини и признания за сериала „Откраднат живот: Анатомия на гнева“"}
{"url": "https://www.blitz.bg/lyubopitno/dokde-se-dokarakha-izkhvrlikha-zhurnalistka-ot-parlamenta-zaradi-otkrovena-roklya-snimka_news644135.html", "text": "Австралийска журналистка беше отстранена от пресконференция в парламента поради прекалено откровена рокля. Тя разказа за случая на страницата си в Twitter.  \"Току-що бях изхвърлена от правителствена конференция, защото съм твърде разголена. Това е лудост\", пише Патрисия Калверас.  Тя също така публикува снимка, която показва, че само ръцете й са на показ, пишат световните медии.  Потребителите незабавно реагираха на тази ситуация и си спомниха, че бившият австралийски външен министър Джули Бишъп многократно се появява с отворени рамене.  Много от коментиращите смятат, че това е абсурдно, и стартираха флашмоб, в който започнаха да качват снимки по пуловери с отворени ръце. Превод: БЛИЦ    ", "date": "2018.12.06", "title": "Докъде се докараха! Изхвърлиха журналистка от парламента заради откровена рокля (СНИМКА)"}
{"url": "https://www.blitz.bg/svyat/sauditets-napravi-furor-v-mrezhata-spasyavayki-chovek-ot-sigurna-smrt-video_news644141.html", "text": "Потребители в социалните мрежи изразиха възхищението си от действията на саудитец, работещ като медицинска сестра, чиито умения спасиха живота на жител на Джеда. Това предаде \"Ислям Нюз\".Фахед бин Абдулла Ал Арифи Ал Харези по-късно разказа пред журналисти подробности около инцидента. Мъжът вечерял с приятели в заведение в Джеда и забелязал странно поведение от страна на мъж, седящ на съседната маса.   \"Той не можеше да говори, посочи към гърлото си и се опита да се удари в гърдите. Веднага се втурнах към него и осъзнах, че той се задушава на парче кост\", заяви Ал Харези.  \"Казах му, че съм медицинско лице и мога да му помогна. Помолих го да се опита да стане, но той беше в паника и не разбра моите искания. Хората се събраха наоколо и ми помогнаха да го изправим на крака. Тогава успях да му помогна и той отново започна да диша\", добавя мъжът.  Видеото показва, че Фахед е приложил метода на Хаймлих , който трябва да се използва не само от лекари, но и от всеки човек. Извършването на манипулацията изисква помощникът да застане зад задавилия се и да използва ръцете си, за да упражни натиск върху долния край на диафрагмата. Това притиска дробовете и образува налягане върху предмета, заседнал в трахеята, евентуално изхвърляйки го през гърлото. Ако е необходимо, методър трябва да се повтори няколко пъти, за да се постигне резултат. Превод: БЛИЦ    ", "date": "2018.12.06", "title": "Саудитец направи фурор в мрежата, спасявайки човек от сигурна смърт (ВИДЕО)"}
{"url": "https://www.blitz.bg/layfstayl/shoubiznes/plachkov-pokaza-dosta-intimna-snimka-na-mariana-popova_news644148.html", "text": "След излизането си от VIP Brother актьорът Веселин Плачков страни от публичните изяви. Сега обаче той зарадва почитателите си във Facebook със снимки от личния си албум.    Плачков показа половинката си Мариана Попова, прегърнала нежно дъщеря им Екатерина, която се роди на 20 септември. Актьорът публикува снимки и на другите им две деца от предишните им връзки. Той озаглави албума \"Семейство Плачкови\", уточнява  .   Два месеца след раждането на Екатерина, Веселин и Мариана се включиха в благородна инициатива по повод Световния месец за превенция на рака на простатата. На 15 ноември те се включиха във флашмоб на метростанция \"Сердика\" 2, танцуваха и пяха в подкрепа на \"Мовембер\".   След раждането  . Преди това  . Тя написа: \"Роди се Екатерина Веселин Плачкова! Дете на любовта!\".    ", "date": "2018.12.06", "title": "Плачков показа доста интимна СНИМКА на Мариана Попова"}
{"url": "https://www.blitz.bg/layfstayl/za-damite/praznichna-trapeza-nikuldenski-sharan-vrkhu-vzglavnichka-ot-kartofki_news643909.html", "text": "Рецептите за Никулденски шаран в България са сигурно повече от именяците, които черпят на този празник, но всяка година се появяват все нови и нови творби на кулинарното изкуство. Днес ще ви предложим рецепта за шаран върху възглавничка от картофки на фурна.  В приготвянето на това апетитно блюдо няма нищо сложно и трудоемко, но крайният резултат е възхитителен и на вид, и на вкус.  1 шаран  0,5 кг картофи  2 глави лук  125 гр. майонеза  половин лимон  10 мл растително масло  сол, черен пипер, зелении - на вкус  ", "date": "2018.12.06", "title": "Празнична трапеза: Никулденски шаран върху възглавничка от картофки"}
{"url": "https://www.blitz.bg/obshtestvo/ekskluzivno-v-blits-levon-khampartsumyan-si-napravi-podark-za-300-bona-snimka_news644163.html", "text": "Силният човек в \"УниКредит\" Левон Хампарцумян си направи супер луксозен подарък на четири колела, научи БЛИЦ.Банкерът е бил забелязан в автосалона на \"Порше София-Запад\", където се е спрял на последния модел \"Ауди\" от модела А8.  За човек с възможностите на Хампарцумян не е проблем да извади близо 300 000 лева, колкото е цената на черната лимузина.  ", "date": "2018.12.06", "title": "Ексклузивно в БЛИЦ! Левон Хампарцумян си направи подарък за 300 бона! (СНИМКА)"}
{"url": "https://www.blitz.bg/layfstayl/skorost/svremennite-koli-koito-nay-brzo-khvashchat-rzhda_news643766.html", "text": "Германското издание AutoBild публикува интересно изследване, чиято тема е фокусирана върху появата на ръжда по автомобилите. То е проведено от шведски експерти. Трябва да се отбележи, че те са най-взискателните специалисти в областта на изучаването на корозията.   Суровият климат и агресивните реагенти на пътя превръщат зле подготвените автомобили в неликвидна стока на скандинавския пазар.  Най-интересни са тестовете за прогнозиране на развитието на ръжда. В хода на изпитания са тествани основните врагове на купето на съвременния автомобил – влагопоглъщаща изолация и улавящи мръсотия елементи.  Както можете да се досетите, много производители пренебрегват антикорозионната обработка и се надяват на лаковото покритие.", "date": "2018.12.06", "title": "Съвременните коли, които най-бързо хващат ръжда"}
{"url": "https://www.blitz.bg/svyat/bulka-s-47-mi-razmer-ne-mozhe-da-si-nameri-svatbeni-obuvki-tsyala-angliya-gi-trsi_news644027.html", "text": "Височината на 49-годишната Джули Фелтън, фармацевт от Шропшир, Англия, е почти два метра, а размерът на обувките й според нея е по-голям от този на всяка друга жена във Великобритания. Което създава проблеми при намирането на заветните сватбени обувки.  Джули обикновено носи мъжки обувки. Но в навечерието на важното събитие - сватбата й - възникнал въпросът за намиране на красиви дамски обувки. Британката търсела обувки за такъв ден къде ли не, но навсякъде било безуспешно. А проблемът е в нестандартният размер на крака на Джули - стъпалото й е дълго 30,5 см. Какво прави британката своеобразен рекордьор.  \"Доколкото ми е известно, от всички жени имам най-големия крак в страната. Но, както всяка друга булка, искам моята ракля да е перфектна, включително обувките.\"  Веднъж жената вече била женена - преди 24 години. Тогава успяла да намери обувки. Джули накарала да й ги направят по поръчка.   Но сега това нещо ще й струва хиляда. И Джули не е готова да даде толкова голяма сума. Британката се надява на щастливия случай, точно като избрания от нея, 44-годишният складовач Стив Евънс, който е с пет сантиметра по-нисък от любимата си - 191 см. Те питат всички, които знаят, къде да намерят желаните обувки и да им помогнат. Превод: БЛИЦ  ", "date": "2018.12.06", "title": "Булка с 47-ми размер не може да си намери сватбени обувки, цяла Англия ѝ ги търси"}
{"url": "https://www.blitz.bg/layfstayl/za-damite/formata-na-zhenskite-kraka-razkriva-dali-pritezhatelkata-im-e-tigritsa-v-legloto-ili-skuchna-lelka_news643682.html", "text": "Едва ли има някой, който може да отрече, че често пъти мъжете изпиват с поглед жените. Да си признаем и дамите често оглеждат конкуренцията. Но да се върнем на мъжкото внимание върху женския пол.   Оказа се, че силният пол най-често оглежда краката на жената, с която иска да има вземане-даване.  Всичко това си има съвсем нормално психологическо и физиологическо обяснение. Тайната се крие във физиологията. Оказа се, че има тясна взаимовръзка между човешкото тяло и неговите хормонални нива.  Излиза, че женските крака се делят на четири типа, а формата им разкрива много за притежателката си. Ето и четирите типа женски крака.", "date": "2018.12.06", "title": "Формата на женските крака разкрива дали притежателката им е тигрица в леглото или скучна лелка"}
{"url": "https://www.blitz.bg/layfstayl/shoubiznes/chalga-voyna-emanuela-popilya-preslava-zaradi-grimora-tsetso_news643708.html", "text": "Емануела излезе от къщата на Биг Брадър, но продължава да следи изкъсо какво се случва под покрива на Големия брат. Във вчерашния лайв името й бе спомената заради конфликта с Цецо.  Напомняме, че двама се джафката сериозно, като гримьорът я обвиняваше, че е развела половин България, а изпълнителката му отвръщаше, че е част от обслужващия персонал. Враждата бързо затихна, след като приятелят на певицата влезе в къщата и Цецо подви опашка.  Вчера Преслава изрази мнението си, че двама бързо ще забравят проблемите си и отново ще бъдат приятели, а гримьорът ще продължи да се грижи за визията на зеленооката певица. Тези думи на младата майка обаче вбесиха Емануела, която изригна в социалните мрежи и обяви, че между нея и Цецо всичко е приключило.  Тя не пропусна да ухапе задочно Преслава, като обяви, че тя не става за коментатор, защото е тъпа, за разлика от Кулагин, пише HotNews. Не за първи път Преди и Еми влизат в конфликт. Докато добричлийката бе бременна, Емануела засне клип, в който реже косите на жена, която досущ прилича на Преслава. Тя отдавна е трън в очите на Емануела, която за пореден път влезе в открита война с колежката си.       ", "date": "2018.12.06", "title": "Чалга война! Емануела попиля Преслава заради гримьора Цецо"}
{"url": "https://www.blitz.bg/layfstayl/skorost/novata-lada-4kh4-vision-koyato-nikoy-oshche-ne-e-vizhdal-se-gotvi-za-pazara-v-zapadna-evropa-snimki_news643141.html", "text": "Кросоувърът LADA 4x4 от новото поколение, над което работи АВТОВАЗ, може да предизвика интереса на чуждестранните автолюбители.   Компанията изучава възможното търсене на джипката в  Западна Европа, заяви президентът на АВТОВАЗ Ив Каркатзанис.  Както отбелязва британското Autocar, като цяло LADA няма планове за мащабно \"връщане в Европа\". Причината са все по-строгите екологични изисквания в страните от ЕС, както и нежелателната конкуренция с марката Dacia, която е партньор на Renault в макрорегиона.  Ив Каркатзанис обаче даде анонс, че компанията проучва възможностите за износ на определи модели, към които има интерес, включително новата LADA 4х4 Vision.     ", "date": "2018.12.06", "title": "Новата LADA 4х4 Vision, която никой още не е виждал, се готви за пазара в Западна Европа (СНИМКИ)"}
{"url": "https://www.blitz.bg/layfstayl/za-damite/poyavikha-se-unikalni-snimki-ot-nay-intimnoto-myasto-na-megan-markl_news643874.html", "text": "Съвсем наскоро от   ви разкриха  .   Оказа се, че принц Хари и съпругата му Меган Маркъл ще се преместят от двореца в Кенсингтън и ще се установят в резиденцията на кралското семейство на „Фрогмор Хаус“, недалеч от замъка Уиндзор. Злите езици шушукат, че за всичките драми, които напоследък раздират кралското семейство на Великобритания, е виновна именно Меган. Бившата холивудска актриса безпроблемно успява да предизвика скандали, а истината е, че преди да се омъжи на принц Хари положението бе и по-зле. Сега редица английски медии решиха да покажат уникални снимки от най-интимното място на бившата актриса. Важно е да припомним, че преди да стане кралска особа тя нямаше нищо против да се снима на воля и да запечатва на кадър и изтипосва в социалните мрежи и най-малкия детайл от живота си.", "date": "2018.12.06", "title": "Появиха се уникални СНИМКИ от най-интимното място на Меган Маркъл"}
{"url": "https://www.blitz.bg/obshtestvo/dezhurniyat-sinoptik-georgi-tsekov-obyavi-prognozata-si-za-nikulden-zaradva-li-imenitsite_news644041.html", "text": "Днес от запад облачността ще се разкъсва и намалява и около обяд над повечето райони на страната ще е предимно слънчево. Вятърът в почти цялата страна ще се ориентира от север-североизток и с него дневните температури слабо ще се понижат; максималните ще са предимно между 2° и 7°, за София - около 4°. Това сочи прогнозата на дежурния синоптик Георги Цеков в сайта на НИМХ.   Атмосферното налягане е по-високо от средното за месеца и през деня още малко ще се повиши. Над планините от запад облачността ще се разкъсва и намалява до предимно слънчево, най-късно в източните райони. Вятърът ще е умерен до силен от север-североизток и с него ще продължи да нахлува по-студен въздух. Максималната температура на височина 1200 метра ще е около 0°, на 2000 метра – около минус 5°. По Черноморието в сутрешните часове все още на отделни места ще е със слаб валеж от дъжд, но след обяд облачността ще се разкъсва и намалява. Ще духа умерен до силен вятър от север. Максималните температури ще са от 2° в северните райони, до 5° в южните. Температурата на морската вода е 9-10°. Вълнението на морето ще бъде 4 бала, в заливите – 3 бала. На 06.12.2018 слънцето ще изгрее в 07:42 часа и ще залезе в 16:53 часа. Продължителност на деня 09:11 часа. На 06.12.2018 луната ще изгрее в 06:28 часа и ще залезе в 16:38 часа. Осветеност на диска в 0h UT 2 %. Фаза на луната: новолуние.", "date": "2018.12.06", "title": "Дежурният синоптик Георги Цеков обяви прогнозата си за Никулден, зарадва ли имениците?"}
{"url": "https://www.blitz.bg/layfstayl/izvestnite-rozhdenitsi-na-6-dekemvri_news644039.html", "text": "  Днес повод за празнуване и почерпка имат:    У нас: Богдан Томов , певец, представител на златното поколение на българската естрада Деница Гаджева , ексдепутат от „Атака“, съпруга на лидера на партията Волен Сидеров Доц. д-р Ефрем Ефремов , експредседател на Асоциацията на спортните журналисти в България в периода 2005 – 2015 г., преподавател във Факултета по журналистика в СУ „Св. Климент Охридски“ Йосиф , Американски, Канадски и Австралийски митрополит, роден със светското име Иван Благоев Босаков Лиляна Павлова , министър за Българското председателство на Съвета на Европейския съюз 2018 г. от квотата на ГЕРБ от 4 май 2017 г. , ексминистър на регионалното развитие и благоустройството в първото и второто правителство на Бойко Борисов Милен Гетов , журналист и режисьор Николай Сираков , депутат от 44-ото Народно събрание Николай Стойнев , зам.-председател на СОС Пламен Хранков , бизнесмен Станимира Колева , модел и актриса, звезда от 5-ия сезон на сериала „Стъклен дом“ – „Стъклен дом: Спасението“ Томислав Цолов , съсобственик и управител на пиар агенция АПРА      По света: Алберто Контадор , испански професионален колоездач, с прозвището \" „Ел Пистолеро“. Двукратният победител в Тур дьо Франс прекрати състезателната си кариера след края на Обиколката на Испания (Вуелта), като постигна шампионска победа в кралския етап на последното си голямо състезание Ашли Мадеку , актриса, родена в Лондон, позната ни от американския сериал „Отмъщението“ Джо Хисаиши , един от най-известните японски композитори и брилянтен пианист с 15 солови албума Джъд Апатау , американски продуцент, сценарист, актьор и режисьор Джанин Търнър , американска актриса, позната от телесериала „ Лекар в Аляска“ („Northern Exposure“) Дулсе Мария , мексиканска актриса, певица, композитор, автор на песни „Кеке“ Росберг  (Кейо Росберг), бивш финландски пилот от Формула 1 от шведски произход, световен шампион за 1982 г., баща и мениджър на световния шампион от Формула 1 за 2016 г. - Нико Росберг Линдзи Прайс , американска телевизионна актриса и певица, известна с работата си в сапунени опери като „Всички мои деца“ и „Дързост и красота“ Ник Парк  (роден Николас Уилстън Парк), известен английски режисьор на стоп моушън анимация. Той е създател на \"Wallace and Gromit\" и \"Shaun the Sheep\". Номиниран е шест пъти за \"Оскар\" и е спечелил четири пъти. Сара Рафърти  известна главно с ролята си на Дона Поулсън от сериала „Костюмари“ Улрих Томсън , датски актьор (\"Банши\", \"Убивай ме нежно\",“ Сезонът на вещиците“ и др.)    ", "date": "2018.12.06", "title": "Известните рожденици на 6 декември"}
{"url": "https://www.blitz.bg/svyat/okosharikha-dshcheryata-na-osnovatelya-na-kitayskiya-tekhnologichen-gigant-huawei-snimka_news644071.html", "text": "Дъщерята на основателя на китайския гигант в областта на телекомуникациите Huawei е била арестувана в Канада и е изправена пред екстрадиция в Съединените щати.  Менг Уанхау - главен финансов директор и заместник-председател на компанията - е арестувана във Ванкувър на 1 декември, съобщи Би Би Си.   Подробности за ареста не се съобщават, но е известно, че САЩ разследват Huawei за възможно нарушаване на санкциите срещу Иран.  Посланикът на Китай в Канада протестира срещу ареста и настоя за нейното освобождаване.  Huawei обявиха, че имат малко информация за естеството на обвиненията и \"не им е известно г-ца Мен да е извършила каквото и да е закононарушение\".  Арестът се извършва в чувствително за отношенията между САЩ и Китай време. Двете държави са въвлечени в търговска война, в която бяха наложени взаимни мита за милиарди долари върху стоките.  Министерството на правосъдието на Канада потвърди датата и мястото на ареста и добави: \"Тя е издирвана за екстрадиция от Съедините щати, а съдебно заседание във връзка с гаранцията е насрочено за петък\".  Властите в САЩ към момента не коментират ареста и не огласяват подробности за обвиненията. ", "date": "2018.12.06", "title": "Окошариха дъщерята на основателя на китайския технологичен гигант Huawei (СНИМКА)"}
{"url": "https://www.blitz.bg/svyat/zhiguli-prestoya-chetvrt-vek-na-balkon-na-4-tiya-etazh-za-da-ne-go-kradat_news644019.html", "text": "В Тбилиси спуснаха на земята \"Жигули\", паркирано на балкона на жилищна сграда. Колата стояла там 27 години и се бе превърнала в истинска местна забележителност, съобщава \"Спутник Грузия\".  През 1991 г. жителят на комплекс Дифомски, жилищен квартал в Тбилиси, Резо Енукидзе купил съвсем нов ВАЗ-2106, за който мечтал през целия си живот. Но той така и не успял да пътува с новата кола. Още през първата нощ неизвестни лица свалили гумите й. Собственикът на колата бил толкова разстроен, че с помощта на кран, той \"паркирал\" колата точно на балкона на апартамента си на четвъртия етаж.  \"Колата ще остане тук до по-добри времена\", казал Енукидзе пред съседите.  В резултат на това собственикът на колата никога не я е използвал за пътувания. Той треперил и се грижил за нея на балкона - редовно я измива и почиствал, въпреки че не купувал нови гуми. Превод: БЛИЦ  ", "date": "2018.12.06", "title": "\"Жигули\" престоя четвърт век на балкон на 4-тия етаж, за да не го крадат"}
{"url": "https://www.blitz.bg/lyubopitno/nlo-kato-nebesna-meduza-preletya-nad-indiana-video_news644021.html", "text": "Този видеоклип бе заснет през лятото, но бе качен в мрежата само преди няколко дни. Странна пръстеновидна структура с ясно видима опашка бавно и величествено плава над полето. Най-вече странният обект прилича на медуза.     Уфолозите редовно твърдят, че космическите апарати може да имат най-странната форма. Защо да не напомнят на медузи? Но странният предмет съвсем не приличал на структура, която има твърда форма. И като цяло той изглеждал като направен от пушек.  В коментарите отговорът на загадката за \"летящите медузи\" бе даден много бързо. В Кадър попаднал димен пръстен, образуван по време на старта на мощен дизелов двигател. Поради спокойното и почти безветрено време не се разпръснал много дълго време, изненадвайки градските жители. Превод: БЛИЦ    ", "date": "2018.12.06", "title": "НЛО като небесна медуза прелетя над Индиана (ВИДЕО)"}
{"url": "https://www.blitz.bg/obshtestvo/stolitsa/samo-v-blits-mrezhata-zakipya-zaradi-tova-video-s-rabotnitsi-ot-sofiya_news644081.html", "text": "Социалните мрежи завряха заради едно видео, качено преди няколко часа. На кадрите се виждат как работници теглят огромен кабел. На пръв път във видеото няма нищо интересно. Нещата обаче добиват неочакван обрат, когато се пусне звукът. Тогава синхронът между действията на трудещите се и музиката е изумителен.  Не е ясно къде точно в столицата е снимано клипчето, нито какъв и за какво е кабелът, който дърпат работниците.  \"Когато музиката не е просто фон\", гласи текстът под видеото.        Веднага под поста пък се заредиха много лайкове и забавни коментари:  Кристиян Атанасов: Тва да го гласиш няма да се получи така! Баси якото!  Stoyanova Alice: Успяхте да ме разсмеете, много свежо, гледам го пак и пак.  Снежи Христова: Стана ми малко мъчно за работниците!Но се е получило интересно!  Rumen Velchev: Когато не е чалга Работата върви с пълна пара    ", "date": "2018.12.06", "title": "Само в БЛИЦ! Мрежата закипя заради това ВИДЕО с работници от София"}
{"url": "https://www.blitz.bg/foto/nay-golemiyat-smog-ubiets-pratil-v-groba-12-000-dushi-snimki_news644098.html", "text": "По времето на големия смог Хоръс Пайл е млад военен лекар. \"Имаше един новобранец, който колабира пред очите ми. Констатирах остра дихателна и сърдечна недостатъчност. Отведох го последователно в две лондонски болници, но те бяха препълнени, съобщава \"Дойче Веле\". Когато излязох отново навън, той беше починал. Опитах се да му направя непряк масаж на сърцето, но вече беше твърде късно\", спомня си той.    Смогът-убиец     На 5 декември 1952 година над Лондон се образувала гъста мъгла, която се смесила с изгорелите газове и твърдите частици от комините. По това време британците вече познавали този феномен, тъй като въздухът в Лондон ставал все по-мръсен - заради индустриализацията. Но този \"смог-убиец\" бил нещо безпрецедентно - той отнел живота на 12 хиляди души.         Големият смог почти напълно парализирал движението в Лондон     Един съвременник си спомня, че човек не можел да види ръката пред очите си. Мъглата имала жълтеникав цвят и миришела на сяра. Движението в Лондон било парализирано, хората не можели да намерят пътя до вкъщи. Мъглата ставала все по-гъста и се промъквала през всички процепи. Операта прекъснала представленията си, защото зрителите не можели да различават какво става на сцената. В клиниките по спешност били извикани и специалисти по химически оръжия.     По това време Робърт Уолър е лекар в лондонската болница \"Св. Вартоломей\". \"Опитахме се да помогнем на хората с кислородни маски. Експериментирахме и с шишета с амоняк, защото установихме, че от серния двуокис, пушека и мъглата се образува сярна киселина. Отворихме шишетата с амоняк, който неутрализира сярната киселина в болничните стаи, и оплакванията от затруднено дишане намаляха\", спомня си Уолтър.        Как неволята учи     Четири дни по-късно, на 9 декември, настъпила дългоочаваната промяна на времето - задухал вятър, който разнесъл жълтеникавата мъгла. Била назначена разследваща комисия, която препоръчала да се вземат сериозни мерки срещу зимния смог. През 1956 година със закон се забранява изхвърлянето в атмосферата на \"черни сажди\", а от 1968 година на британците в големите градове им е забранено да се отопляват с дърва или брикети.        С марли на устата лондончани се предпазвали от серния двуокис     Проблеми със замърсяването на въздуха по различно време имат и други страни, не на последно място и заради нарастващия автомобилен трафик. Големият смог в Лондон от 1952 година обаче е поводът, който накарал много хора в Европа да променят отношението си към замърсяването на въздуха. Бедствието показало ясно, че проблемът представлява непосредствена заплаха за човешкия живот.         И в други страни се въвеждат нови екологични стандарти, насочени към ограничаването на използваните в промишлеността вредни горива. Приемат се нови закони, като например този за опазване чистотата на атмосферния въздух в Лондон (актове от 1956 и 1968 година).        ", "date": "2018.12.06", "title": "Най-големият смог-убиец пратил в гроба 12 000 души (СНИМКИ)"}
{"url": "https://www.blitz.bg/svyat/opitayte-se-da-poznaete-koy-shche-e-tsvett-na-2019-godina_news644102.html", "text": "Изследователският център Pantone определи основния цвят на новата 2019 година. Тoва е Living Coral.  Коралов е цветът на подводните рифове и цветовете на небето привечер. Вицепрезидентът на цветния център Лори Пресман смята сянката за топла и приветлива. Известни дизайнери вече са го избрали за дрехи от колекциите си.  Pantone определя основния цвят на новата година в продължение на 18 години, а през 2018 г. бе избран Ultra Viole.    ", "date": "2018.12.06", "title": "Опитайте се да познаете кой ще е цветът на 2019 година"}
{"url": "https://www.blitz.bg/lyubopitno/101-godishniyat-dyado-nikola-razkaza-kak-mzhete-da-postpvat-s-zhenite-za-da-stanat-stoletnitsi_news644137.html", "text": "Десетки именици, носещи името на Св. Никола, участваха в златната снимка на площада пред Община Бургас. Те, заедно с кмета Димитър Николов, позираха за фотоса, който ще бъде съхраняван в Държавния архив. Най-възрастният именик бе 101-годишният дядо Никола, пише burgasinfo.com.„Аз съм на 101 години. Тайната на дълголетието се крие в много неща, ама най-важно е да не се нервираш. Станало, станало, няма какво да се ядосваш. Особено с жена си. Имам такъв съвет, слушай, дядовото, като се види, че работата става дебела с жена ти, и да си прав – отстъпи”, заяви дядо Никола.     „Той е много активен в пенсионерския клуб на Пристанище Бургас”, заяви председателят на клуба Стоя Янчева, която придружаваше възрастния мъж. \"България започва от морето, България започва от Бургас. Честит празник”, каза Стоя.   ", "date": "2018.12.06", "title": "101-годишният дядо Никола разказа как мъжете да постъпват с жените, за да станат столетници"}
{"url": "https://www.blitz.bg/svyat/lovets-ubi-grizli-koeto-se-sbudi-ot-zimen-sn-i-razksa-zhenata-i-dshcherya-mu_news644020.html", "text": "В Юкон, северозападна Канада, цялата общност бе шокирана от смъртта на 37-годишната Валери Теоре и нейната 10-месечна дъщеря Адел: те са били нахапани до смърт от мечка гризли, която внезапно се събудила от зимен сън и излязла от бърлогата си.  Бащата на семейството Хермунд Ресхолт бил опитен и наследствен ловец от Норвегия. Но той не бил вкъщи, когато се случила трагедията.  Като се върнал от лов, видял мечка близо до хижата и я застрелял, а когато се приближил до прага, видял, че малката му дъщеря и съпругата са мъртви.  Според СВС семейството се е преместило в това глухо място преди три месеца, защото Валери, френска учителка, е била на отпуск по майчинство и искали да се отдалечат от цивилизацията.  Членовете на общността на Юкон, които ги познавали, казват, че Валери била много активна, общителна, добронамерена  жена, знаела как да се оправя с хора и животни.  Канадското министерство на околната среда се опитва да разбере защо гризлито се събудило от зимен сън и нападнало хората.  Вероятно Валери се разхождала с бебето, когато се появила мечката. Тя се опитала да избяга от нея и да се скрие в хижата, но не успяла. Превод: БЛИЦ  ", "date": "2018.12.06", "title": "Ловец уби гризли, което се събуди от зимен сън и разкъса жената и дъщеря му"}
{"url": "https://www.blitz.bg/blits-tv/unikalni-kadri-ot-pogrebenieto-na-bush-starshi-video_news644069.html", "text": "Световния лидери се събраха за официалното държавно погребение на 41-ия президент на САЩ Джордж Буш-старши, който почина в петък вечерта. Церемонията се състоя в националната катедрала в Капитолия.     Принцът на Уелс, германският канцлер Ангела Меркел, йорданският крал Абдула II, бившият британския премиер Джон Мейджър бяха сред официалните лица, пристигнали във Вашингтон да почетат президента.     Всички погледи, обаче, бяха вперени в първия ред, където бяха събрани живите американски президенти и техните съпруги. Атмосферата стана още по-сериозна, когато в залата пристигнаха настоящият президент Доналд Тръмп и съпругата му Мелания.      Направи впечатление, че Тръмп се здрависа с предшественика си Барак Обама и жена му Мишел, но не и с Бил и Хилари Клинтън. До тях пък седеше 39-ият президент на САЩ Джими Картър, но беше твърде далеч.     Мелания се здрависа и с Бил Клинтън и помаха учтиво на Хилари, която беше основният опонент на Тръмп на изборите през 2016 година.     В своята реч син на покойника – Джордж Буш-младши, който е 43-ият президент на САЩ, отбеляза, че баща му го е учил, че „службата към обществото е благородна и необходима. „Той приемаше провала като част от това да живееш пълноценен живот, но ни учеше никога да не се определяме чрез провала. Той ни показваше как грешките могат да ни направят силни“, посочи той в емоционалното си изказване, по време на което гласът му трепереше и се налагаше да прави паузи. „През сълзи казваме, нека знаем колко сме благословени да те познаваме и обичаме. Велик и благороден човек, най-добрият баща, който един син и една дъщеря могат да имат“, каза още Буш-младши.      Превод и редакция: БЛИЦ  ", "date": "2018.12.06", "title": "Уникални кадри от погребението на Буш-старши (ВИДЕО)"}
{"url": "https://www.blitz.bg/svyat/uchitelka-razkaza-na-detsata-za-dyado-koleda-i-ostana-bez-rabota_news644075.html", "text": "Ръководството на американско училище в град Монтвил в щата Ню Джърси отстрани от работа преподавателка, която на занятия с първокласници развенчала мита за съществуването на Дядо Коледа, съобщи телевизионният канал \"Фокс нюз\".  По време на урок педагожката разказала на децата, че подаръците под коледната елха не ги оставя Веселия старец, който не съществува, а техните родители. Учителката отишла по-далеч, като развенчала митовете за летящия еленов впряг, за елфите, за феята на зъбките и за великденския заек.   Телевизионният канал не разкри името на уволнената преподавателка. Учениците реагирали болезнено на нейните откровения. Някои от децата напуснали класната стая разплакани. Родителите им пък били вбесени от липсата на елементарен такт на педагожката.    ", "date": "2018.12.06", "title": "Учителка разказа на децата за Дядо Коледа и... остана без работа"}
{"url": "https://www.blitz.bg/svyat/razrushitelyat-uss-mccampbell-na-sashch-otpravi-golyamo-predizvikatelstvo-km-morskite-pretentsii-na-rusiya_news644080.html", "text": "Американският ракетен ескадрен миноносец  USS  McCampbell премина в сряда в непосредствена близост до базата на Тихоокеанския флот на Русия   в залива Петър Велики в Японско море, край бреговете на град Владивосток и остров Руски , съобщиха от ВМС на САЩ.  \"McCampbell премина край залива Петър Велики, за да хвърли предизвикателство към прекомерните морски претенции на Русия и да подкрепи правата, свободите и законното използване на море, което се намира под разпореждането на САЩ и на други страни“, заяви говорителят на американския Тихоокеански флот Рейчъл Макмар, цитирана от осведомителните агенции.  По думите й обаче тази стъпка не е насочена срещу Русия и не е свързана с неотдавнашния инцидент в Керченския пролив между украински и руски кораби.  Тя подчерта, че американските военни ще летят, ще плават и ще действат там, където това позволява международното право. „Това е приложимо и към Японско море, както и към други места по целия свят“, добави Макмар.  Заливът Петър Велики е най-големият залив на Японско море край руските брегове. Той се намира между бреговете на едва държава и има широчина на излаза над 24 морски мили. В подобни случаи държавата смята залива за свои териториални води.  На бреговете на залива Петър Велики се намират руските градове Владивосток, Находка, Болшой Камен, Фокино, както и най-големият руски порт на Тихия океан – Восточни.    ", "date": "2018.12.06", "title": "Разрушителят USS McCampbell на САЩ отправи голямо \"предизвикателство към морските претенции на Русия\""}
{"url": "https://www.blitz.bg/svyat/shok-i-uzhas-vv-vzdukha-171-pasazheri-vidyakha-kak-se-razpada-dvigatel-na-samoleta-video_news644094.html", "text": "171 пасажери в самолет, пътуващ между Лас Вегас и Флорида, изпаднали в дива паника, когато част от двигателя на машината просто се откъснала, предаде Independent.  Всъщност случилото се не представлявало толкова голяма опасност – защитният лист метал, който покривал механизма на двигателя, се разкъсал и обелил, разкривайки вътрешността на машината.  Но когато видели това, пътниците започнали да крещят и да блъскат по стените и тавана на самолета. Паниката ги завладяла напълно.  Пилотите били принудени да обърнат и да се върнат в Лас Вегас, където кацнали извънредно. Инцидентът се случил малко след като самолетът излетял.  От компанията собственик на машината Frontier съобщават, че приземяването е било успешно и не е имало ранени.  Заради уплахата обаче пътниците получили парите за билетите си обратно, както и ваучер за 500 долара за бъдещо пътуване.  От Frontier покрили и разходите за транспортиране на пасажерите до желаните дестинации чрез алтернативни авиолинии.  ", "date": "2018.12.06", "title": "Шок и ужас във въздуха! 171 пасажери видяха как се разпада двигател на самолета (ВИДЕО)"}
{"url": "https://www.blitz.bg/svyat/500-medii-v-ungariya-preminakha-v-rtsete-na-priblizhen-na-orban_news644089.html", "text": "Унгарският премиер Виктор Орбан лично разреши създаването на гигантска проправителствена медийна империя в страната, съобщава БГНЕС.    Собствениците на около 500 унгарски национални и регионални медии миналата седмица, при координирана акция, подариха своите компании на бившия депутат от управляващата партия \"Фидес\" - Габор Лискай. Всички тези \"подарени медии\" ще бъдат управлявани от фондацията на Лискай \"Централноевропейска фондация за печат и медии\". Подаряването и даренията, съгласно местното законодателство, не задължава при прехвърлянето на собствеността да има парични транзакции. И поради тази причина няма да бъде платен никакъв данък на държавата. От \"Централноевропейска фондация за печат и медии\" съобщиха, че \"тяхна основна цел ще бъде опазването на националните ценности\". \"Става въпрос за проект от национално и стратегическо значение с обществен интерес\", каза самият Виктор Орбан при подписването на указа, който разрешава въпросното прехвърляне на собствеността и създаването на практика на медиен монопол в Унгария. Близки на Виктор Орбан медийни босове са собственици и на медии в Република Македония. Всички те яростно защитаваха режима на Никола Груевски, открито се противопоставят на Договора за добросъседство между Македония и България, както и на този от Преспа, който сложи край на спора за името и откри пътя за евроинтеграцията на Република Македония. ", "date": "2018.12.06", "title": "500 медии в Унгария преминаха в ръцете на приближен на Орбан"}
{"url": "https://www.blitz.bg/lyubopitno/astrologt-ivelina-pencheva-izplnyavayte-svoite-obeshchaniya-i-ne-govorete-mnogo_news644044.html", "text": "21 -ят слънчев ден е свързан с Учението и Учителя, с вечния и безкраен кръговрат на природата. Това е много мощен, а в същото време и интересен ден, в който можете да се сблъскате с неизвестни сили, пише астрологът Ивелина Пенчева в хороскопа си за tribune.bg.  „Добре е да се занимавате с енергийно лечение. Ден за възстановяване на справедливостта, за борба за истината, за подаване на молба в съда. Запазете пълна яснота на мислите си! Препоръчва се колективна работа, сключване на важни сделки. Подходящо е за започване на нещо ново, особено, което има  дълготрайни перспективи. Могат да се появят хора, свързани с вас кармично. Бъдете предани на своя дълг, верни на принципите си, честни в отношенията си, изпълнявайте своите обещания, не говорете прекалено много!“, съветва астрологът.   „Вслушвайте се в дадените съветите днес! Денят е добър за сватби и преминаване на нова работа. Излизайте навън на разходка и сред хората. При залез слънце е най-добре да разпускате. Добре е да се обхождат големи пространства. Денят носи силна енергия. Благоприятно е да се раздава милостиня, но да се взема не се препоръчва. Ден за тотална борба с домашните и градинските паразити“, добавя Ивелина Пенчева.   „Не се препоръчват операции. Не трябва да стоите в къщи в уединение. Не пътувайте надалеко и не пътувайте сами, за да не ви застигнат неприятности. Ако имате компания - може. Опасно е да проявите нежелание и неумение да платите на доброто с добро“, предупреждава астрологът.  „Може да се яде тежка храна, месо, гъби и кореноплодни. Препоръчват се тъмносини и червено-кафяви облекла. Откажете се от светлосиния и пъстрите цветове“, съветва тя.  „Пророчески са тези сънища, които лесно се запомнят. Всички сънища имат отношение не лично към вас, а към вашето обкръжение“, добавя Ивелина Пенчева. ", "date": "2018.12.06", "title": "Астрологът Ивелина Пенчева: Изпълнявайте своите обещания и не говорете много!"}
{"url": "https://www.blitz.bg/lyubopitno/khoroskop-6-dekemvri-nikulden-nosi-golemi-bedi-za-2-zodii_news644040.html", "text": "Овен   Би било добре да се замислите за събитията от недалечното минало, и да анализирате своите постъпки и изказвания. Много от това, което става днес, се явява следствие на нещо, направено от Вас по-рано, и всъщност се сблъсквате с последствията от собствените си грешки. За съжаление, днес сте склонни да търсите виновни, а не изход от положението, та затова денят ще бъде доста неефективен. Вечерта е възможно неразположение, като са вероятни главоболие и безсъница. Откажете се от вредните привички и запазете верността си към здравословния начин на живот: днес трябва да се погрижите за себе си.  Телец  Днес много неща в личния Ви живот ще зависят от Вашата сдържаност, умения да се грижите за себе си и търпимост към хората, които Ви обкръжават. И към Вашия любим човек на първо място. Ако такива качества се открият в душата Ви навреме, няма да възникнат никакви проблеми през този ден. Близнаци  Tрябва да сте крайно внимателни в работата. Има голяма вероятност за неуспехи, а и за досадни грешки, към които някой непременно ще се стреми да привлече вниманието на шефовете. Бъдете изключително внимателни, ако се наложи да имате работа с недоброжелатели или с хора, които не са Ви симпатични: днес може да станете жертва на техните интриги. Тези, които Ви обичат, са снизходителни към Вашите слабости, и затова днес ще Ви простят както капризи, така и пропуски. Денят е подходящ за романтични срещи и за излизане в обществото. Възможни са неочаквани подаръци.    Рак  Телефонно позвъняване ще Ви изненада в най-неподходящия момент Обезателно се обадете! Това, което ще Ви кажат може значително да промени Вашите планове за деня, а даже и за цял живот! Напълно възможно е това да бъде още една крачка към онзи заветен ден, когато Маршът на Менделсон ще бъде свирен за Вас. Лъв  Денят ще се окаже плодотворен, ако се ръководите от собствените си планове и интереси. Днес малко егоизъм няма да Ви навреди, но неговото отсъствие може да се окаже сериозен проблем. Бъдете внимателни: от Вашата доброжелателност може да се възползват хора, които просто ги мързи да решат собствените си проблеми самостоятелно. Възможно е решаване на отдавнашни проблеми, а и прекратяване на конфликти, които дълго време не са давали спокойствие на Вашите близки. Интуицията ще Ви помогне да намерите общ език с любимия човек. Дева  Посветете деня на съвместни разходки. Ходенето пеш помага по-добре да разбирате чувствата си един на друг и това е доказано от психолозите. Това подсказва, че ще може да разрешите всички свои проблеми, ако в момента имате такива. И още нещо - разходките са полезни за здравето Везни  За Вас този ден ще бъде благоприятен, само че е нужно да помните, че първата му половина ще бъде много по-ползотворна от втората. Затова е добре да станете по-рано и да се заемете с работа, а следобяда да оставите за приятна почивка в компанията на близките си. Денят също не е лош за обход по магазините: ще успеете да направите много удачни покупки, и като се прибавят много изгодните условия за получаване на кредит, които ще Ви бъдат предоставени, ще успеете да реализирате замислите си с удивителна лекота и ловкост. Само експерименти с имиджа не са желателни.    Скорпион  Денят ще бъде наситен със събития , Трябва да сте готови да действате бързо, мълниеносно да взимате решения, и да се приспособявате към обстоятелствата. Жизненият Ви тонус ще бъде висок. Всичко, ставащо около Вас ще възприемате с интерес и може да не се опасявате от преумора. Възможна е среща с човек, влиянието на когото в живота Ви ще бъде сериозно и продължително. Това е един от тези дни, когато трябва да се вслушвате не само в собствената си интуиция, но и в съветите отстрани. Те ще са Ви много полезни.  Стрелец  Много доходен ден - Стрелците ще имат възможност бързо и без особени усилия да напълнят портмонето си. Възможни са интересни делови предложения, на които ще трябва да се отговори до края на седмицата. Използвайте оставащите дни за събиране на информация, и не отлагайте решението за последния момент. Вероятно е неприятно произшествие , което ще се отрази негативно на отношенията Ви с членовете на семейството. Не е изключена и сериозна разправия с любимия човек. Конфликтът няма да бъде дълъг, но като цяло ще бъде провален.     Козирог  Доста трудно ще Ви бъде днес да поддържате нивото на общуване, прието в компанията, в която ще се намирате. Не се опитвайте да се покажете по-добри, отколкото сте, защото това ще има обратен ефект. Водолей  От време на време Вселената се намесва, взема важни решения и ни кара да завием на ляво, макар и да сме твърдо уверени, че правилната посока е на дясно. Това е само един от случаите, а като се има предвид Вашата чувствителност, Вие ще го разберете веднага щом отворите очи. Но всичко ще Ви се изясни съвсем скоро и където съвсем не предполагате, когато се срещнете и поговорите с човек, който незабавно Ще Ви предразположи към себе си. Просто Ви е съдено да се срещнете. Риби  Най-добрата импровизация е тази, която щателно е отрепетирана. Днес това правило е в пълна сила за Вас. Спонтанните решения няма да помогнат за подобряване на Вашия личен живот. Затова звездите препоръчват, внимателно да обмисляте всичко, и да действате по предварително направения план. ", "date": "2018.12.06", "title": "Хороскоп 6 декември: Никулден носи големи беди за 2 зодии"}
{"url": "https://www.blitz.bg/layfstayl/ptuvane/momichetata-v-turtsiya-mitove-i-realnost-ili-kakvo-ne-znaem-za-tyakh_news644032.html", "text": "За турските момичета има изписани и изговорени много митове. Някои от тях донякъде отговарят на истината, други пък са съвсем фантастични. Къде е истината и къде измислицата?   Мит 1.  В Турция момичетата ходят с шалове, които закриват лицата им. Това е много странен и абсолютно неоправдан мит. Ако срещнете в Турция жена с парандж - това е туристка, бъдете сигурни. Турция е светска държава. Повечето от момичетата изглеждат по същия начин, както и останалите в Европа. Изключения представляват единствено вярващите мюсюлманки. Те винаги се покриват с шал. Но такива момичета може да срещнете и в други държави.    ", "date": "2018.12.06", "title": "Момичетата в Турция - митове и реалност или какво не знаем за тях"}
{"url": "https://www.blitz.bg/svyat/sobstvenik-na-klinika-po-oplozhdane-se-okaza-bashcha-na-43-detsa_news644196.html", "text": "Холандецът Ян Карбаат предоставял свой биоматериал за оплождане на клиентките в клиниката, където бил собственик. Страната е разтърсена от скандала, след като се оказа, че е баща на 43 деца, но всъщност броят им може да е много повече.  Мъжът давал своя сперма, за да не губи време и пари в търсене на донори, пише Tages-Anzeiger.  До 2004 година в Холандия била разрешена работата с анонимни донори на биоматериал. И Карбаат успешно се възползвал от дадената възможност в продължение на няколко десетилетия. Истината излязла на бял свят едва през 2017 година, когато мъжът починал на 88-годишна възраст.  Жителят на Хага Мартин видял в репортаж за клиниката снимка на изпълнителния директор, който бил негово копие. Тогава решил да даде ДНК експертиза, която показала, че има 26 близки родственика. Те започнали да се свързват с него по електронната поща.  По-късно станало ясно, че Карбаат оплодил най-малко 43 яйцеклетки. Най-възрастното от децата му било на 44 години, а най-малкото - на девет.  По предварителни данни в света може би има над 200 преки потомъка на собственика на клиниката. Превод БЛИЦ    ", "date": "2018.12.06", "title": "Собственик на клиника по оплождане се оказа баща на 43 деца"}
{"url": "https://www.blitz.bg/layfstayl/za-damite/poyavikha-se-skriti-semeyni-detayli-ot-zhivota-na-seksapilnata-khrvatska-prezidentka-snimki_news644024.html", "text": "Неотдавна от   ви показаха как  . Освен всичко друго   , въпреки, че преди време я обвиниха, че  .   Истината е, че  , която от   вече ви показаха. Сега обаче няма да си говорим за политическите й постижения или за красотата й, а именно за детските години, но не нейните, а тези на децата й. Може и да не знаете, но Колинда е майка на две деца, а освен всичко се оказа и доста амбициозен родител.", "date": "2018.12.06", "title": "Появиха се скрити семейни детайли от живота на сексапилната хърватска президентка! (СНИМКИ)"}
{"url": "https://www.blitz.bg/layfstayl/ptuvane/blgarka-razkaza-za-nay-uzhasnoto-myasto-v-sveta-kdeto-zhenite-khodyat-samo-noshchem-do-toaletna_news644033.html", "text": "Българска туристка описва непознатата страна на Намибия. Тя пътува до едно от предградията на най-големия град Виндхук - Кататура и разказът й е изключително увлекателен.  Ето какво описва тя на една от страниците за пътешествия във Фейсбук:  \"През 1950 г. Намибия е била под управлението на Южна Африка и този период е свързан с апартейда. За пореден път черните и цветните са били изселени от местата, които са обитавали и притежавали и са силово заселени в северните части на Виндхук.\"  ", "date": "2018.12.06", "title": "Българка разказа за най-ужасното място в света, където жените ходят само нощем до тоалетна"}
{"url": "https://www.blitz.bg/layfstayl/navrkh-nikulden-mrezhata-se-previva-ot-smyakh-ot-tezi-snimki_news644070.html", "text": "Водещите на \"Здравей, България\" Виктор Николаев и Аделина Радева показаха забавна снимка от социалните мрежи, с която решиха да честитят празника. На нея е изобразено едно агънце, което казва: \"Честит Никулден!\", а до нея стои една риба, която отговаря: \"Да ти се връща на Гергьовден\".   \"За кого ти е повече жал?\", пошегуваха се те.  Същевременно в социалните мрежи се завъртяха и други весели картинки по случай празника.        В същото време в ефира на Нова имениците един на друг си зачеститиха празника. Николай Василковски обърна внимание, че днес освен той празнува и колежката му Никол Станкулова и Николай Дойнов.   Днес е Никулден, а православната църква почита Свети Николай. В православната вяра на българите светецът Николай Мирликийски (Свети Никола), чието име означава \"Побеждаващ\", се почита като патрон на рибарите. Според народнохристиянския мит за подялбата на света нему се паднали моретата, реките, езерата. Той е господар на целия подводен свят - рибите и водните демони. ", "date": "2018.12.06", "title": "Навръх Никулден: Мрежата се превива от смях от тези СНИМКИ"}
{"url": "https://www.blitz.bg/stsena/kalina-ot-sofiya-den-i-noshch-obyavi-zimna-promotsiya-na-drekhite-si_news644061.html", "text": "Начинаещата дизайнерка Калина Кузманова, позната като Галя от риалити сериала „София- ден и нощ“ обяви специална зимна промоция на част от колекцията си под марката Just Kalina.  Избрани модели зимни палта могат да се намерят с 30 % отстъпка. В момента цените са много достъпни, а качеството на моделите е на световно ниво, коментират нейни клиенти.  Всяка дреха минава през ръцете ми и в нея оставям моята огромна любов, казва Калина. Тя правя моделите лично, като търси най-подходящите и качествени материи и платове.  Освен като дизайнер, актрисата се подвизава и като модел. В сайта justkalina.com тя сама представя всички свои дрехи, без да ползва услугите на други манекени. Калина има фигурата на модел и позирането и носи огромно удоволствие, казват нейни приятелки. В момента сексапилната блондинка е сред най-актуалните имена в българската мода, твърдят от модния бранш. ", "date": "2018.12.06", "title": "Калина от „София-ден и нощ“ обяви зимна промоция на дрехите си"}
{"url": "https://www.blitz.bg/layfstayl/shoubiznes/oshushkakha-mayli-sayrs-a-tya-razbra-sled-3-mesetsa_news644088.html", "text": "Китари на обща стойност 10 000 долара са били откраднати от склада на Майли Сайръс, информира БГНЕС.   Складът на 26-годишната певица е бил разбит от крадци, които са изнесли инструменти, струващи хиляди долари. Не е ясно как престъпниците са стигнали до склада. Първоначално певицата си е помислила, че някои от семейството ѝ е взел инструментите. Смята се, че грабежът се е случил през октомври.  Лошите новини идват, след като Майли и годеникът ѝ Лиам Хемсуърд бяха принудени да се евакуират от дома си заради пожара, който го унищожи.", "date": "2018.12.06", "title": "Ошушкаха Майли Сайръс, а тя разбра след 3 месеца"}
{"url": "https://www.blitz.bg/svyat/leydi-gaga-i-nikol-kidman-se-boryat-za-zlaten-globus_news644172.html", "text": "Лейди Гага и Никол Кидман бяха номинирани за наградата \"Златен глобус\" за най-добра актриса в категорията \"Драматичен филм\". Това се съобщава на официалния уебсайт на наградата, предават световни медии.  Известнaта поп певица бе номинирана за престижна награда за участието й във филма \"Роди се звезда\", а австралийската актриса Никол Кидман бе номинирана за ролята си във филма \"Destroy\".  Техните конкурентки в тази категория са Глен Клоуз за ролята й във филма Съпруга, Розамунд Пайк за ролята й във филма \"Private War\", както и Мелиса Маккарти, която играе във филма \"Can You Ever Forgive Me\".  Церемонията по наградите \"Златен глобус\" ще се проведе на 6 януари 2019 г. за 76-и път. Превод: БЛИЦ  ", "date": "2018.12.06", "title": "Лейди Гага и Никол Кидман се борят за \"Златен глобус\""}
{"url": "https://www.blitz.bg/lyubopitno/nauka-i-tekhnologii/zashcho-se-zalivame-ot-smyakh-kogato-nyakoy-padne-na-zemyata_news644004.html", "text": "Един човек си върви по улицата, гледа разсеяно нагоре и внезапно потъва в шахта. Защо тази сценка ни кара да се смеем? Обяснението дават психолози, цитирани от Scientific American.   Първото изискване е \"игровата рамка\", която поставя житейската случка в несериозен контекст, обяснява д-р Уилям Фрай от Станфордския университет. Ако някой падне в шахта пред очите ни, по-вероятно е да се притесним и да се притечем на помощ, отколкото да се смеем. Ако обаче елегантна дама се спъне и падне, както се разхожда, това вероятно ще ни разсмее. Страданието на \"жертвата\" не е толкова силно, че да наруши игровата рамка. Друго условие е несъответствието: вицовете обикновено завършват с неочакван обрат. Препъването е винаги неочаквано и затова е смешно. Така че въпреки вроденото ни съчувствие, инстинктът за несъответствие може да надделее. Невробиологията даде своя принос в обяснението на явлението с откриването на \"огледалните неврони\". Когато се препънем, се пресягаме, за да се хванем. Когато наблюдаваме някой, който се спъва, определени неврони в мозъка ни се активират така, сякаш сме на негово място. Според Уилям Фрай този неврологичен фантом  \"гъделичка\" мозъка, което засилва усещането за несъответствие и ни кара да се смеем. ", "date": "2018.12.06", "title": "Защо се заливаме от смях, когато някой падне на земята?"}
{"url": "https://www.blitz.bg/svyat/bie-znachi-obicha-zloveshch-obichay-s-inkvizitsii-za-krasota-na-zhenite-v-etiopsko-pleme-snimki_news644023.html", "text": "Най-висшата проява на любов в племето на Хамер в Етиопия е побоят на жени. Побоите в семейството са знак за уважение и внимание. Но как белезите на женското тяло от удари се превърнаха в стандарт на красотата?  И защо жените доброволно излагат гърбовете си под камшиците и прътовете?  Всяко момиче в племето на Хамер се гордее със своите белези и белезите по тялото, които тя е получила от мъжа си.  Експерти смятат, че в белезите има определена сила, а жената прави такива жертви, за да докаже на мъжа любовта и предаността.  Ако едно момиче няма белези по тялото си, тя просто няма да може да се ожени и да получи правото да стане майка.  И колкото повече синини и белези по тялото, толкова по-силен е бракът и толкова по-силна е любовта на мъжа.  Мъжът, който бие съпругата си, от друга страна се чувства виновен и затова се чувства длъжен да я обича и да се грижи за нея през целия си живот.  Преди ритуала момичетата напускат селото за един ден, така че присъствието на мъжете да не им пречи да разкрият женската си същност.  Там пият Борди, напитка от сорго, нещо като бира, и се опитват да влязат в състояние на транс, за да улеснят понасянето на болката.  След като пият много бира и танцуват, на следващия ден момичетата се завръщат в племето за ритуала.  Да вземе участие в масовия побой може само момиче, което има брат, за да може той да се грижи за нея, ако тя не е избрана от младоженеца.  Мъжете по това време седят в кулоарите и спокойно се занимават с делата си.  Жената трябва сериозно да раздразни мъжа, да предизвика агресията му, така че ударите с пръчка или камшик да са реални.  Побоят може да продължи няколко часа, докато гърбовете на пребитите момичета не се превърнат в кървава каша.  След ритуала момичетата подготвят гала вечеря и се разресват помежду си с червена глина, която се смята за лечебна. Превод: БЛИЦ  ", "date": "2018.12.06", "title": "\"Бие значи обича\". Зловещ обичай с инквизиции за красота на жените в етиопско племе (СНИМКИ)"}
{"url": "https://www.blitz.bg/svyat/alpinist-zasne-planinski-prizrak-koyto-go-nablyudaval-ot-vrkha-video_news644022.html", "text": "Алпинист на име Мат се качил в планината, а именно - на връх Брокен в Германия, където забелязал \"призрак\".    Катерачът успял да заснеме с камерата си \"призрака\" и да качи видеото в интернет.  Видеото показва как странна фигура, разположена на върха на планината, сякаш гледала алпиниста. Оказало се, че в действителност не е призрак, а самата сянка на катерача, която се отразява на повърхността на облаците. Превод: БЛИЦ    ", "date": "2018.12.06", "title": "Алпинист засне \"планински призрак\", който го наблюдавал от върха (ВИДЕО)"}
{"url": "https://www.blitz.bg/svyat/naplno-neochakvano-tazi-strana-e-sobstvenik-na-nay-moshchniya-pasport-v-sveta_news644029.html", "text": "Япония и Сингапур вече не са собственици на най-мощния паспорт в света. Неочаквано Обединените арабски емирства се класираха на първо място в този списък.  ОАЕ наскоро бе класирана на първо място на интерактивната платформа в реално време, наречена \"The Passport Index\". Жителите на Обединените арабски емирства могат да пътуват без визи в 167 страни, или по-точно в 84% от света.  Собственикът на тази платформа е Arton Capital, който оценява паспортите въз основа на броя на държавите, които гражданите на определени държави могат да посещават без виза. Платформата постоянно сравнява паспортите на 193 държави в 6 региона, които са членки на ООН, използвайки публични данни, правителствени източници и международни организации.  Емирствата бързо се изкачиха на върха на списъка, класирайки се на 27-о място през декември 2016 г. През юли, Обединените арабски емирства влязоха в топ 10-те страни, благодарение на визовото споразумение с Русия, а след като бяха премахнати визите за Мексико, Либерия и Сиера Леоне, те заемат първо място. Превод: БЛИЦ  ", "date": "2018.12.06", "title": "Напълно неочаквано: Тази страна е собственик на най-мощния паспорт в света"}
{"url": "https://www.blitz.bg/lyubopitno/tova-e-nay-religioznata-natsiya-v-evropa_news644062.html", "text": "Религията е по-малко важна за европейците, отколкото за хората в Африка, Латинска Америка или Съединените щати, сочи проучване.   В същото време сондажът, проведен от института \"Пю\", отчита големи разлики между отделните държави в Европа. Най-религиозни на континента са румънците. 55 процента от участниците в анкетата от Румъния са се самоопределили като силно религиозни.  На другия полюс са естонците (едва 7 процента), чехите и датчаните (по 8 на сто). Само 12 процента от германците се самоопределят като силно религиозни. Делът на тези хора достига 27 на сто в Италия. Германците се оказват най-големите скептици що се отнася до съществуването на Бог - едва 10 процента от тях са \"напълно сигурни\" в това. На обратния полюс са арменците - цели 79 процента от тях вярват, че Бог съществува - както и жителите на Босна (73 на сто). Най-много ходят на църква поляците. 61 процента от участниците в анкетата от Полша казват, че присъстват на църковна служба поне веднъж месечно.", "date": "2018.12.06", "title": "Това е най-религиозната нация в Европа"}
{"url": "https://www.blitz.bg/dnes-cherpiat/krasivi-imena-cherpyat-za-nikulden-a-poveriyata-povelyavat_news643826.html", "text": "Днес е Никулден, а православната църква почита Свети Николай. В православната вяра на българите светецът Николай Мирликийски (Свети Никола), чието име означава \"Побеждаващ\", се почита като патрон на рибарите. Според народнохристиянския мит за подялбата на света нему се паднали моретата, реките, езерата. Той е господар на целия подводен свят - рибите и водните демони.  Народните представи за \"мокрия Свети Никола\" или \"рибния светец\" са разнообразни. Той се осмисля като крилат момък с необикновена физическа сила. Лети със златните си крила над морета и океани и влиза в люти битки с водните демони. В други случаи е наричан стари, зимни Св. Никола и е описван като беловлас и белобрад старец. Християнската иконография го изобразява също като възрастен мъж.  Задължителен елемент в обредността през този ден е приготвянето на риба, чието тяло е покрито с люспи. Най-често това е шаран, тъй като според поверието шаранът е \"слуга на Св. Никола\". Веднъж, когато светецът плувал с лодката си в морето, силни вълни пропукали пода й. Св. Никола хванал един шаран и с него запушил пукнатината. Така спасил от удавяне своите спътници. Затова има обичай да се жертва шаран в чест на светеца. На този ден всеки трябва да си хапне риба. Народът казва: \"На Никулден човек трябва да си почопли зъбите с рибя кост, макар и от боклука да я вземе\".  Когато се приготвя шаранът или друга риба с люспи (мряна, платика), люспите не бива да се търкалят по земята и никой не бива да стъпва по тях, за да не го сполети беда. Костите на никулденския шаран не се изхвърлят, а се изгарят, закопават в земята или се пускат в реката – вярва се, че така ще се опази и умножи плодородието и семейното благополучие. Костта от темето на шарана, която е във формата на кръст и се нарича ”кръхче”, възрастните жени пришивали на капиците на децата, за да ги пази от зли сили и уроки. В деня на свети Никола на трапезата освен рибник и обредни хлябове, трябва да има и постни ястия: варена царевица, жито, постни сърми, чушки, боб.  В народната представа Свети Никола носи първият сняг - разтърсва дългата си бяла брада и от нея се изсипват първите снежинки. Ако на Никулден се появи скреж, това е добре за зърнените култури. Известна е поговорката: \"Днес му е денят, утре му е снегът\". На Никулден се правят предсказания за времето и бъдещата реколта. Свети Никола се смята покровител на семейството и рода, пазител на дома, имота и стоката. За свой патрон го почитат рибари, търговци, кираджии, воденичари, ловджии, банкери.  Според легендата свети Никола, освен покровител на рибарите и мореплавателите, е покровител и на банкерите. Преди да го канонизират за светец той бил лихвар, който помагал на бедни и безпарични, като раздавал богатството си. Но гледал тези, на които правел благодеяния, да не разберат откъде идват те. Преданието казва, че свети Никола незабелязано подхвърлил три кесии със злато в дома на обеднял търговец, за да може да омъжи трите си дъщери и да ги спаси от безчестие.   След 44-годишно прекъсване през 1992 г. Асоциацията на търговските банки и Българската народна банка възстановяват традицията църковният празник Никулден да се отбелязва и като празник на банките и банкерите.  Днес имен ден празнуват всички, които носят красивите имена  Николай, Никол, Никола, Николина, Николинка, Николета, Ненка, Нина, Нинка, Кольо, Нико и Ница. Необходими Съставки  ЗА ШАРАНА  риба - 1 шаран  лук - 2 малки глави ;  гъби - 10 броя  ориз - 2 - 3 супени лъжици  стафиди - 2 супени лъжици  олио  магданоз  лимони - сок  черен пипер  сол  ЗА ТЕСТОТО  брашно - около 2 чаени чаши  яйца - 1 бр.  олио - 2 супени лъжици  оцет - 1 чаена лъжица  сол - 1 кафена лъжица без връх  вода - около 1/2 чаена чаша хладка Начин на приготвяне  Шаранът се почиства и измива хубаво. След като е почистен, се посолява отвън и отвътре със сол. Може да поръсите също от вън и вътре с малко черен пипер и лимонов сок. Шаранът се оставя настрани. Лукът се нарязва на дребно. След което лукът се задушава в малко олио. През това време се режат гъбите отново на дребно. След като лукът придобие светло жълт цвят, към него се прибавят и гъбите.  Отново се задушава. Добавя се и оризът. Пържи се за малко , след което се прибавят 6 - 7 супени лъжици топла вода. Оризът трябва да поеме течността . След като поеме течността се прибавят и стафидите. Плънката се подправя с малко черен пипер и нарязания на дребно магданоз.   Разбърква се хубаво и се сваля от котлона. С готовата плънка се пълни шарана. След това се приготвя тестото за шарана. Брашното се пресява. В него се прави кладенче и се чупи яйцето. Прибавят се олиото, оцета и солта.Може да сложите и по-малко сол. След което се прибавя постепенно и водата.   Замесва се тесто. Готовото тесто се разточва на кора. Оставям малко от тестото за украсата. В тестото се завива шарана, като краищата на тестото остават под рибата. Пълнения шарансе поставя в тава помазана с олио и набрашнена с брашно. С останалото тесто се прави украсата на шарана. Помазвам отгоре тестото с малко олио.   Никулденският рибник се пече на предварително загрята фурна на 180 градуса, за около 30 - 40 минути. Коричката на шарана трябва да се зачерви. След като е готов се вади от фурната поръсва се с вода и се завива за няколко минути.    ", "date": "2018.12.06", "title": "Красиви имена черпят за Никулден, а поверията повеляват..."}
{"url": "https://www.blitz.bg/svyat/koga-li-shche-gi-stignem-v-alyaska-napravikha-chisto-nov-pt-4-dni-sled-7-po-rikhter-video_news644152.html", "text": "Колаж, на който се вижда колко бързо е ремонтиран участък от път в Аляска, се превърна в хит в социалните мрежи. Трасето беше разрушено при земетресението с магнитуд 7 по скалата на Рихтер, разтърсило района в петък.  Четири дни по-късно, пътят изглежда така, сякаш нищо не се е случило. Зейналата яма е запълнена, а асфалтът и пътната маркировка са в идеално състояние.  Случаят предизвика различни коментари. Някои хвалят властите в Аляска за бързата им реакция, докато други са недоволни защо в останалата част от САЩ ремонтите не се извършват толкова бързо.  В събота американското правителство отпусна 5 млн. долара за справяне с последиците от земетресението. До момента има данни за най-малко 50 района, в които трябва да бъдат извършени ремонти.  Междувременно, властите в Аляска помолиха местните жители да не си правят селфита по разрушените пътища, тъй като могат да пострадат.     ", "date": "2018.12.06", "title": "Кога ли ще ги стигнем: В Аляска направиха чисто нов път 4 дни след 7 по Рихтер (ВИДЕО)"}
{"url": "https://www.blitz.bg/svyat/devoyka-otkri-v-doma-si-5-000-mrtvi-prilepi-tova-bilo-kato-film-na-uzhasite_news644025.html", "text": "Филипа Шур каза, че сега не може да се отърве от миризмата на мъртви животни, коато останала в къщата й.  Жителката на Куинсланд, Австралия, избягала от къщата си в ужас, когато видяла какво се е случило там в нейно отсъствие. Дворът, покрит с мъртви прилепи, приличал на сцена от филм на ужасите, съобщава The Sun.  Филипа Шур казва, че 5500 мъртви животни, които вече  били налазени от червеи, са били пръснати в целия двор и дори вътре в къщата.  \"Не мога да се върна там, докато не намеря чистачка, която не само може да се отърве от останките, но и от миризмата им, за да измие мебелите, стените, спалното бельо\"  Факт е, че Австралия има рекордна топлина от 40 градуса по Целзий, което е причинило масова смърт на хиляди прилепи. Поради метеорологичните условия животните са дезориентирани и нахлуват в жилищата на хората. Според друг местен жител, прилепите висят на цели стада по дърветата или лежат мъртви на земята. Превод: БЛИЦ  ", "date": "2018.12.06", "title": "Девойка откри в дома си 5 000 мъртви прилепи. Това било като филм на ужасите"}
{"url": "https://www.blitz.bg/svyat/zemyata-se-raztrese-otnovo_news644009.html", "text": "Земетресение с магнитуд 5,2 беше регистрирано край централната част на Чили, предадават световните медии, като се позовават на Геофизическия институт на САЩ.   Трусът беше усетен в 14:12 ч. местно време (17:12 ч. по Гринуич) на около 9 км на юг-югозапад от пристанищния град Сан Антонио, съобщи институтът. Плиткото земетресение, на дълбочина 40,8 км под повърхността, разлюля сгради в столицата Сантяго. Засега няма данни за пострадали или материални щети.   ", "date": "2018.12.06", "title": "Земята се разтресе отново"}
{"url": "https://www.blitz.bg/svyat/komandvashchiyat-ukrainskite-vms-predlozhi-sebe-v-zamyana-na-plenenite-moryatsi_news644036.html", "text": "Командващият военноморските сили на Украйна адмирал Игор Воронченко предложи себе в замяна на 24-мата пленени от Русия украински моряци.  В интервю за днешния брой на германския в. \"Bild\" той заявява, че е готов да отиде в руски затвор, ако президентът на Русия Владимир Путин освободите задържаните моряци.  \"Къса ми се сърцето, когато виждам войниците си, задържани незаконно в Русия\", добавя адм. Воронченко.  Същевременно, за разлика от президента Петро Порошенко, той казва, че военни кораби на НАТО не биха могли да помогнат на Украйна срещу руската блокада в Азовско море.  \"Има споразумение от 2003 г., по силата на което за влизането на военен кораб (от трета страна - б.р.) в Азовско море е необходимо съгласието на двете страни. Това значи, че дори Украйна да поиска, Русия няма да го разреши.\" - подчертава главнокомандващият украинските ВМС.  Той на свой ред призовава НАТО да увеличи присъствието си в Черно море.    ", "date": "2018.12.06", "title": "Командващият украинските ВМС предложи себе в замяна на пленените моряци"}
{"url": "https://www.blitz.bg/svyat/nato-s-preduprezhdenie-km-kosovo-ne-szdavayte-sobstvena-armiya_news644038.html", "text": "НАТО предупреди косовските власти да не създават собствена армия. По-рано Прищина обяви намеренията си да трансформира силите за сигурност в редовна войска.   Москва заяви, че това намерение е в разрез на резолюция 12 44, която регламентира статута на бившата сръбска провинция.Генералният секретар на НАТО коментира, че тази стъпка и въвеждането на 100-процентови мита върху сръбските стоки, вредят на диалога между Прищина и Белград.   „Това действие се предприема в много неподходящо време. Намеренията на Косово са в разрез с позицията на повечето страни-членки на Алианса и може да имат много негативни последствия за евроатлантическата интеграция”, каза  Йенс Столтенберг, генерален секретар на НАТО.", "date": "2018.12.06", "title": "НАТО с предупреждение към Косово: Не създавайте собствена армия"}
{"url": "https://www.blitz.bg/svyat/spacex-izstrelya-edna-raketa-za-treti-pt_news644037.html", "text": "SpaceX изведе в околоземна орбита рекордните 64 мини спътника, предаде Франс прес.   Калифорнийската компания на   подобри още един рекорд, като използва за трети път първата степен на ракетата си Falcon 9. На снимки, публикувани от Space X, се вижда как въпросната степен на  Falcon 9 каца безпроблемно на автоматизирана платформа в морето, недалеч от калифорнийския бряг. Ракетата изведе в орбита 15 микроспътника и 49 миниатюрни спътника, конструирани в съответствие със стандарта \"КюбСат дизайн\", на 34 клиенти от частния и обществения сектор, включително университети, от 17 държави, сред които Франция, Южна Корея и Казахстан. Всеки от микроспътниците е с тегло няколко десетки килограма, а спътниците \"КюбСат\" тежат още по-малко.", "date": "2018.12.06", "title": "SpaceX изстреля една ракета за трети път"}
{"url": "https://www.blitz.bg/svyat/amerikanets-pogledna-prez-ilyuminatora-na-samoleta-v-nebeto-nad-nyu-york-i-onemya-ot-vidyanoto-video_news644042.html", "text": "Уфолози от известния център \"Муфън\" публикуваха в YouTube видеоклип, на който се вижда светещо тяло. То е снимано от илюминатора на самолет, съобщава популярен сайт за паранормални явления.  Американецът, който успял да го снима, разказва, че го видял, когато бил над Ню Йорк. Той бил много изненадан.  Странното е обаче, че никой в Ню Йорк не забелязал неидентифицирания летящ обект. Трудно е да се предположи, че всички жители на огромния град са спели или са били толкова заети с грижите си, че изобщо не са погледнали към светещото в небето тяло. Всъщност може то да не се е виждало от земята.     ", "date": "2018.12.06", "title": "Американец погледна през илюминатора на самолета в небето над Ню Йорк и онемя от видяното (ВИДЕО)"}
{"url": "https://www.blitz.bg/svyat/iztochnitsi-pred-si-en-en-sashch-izprashchat-boyni-korabi-v-cherno-more-v-otgovor-na-ruskite-deystviya_news644047.html", "text": "Съединените щати са пристъпили към подготовка за изпращане на свои военни кораби в Черно море, съобщава телевизия Си Ен Ен. Медията се позовава на трима източници от американските власти, според които въоръжените сили на САЩ са поискали от Държавния департамент да уведоми Турция за тези планове.     Мярката била „в отговор на действията на Русия против Украйна в Керченския проток”.     Съгласно Конвенцията от Монтрьо Съединените щати трябва да уведомят Турция най-малко 15 дни предварително за предстоящо преминаване на свои военни кораби през Босфора и Дарданелите в Черно море. В мирно време бойни кораби на нечерноморски държави могат да останат в Черно море не повече от 21 дни.  САЩ започват подготовката да пуснат военен кораб в Черно море на фона на високото напрежение след като Русия арестува украински моряци, съобщава и турската Anadolu Agency. Пентагонът поиска Държавният департамент да информира Турция за възможните действия.  Властите заявиха, че плановете за пускането на военен кораб в Черно море са в отговор на руските действия.    , обвинявайки ги за навлизане в териториални води и в провокиране на конфликт.     ", "date": "2018.12.06", "title": "Източници пред Си Ен Ен: САЩ изпращат бойни кораби в Черно море в отговор на руските действия"}
{"url": "https://www.blitz.bg/kriminalni/geymr-iznasilil-uchenichka-zabravyayki-da-izklyuchi-mikrofona-po-vreme-na-igra_news643804.html", "text": "Геймър от Флорида беше обвинен в изнасилване на 15-годишно момиче, което той извърши по време на мрежова игра на Grand Theft Auto. 18-годишният Даниел Енрике Фабиан забравил да изключи микрофона, докато си правел 15-минутна почивка и през цялото време другите участници в играта чували как момичето го молело да спре, съобщава BuzzFeed News.Малко преди това младежът се похвалил на приятелите си, че ще покани ученичката и ще спи с нея. В крайна сметка обаче геймърите станали свидетели на това как жертвата отказала няколко пъти на изнасилвача, а след това започнала да крещи. Въпреки това, след 15 минути Фабиан се върнал в играта, сякаш нищо не се е случило.  Разследването започнало след като жертвата се обърнала към полицията. Момичето казало, че познава Фабиан и затова се съгласила да го посети. Тя седяла на леглото, когато той сложи ръка на бедрото й. После натиснал момичето и започнал да я съблича със сила.  Само три седмици преди инцидента Фабиан бил обвинен в друго изнасилване, при което друго 15-годишно момиче станало негова жертва. Но съдията го освободил под гаранция. Превод и редакция: БЛИЦ  ", "date": "2018.12.06", "title": "Геймър изнасилил ученичка, забравяйки да изключи микрофона по време на игра"}
{"url": "https://www.blitz.bg/intsidenti/katastrofi/plovdivski-shofor-zavi-nekadrno-i-prati-9-godishno-dete-v-bolnitsa_news644072.html", "text": "Катастрофа е станала в район „Изгрев“ в Пловдив. Сигналът за инцидента на ул. \"Ландос\" е подаден около 8 ч. тази сутрин, съобщиха от МВР.     Лек автомобил „Ситроен“ с 38-годишен водач предприел завой и отнел предимството на лек автомобил КИА с 48-годишен шофьор.     9-годишно дете от втората кола е откарано в болница за прегледи. Няма данни за употреба на алкохол.    ", "date": "2018.12.06", "title": "Пловдивски шофьор зави некадърно и прати 9-годишно дете в болница"}
{"url": "https://www.blitz.bg/intsidenti/katastrofi/prestpno-shofor-blsna-bremenna-zhena-v-khaskovo-i-si-plyu-na-petite_news644077.html", "text": "Водач на лек автомобил е ударил бременна жена в Хасково и е напуснал местопроизшествието без да окаже помощ на пострадалата.   Вчера в 8,50 часа в местното управление на полицията е бил получен сигнал от МБАЛ - Хасково, че в отделението е приета потърпевша при пътно произшествие 21-годишна бременна жена. Автопатрулът е установил, че около 7,40 часа на кръстовището между улиците \"Булаир\" и \"Дунав\" неизвестният автомобил е отнел предимството при десен завой и е ударил пресичащата пешеходка. Жената е била приведена в акушеро-гинокологичното отделение с контузия на ляво бедро, без опасност за живота за нея и бебето ѝ. Издирването и установяването на водача с напусналия автомобил продължава.", "date": "2018.12.06", "title": "Престъпно: Шофьор блъсна бременна жена в Хасково и си плю на петите"}
{"url": "https://www.blitz.bg/intsidenti/cherna-prokoba-otkrikha-zamrznal-do-rekata-mzh-zagubil-sina-si-predi-20-dni_news644066.html", "text": "Тежка прокоба се стовари върху семейство от дупнишкото село Крайници, пише struma.bg. Местните са потресени от нелепата смърт на бившия шофьор Пламен Механджийски, на 62 г., който е станал жертва на “бялата смърт” 20 дни след като погреба 31-годишния си син. Пламен е открит замръзнал до коритото на реката, която минава през Крайници, от случайно минаващ жител на селото, тръгнал на работа около 6,30 ч. миналия ден.  Веднага е подаден сигнал на тел. 112 и на място пристигнали криминалисти и дежурен екип от Спешен център – Дупница. Медиците само констатирали смъртта на Пл. Механджийски. Криминалистите са установили, че няма извършено насилие върху починалия, но въпреки тази констатация тялото му е закарано за аутопсия в Кюстендил.  В Крайници се коментира, че Пламен Механджийски вечерта е ходил до негов съселянин, който живее далече от дома му, за да се уточнят кога да изварява ракия на казана. На връщане към дома си най-вероятно мъжът е получил епилептичен припадък, тъй като имал такова заболяване, и е паднал в тъмното до реката. Никой не е минал през това време по пътя и той е починал от измръзване. Съпругата му научила сутринта, че е намерен вкочанен на пътя. Тя гостувала на майка си същата вечер в съседното село Яхиново.  Смъртта на Пламен Механджийски е втората за семейството в рамките на 20 дни. Синът му Росен, който излежавал присъда за кражба в затвора в Бобов дол, бил пуснат предсрочно поради тежко заболяване и преди няколко седмици починал.  Преди да се пенсионира по болест, Пламен Механджийски работил като шофьор. ", "date": "2018.12.06", "title": "Черна прокоба! Откриха замръзнал до реката мъж, загубил сина си преди 20 дни"}
{"url": "https://www.blitz.bg/intsidenti/katastrofi/prokuraturata-zakova-tsveta-taskova-za-kasapnitsata-na-am-trakiya-s-pretsizno-obvinenie-koya-e-fatalnata-greshka_news644079.html", "text": "Окръжна прокуратура- София приключи разследването по повод настъпилото тежко ПТП в района на АМ „Тракия“, при което бе причинена смъртта на шест лица, а останалите 17 пътници в автобуса – средни телесни повреди, съобщиха от прокуратурата.     13.04.2018 год. на АМ „Тракия“ при тежко пътнотранспортно произшествие между лек автомобил марка “Рено Меган“ и автобус марка „Мерцедес“ настъпи смъртта на шест лица, а 17 пътници в автобус получиха средни телесни повреди.     В хода на разследването към наказателна отговорност бе привлечена Цвета Таскова, управлявала лекия автомобил, за особено тежък случай на престъпление по транспорта, за което законът предвижда наказание лишаване от свобода от 3 до 12 години.     От събраните до момента доказателства е установен следният механизъм на настъпване на произшествието:  На 13.04.2018 г., около 11,18 часа на АМ „Тракия“ в района на 27 километър, в посока Пловдив – София, при сухо асфалтово покритие, слънчево време, много добра видимост, продължително прав участък, със скорост 100 км/ч, в дясната пътна лента се е движил автобус марка „Мерцедес“, , управляван от В.Г.Г.     В същото време, посока на движение и пътни условия, със скорост около 120 км/ч се е движил лек автомобил марка „Рено“, модел „Меган“, управляван от Таскова. Предвид по-високата скорост на движение лекият автомобил е застигнал автобуса и е предприел маневра за изпреварването му.     По време на изпреварването, Таскова е предприела завиване вдясно, при което лекият автомобил с челната си дясна част се е ударил в лявата странична част на автобуса в областта около задната ос. Последвало е приплъзване, при което с дясната си предна гума автомобилът е достигнал предната част (пред предна ос ) на ляво предно колело на автобуса. При това предната лява гума на автобуса се е спукала и е била блокирана. В резултат от вклиняването на лекия автомобил в автобуса, последният се е наклонил надясно. За водача на автобуса е било невъзможно контролирането му. Част от пътуващите в пътническото помещение на автобуса, следствие на инерционните сили, са счупили с телата си десните стъкла на автобуса и са изпаднали извън автобуса по затревеното пространство. Автобусът е навлязъл в крайпътното пространство /канавка/ и се е обърнал на дясната си страна.     Пътно транспортното произшествие е било предотвратимо, ако Таскова при извършването на маневрата „изпреварване“ е осигурила минималната странична дистанция.  На 30.11.2018 г. на Таскова е предявено прецизно обвинение за това, че на 13.04.2018 г. на АМ „Тракия“, управлявайки лек автомобил “Рено Меган“, при извършване на маневра „изпреварване“ е нарушила правилата за движение по пътищата по чл. 42, ал. 2, т. 1 : „ Водач, който изпреварва, е длъжен по време на изпреварването да осигури достатъчно странично разстояние между своето и изпреварваното пътно превозно средство“, в резултат на което е настъпил удар между лекия автомобил и автобуса и по непредпазливост е причинила смъртта на шестима пътници и средни телесни повреди на останалите седемнадесет лица.     Предстои предявяване на материалите от разследването на обвиняемата и пострадалите лица, и внасяне на делото с обвинителен акт в Окръжен съд- София.    ", "date": "2018.12.06", "title": "Прокуратурата закова Цвета Таскова за касапницата на АМ „Тракия“ с прецизно обвинение, коя е фаталната ѝ грешка"}
{"url": "https://www.blitz.bg/obshtestvo/skitnik-ot-grtsiya-e-nameren-mrtv-v-gorna-oryakhovitsa_news644086.html", "text": "59 годишен гръцки гражданин е намерен мъртъв под улично стълбище в Горна Оряховица, информира БНР. Няма следи от насилие.   Мъжът е водил скитнически начин на живот. Пребивавал в центъра за временно настаняване „Промяна“ към Евангелската църква в града. Бил е агресивен и тежко болен, а преди три дни сам е напуснал центъра. Петър Благинов от центъра обяснява, че е потърсено семейството му, но то е отказало да поеме грижите за своя роднина. По думите му, днес е било планирано от приюта да го закарат до Гърция, той е починал. Случаят е поет от Окръжната прокуратура. За последния месец това е втори смъртен случай с бездомник в региона.", "date": "2018.12.06", "title": "Скитник от Гърция е намерен мъртъв в Горна Оряховица"}
{"url": "https://www.blitz.bg/intsidenti/stikhii/strakhoviti-vetrove-podkhvrlyat-samoletite-kato-igrachki-na-letishcheto-v-istanbul-video_news644115.html", "text": "Изключително силният вятър в Истанбул се отразява и затруднява заходите на пристигащите пътнически самолети на летища „Ататюрк”, съобщават вестник „Джумхуриет”. Кацащите на летището самолети се разлюляват буквално като малки детски креватчета.     Неприятните за летене атмосферни условия са от ранните сутрешни часове, а моментите на затруднено кацане на самолети на летище „Ататюрк” са заснети на камери и се тиражират в социалните медии.     ", "date": "2018.12.06", "title": "Страховити ветрове подхвърлят самолетите като играчки на летището в Истанбул (ВИДЕО)"}
{"url": "https://www.blitz.bg/intsidenti/samo-v-blits-mladezh-se-izgavri-brutalno-s-politsai-no-sled-tova-zhestoko-szhali-video_news644083.html", "text": "Младеж се изгаври брутално с полицаи, но след това жестоко съжали, видя БЛИЦ. Във видео, качено в социалните мрежи се вижда как около 18-годишен младеж снима себе си, като на заден фон се виждат няколко патрулки.  \"Чакай, че от това слънце не мога да видя нищо. Ей го е! Много е старши!\" започва младежът. На което получава реплика от униформения и му отвръща, че ще \"снима\". После им пожелава лека работа и дано изкарат яко бакшиши днеска. Това обаче ядосва полицаите, които решават да спрат младежа за проверка.  А той вече обърнал се към телефона си казва: Почвам да бегам, бате!. Видеото завършва като се вижда как единият униформен е хванал героят и му иска лична карта.     Клипът е изключително популярен. Вече има над стотици хиляди лайкове, споделяния и коментари.  Появиха се дори и забавни картинки.       ", "date": "2018.12.06", "title": "Само в БЛИЦ! Младеж се изгаври брутално с полицаи, но след това жестоко съжали (ВИДЕО)"}
{"url": "https://www.blitz.bg/intsidenti/katastrofi/verizhno-mele-v-plovdiv-zaradi-zaplesnat-shofor_news644129.html", "text": "На моста на река Марица на околовръстния път в Пловдив е станала верижна катастрофа с три автомобила. Сигналът е около 11 ч.     Лек автомобил \"Опел\" с 24-годишен водач не е спазил дистанция и е ударил отзад товарен автомобил „Фолксваген“ с 49-годишен водач, който от своя страна удря товарна кола „Рено“ с 44-годишен водач.     На място е прегледан вторият шофьор. Освободено е движението, съобщават от полицията.    Кристина ИВАНОВА, БЛИЦ    ", "date": "2018.12.06", "title": "Верижно меле в Пловдив заради заплеснат шофьор"}
{"url": "https://www.blitz.bg/intsidenti/ekskluzivno-i-samo-v-blits-izcheznalata-razvedena-reyndzhrka-imala-mnogo-priyateli-razsledvat-lyubovni-mnogoglnitsi_news644132.html", "text": "Изчезналата от карловската бригада рейнджърка Десислава Стоянова е имала множество връзки, научи БЛИЦ от свои източници. 40-годишната жена не е имала проблеми, поне приятелите й и колегите й в поделението не знаят за такива.   Никой от разпитваните любовници не е дал информация, която може да насочи разследващите къде може да е 40-годишната жена. Въпреки това основната версия е любовни многоъгълници.     Проверка на БЛИЦ установи, че автомобилът на Стоянова, който би трябвало да е паркиран пред дома й, е на ремонт. Смущаващото е, че телефонът на рейнджърката е бил в дома й, а вратата не е била заключена. Това означава, че тя е излязла за малко, да види вероятно някого. Тогава се е случило нещо, което и до сега остава мистерия.     Няма данни в последно време около Десислава Стоянова да е имало скандали, не се е оплаквала на никого, няма данни и да е била в депресия. Единственото, което колегите й от поделението зная е, че тя е изчезнала. Вчера са разпитани десетки хора, никой не е  дал ясна насоченост къде е военнослужещата.     Няма оставено писмо. Стоянова отдавна е разведена, родителските права на сина й са присъдени на бащата.    Кристина ИВАНОВА, БЛИЦ    ", "date": "2018.12.06", "title": "Ексклузивно и само в БЛИЦ: Изчезналата разведена рейнджърка имала много приятели, разследват любовни многоъгълници"}
{"url": "https://www.blitz.bg/intsidenti/misteriozno-izchezna-razvedena-reyndzhrka-ot-61-a-stryamska-mekhanizirana-brigada-snimki_news644119.html", "text": "40-годишната Десислав Стоянова мистериозно е изчезнала от дома си в Карлово. Жената е служител на 61-а Стрямска механизирана бригада. Никой няма връзка с нея от една седмица .     Няма оставено писмо с обяснение къде е Десислава, съобщиха за БЛИЦ разследващи. Няма никакво основание да с смята, че жената не е жива, коментираха още нашите източници.     Стоянова е разведена отдавна. Родителските права на детето ѝ са присъдени на бившия ѝ съпруг.     Тя се е отклонила от работа. Мистерията е пълна, тъй като колата ѝ липсва, но мобилният ѝ телефон е бил в дома ѝ, оставен да се зарежда.  С издирването на рейнджърката се е заела Военна полиция.        Кристина ИВАНОВА, БЛИЦ    ", "date": "2018.12.06", "title": "Мистериозно изчезна разведена рейнджърка от 61-а Стрямска механизирана бригада (СНИМКИ)"}
{"url": "https://www.blitz.bg/intsidenti/ad-v-kipr-nay-malko-trima-dushi-zaginakha-pri-navodneniya_news644160.html", "text": "Най-малко трима души загинаха в резултат на наводнения, причинени от силни дъждове в северната част на Кипър, съобщи вестник Cyprus Mail.Силен поток е ударил кола с четирима пътници. Спасителите са успели да открият телата само на трима от тях, един пътник все още липсва.  Силният дъжд не е спрял да вали на острова от 4 декември. Превод: БЛИЦ  ", "date": "2018.12.06", "title": "Ад в Кипър! Най-малко трима души загинаха при наводнения"}
{"url": "https://www.blitz.bg/intsidenti/katastrofi/brutalna-katastrofa-s-postradali-potrese-varna_news644175.html", "text": "Проишествие е блокирало пътя Горна Трака - Виница. Това става ясно от снимка, публикувана във фейсбук групата \"Виждам те КАТ - Варна\".  На мястото има екипи на полицията, както и линейка.  На този етап се говори, че в при сблъсъка има пострадали хора.        ", "date": "2018.12.06", "title": "Брутална катастрофа с пострадали потресе Варна"}
{"url": "https://www.blitz.bg/intsidenti/pozhari/prvo-v-blits-uzhasyavashch-intsident-vv-fakulteta-a-edin-tsiganin-e_news644173.html", "text": "Ужасяващ инцидент се е разиграл в столичния ромски квартал „Факултета.“ Всичко е станало преди минути на улица „Владимир Куртев“. За това сигнализира читателка на БЛИЦ.  По думите й една от къщите, която се намира на въпросната улица, е избухнала в пламъци.  „Цялата къща гори. Огънят е навсякъде. Много е страшно“, споделя те.  На място има пожарни коли, както и патрулка. Наложило се е пристигането на линейка, тъй като според читателката ни един от ромите, обитавали в къщата е бил много зле.   „Откараха го в болницата“, казва тя.  Самоличността и състоянието на въпросния мъж все още не са ясни.  Не се знае и каква е причината, довела до огнения ад, погълнал цялата къща.  На   БЛИЦ очаква новини, снимки и видео от своите читатели в цяла България и по света    ", "date": "2018.12.06", "title": "Първо в БЛИЦ! Ужасяващ инцидент във „Факултета“, а един циганин е…"}
{"url": "https://www.blitz.bg/layfstayl/shoubiznes/yana-marinova-se-obyasni-v-lyubov-na-snimka_news644205.html", "text": "Актрисата Яна Маринова за пореден път сподели колко много обича Варна. Тя пусна снимка в пррофила си в Инстаграм от морската столица.   Под нея красивата ни актриса написа: \"Обожавам да имам представления във Варна... заради страхотната публика и моренцето\".", "date": "2018.12.06", "title": "Яна Маринова се обясни в любов на... (СНИМКА)"}
{"url": "https://www.blitz.bg/svyat/vzriv-na-benzinostantsiya-do-rim-2-zaginali-i-17-raneni_news644030.html", "text": "Двама души загинаха и най-малко 17 бяха ранени при мощна експлозия на бензиностанция в Италия, предаде ДПА, като се позова на агенция АНСА.     Взривът е избухнал, когато товарен камион, превозващ запалима течност, е спрял за зареждане на бензиностанция на автомагистрала \"Салария\" на 30 километра от столицата, съобщават италианските медии.     Цистерната се запалила на бензиностанцията поради неизвестни засега причини. Последвалата експлозия била толкова силна, че изхвърлила цистерната и пожарна кола на няколко метра.     Сред жертвите при взрива в град Фара ин Сабина, на около 50 километра североизточно от столицата Рим, е един огнеборец. \"Ситуацията вече е под контрол\", съобщи във Фейсбук кметът на Фара ин Сабина Давиде Базиликата.  Мястото на експлозията все още е недостъпно и трафикът е пренасочван. ", "date": "2018.12.06", "title": "Взрив на бензиностанция до Рим, 2 загинали и 17 ранени"}
{"url": "https://www.blitz.bg/obshtestvo/zatvorikha-8-zavedeniya-predi-studentskiya-praznik_news644201.html", "text": "Заведения са спрени от експлоатация, а общо 38 акта за констатирани нарушения са съставени до вчера при проверките на увеселителни обекти преди студентския празник. Огнеборци проверяват дали в дискотеки, механи и т.н. правилно функционират осветителните и противопожарните системи и дали има нормален достъп до аварийните изходи.  Полицията обяви засилени мерки за гарантиране на сигурността на студентите и празнуващите. Така от сутринта на 8 декември до началото на следващия ден ще се провежда специализирана операция на Пътна полиция в цялата страна. Ще се проверяват водачите за алкохол и наркотици, а автомобилите – за техническа годност и изрядни документи. Пред всички по-големи заведения ще има патрули и няма да се допускат пияни или въоръжени посетители.  На 8 декември сутринта на територията на цялата страна ще започне специализирана полицейска операция на Пътна полиция, която ще продължи и следващия ден. Екипите ще следят за каране на коли от неправоспособни водачи или от шофьори, употребили алкохол или дрога, поясни на пресконференция вчера главен инспектор Петър Соколов от отдел Пътна полиция към ГДНП. По думите му те ще са безкомпромисни към онези участници в пътното движение, които грубо нарушават Закона за движение по пътищата и с поведението си създават опасност за останалите. Инспектор Соколов призова след празника зад волана да застане най-опитният водач и преди да поеме по обратния път, той да е отпочинал, в никакъв случай да не шофира след употреба на алкохол или наркотични вещества.  „Полицейското присъствие около увеселителните и питейните заведения, където ще има празнуващи на 8 декември, ще бъде засилено и в случай на необходимост младите хора ще могат бързо да се обръщат за помощ от силите на реда“, обяви инспектор Стефан Андреев от Охранителна полиция. Той допълни, че полицейските екипи са провели срещи с охранителните фирми и са разменени контакти, ако е необходима бърза реакция. Проведени са инструктажи в заведенията да не се допускат въоръжени и пияни.  Над 6000 проверки са извършени от служителите на пожарната на места, където се очакват празнуващи, обобщи главен инспектор Стефан Стефанов от ГДПБЗН. Връчени са 1300 разпоредителни документа с предписания, които в кратки срокове трябва да бъдат изпълнени, има и 38 акта за установени административни нарушения. Ще се извърша и последващ контрол върху изпълнението на предписаните дейности. По време на празника ще има допълнителни дежурства, каза още Стефанов. ", "date": "2018.12.06", "title": "Затвориха 8 заведения преди студентския празник"}
{"url": "https://www.blitz.bg/layfstayl/za-damite/misteriyata-e-razgadana-taro-khoroskop-razkri-vsichko-za-koeto-zodii-tryabva-da-se-gotvyat-prez-2019-godina-karti_news643906.html", "text": "От   вече ви разкриха  . Не пропуснаха и да ви покажат  .   Разкриха ви и че  . Малко след това от   решиха да ви разкрият за какво  .  Важно е да припомним, че през 2019 година може да очакваме много възходи и падения, но и бързо възвръщане. Колелото на съдбата ще се завърти за всеки човек, независимо от зодията. Вихърът на съдбата през 2019 година ще бъде свързан с кариерата и паричната сфера. В тези области промените ще са най-вероятни.", "date": "2018.12.06", "title": "Мистерията е разгадана: Таро хороскоп разкри всичко, за което зодии трябва да се готвят през 2019 година (КАРТИ)"}
{"url": "https://www.blitz.bg/svyat/amerikanski-iztrebitel-se-sblska-ss-samolet-s-130-kray-bregovete-na-yaponiya_news644028.html", "text": "Американски изтребител-бомбардировач F/A-18 и транспортен самолет КС-130 се сблъскаха край бреговете на Япония.   Двата самолета излетели от американската военноморска база „Ивакуни“ и са провели „планиран учебен полет“. Не се съобщава колко е броят на хората в самолетите. Извършва се спасителна акция. ", "date": "2018.12.06", "title": "Американски изтребител се сблъска със самолет С-130 край бреговете на Япония"}
{"url": "https://www.blitz.bg/svyat/podpiynala-debelana-stovari-telesata-si-vrkhu-krekhkiya-si-priyatel-i-se-sluchi-ogromna-tragediya-snimki_news643716.html", "text": "Пухкава американка от Пенсилвания се призна за виновна, че е задушила приятеля си, съобщава GoErie.com. През март тази година 44-годишната Уинди Томас, която тежи 133 кг., се скарала с гаджето си Кино Бътлър.   Тя го ударила с крака на масата, срязала му ръката с нож, а след това легнала върху него, закривайки лицето му с корема си. 57-килограмовият мъж не успял да се освободи от огромния товар, който лежал върху него и се задушил.  Адвокатът на Уинди Марк дел Дука твърди, че клиентката му е извършила убийството непреднамерено. По думите му, тя пийнала малко повечко алкохол и припаднала върху приятеля си. Когато се събудила и осъзнала какво е направила, незабавно извикала полиция.  Прокурорът по делото обаче оспорва версията, отбелязвайки, че по главата на жертвата са открити следи от множество удари, нанесени с крака на масата, което доказвало желанието на Томас да му навреди.  44-годишната жена е призната за виновна в убийство от III степен. Грози я наказание от 18 до 36 години затвор в зависимост от поведението й. Окончателната присъда по делото ще бъде прочетена в края на декември. Превод: БЛИЦ    ", "date": "2018.12.06", "title": "Подпийнала дебелана стовари телесата си върху крехкия си приятел и се случи огромна трагедия (СНИМКИ)"}
{"url": "https://www.blitz.bg/layfstayl/skorost/polemika-v-mrezhata-koy-tryabva-da-izchaka-i-dade-pt-na-tova-krstovishche_news644005.html", "text": "Въпросите за предимство на кръстовище обикновено създават доста главоболия на кандидат шофьорите. Ситуацията от илюстрацията не е по-различна и предизвиква ожесточена полемика в мрежата.  Възможните варианти за отговор са два:  1) Леката кола  2) Автобусът  Преди да пристъпим към диреното на верния отговор нека да напомним, че шофьорите трябва да бъдат винаги концентрирани и внимателни на пътя, а особено на кръстовищата. Защото именно там се случват огромно количество тежки ПТП.   Всички правила за движение са важни, но тези за преминаване през кръстовище шофьорите трябва да знаят, дори на сън да ги попитат да отговорят правилно.  ", "date": "2018.12.06", "title": "Полемика в мрежата: Кой трябва да изчака и даде път на това кръстовище?!"}
{"url": "https://www.blitz.bg/intsidenti/pozhari/golyama-tragediya-vv-vidinsko_news644227.html", "text": "Възрастни мъж и жена са загинали при пожар в дома си в Ново село, област Видин, съобщават от областната дирекция на МВР.   Пожарът е възникнал днес следобед в стая в двуетажната къща на семейството.  Телата са транспортирани за аутопсия, извършен е оглед.  В хода на досъдебното производство ще се установява причината за инцидента. ", "date": "2018.12.06", "title": "Голяма трагедия във Видинско"}
{"url": "https://www.blitz.bg/svyat/facebook-otnovo-se-srina-vizhte-kde-preksna-sotsialnata-mrezha-karta_news644014.html", "text": "Най-много са оплакванията от Великобритания, Франция, Полша и Унгария. Сривът на най-голямата социална мрежа се наблюдава предимно в Европа, но започнаха да се появяват данни, че се разпространява и в другите държави, пише калдата. Най-много са оплакванията от Великобритания, Франция, Полша и Унгария. Показаната от Downdetector карта показва, че и България е засегната, предава Марица.    Според тази информация, 42% от потребителите не могат да се логнат в своите акаунти, понеже системата ги изхвърля. При 37% от потребителите Facebook изобщо не се зарежда. А при 20% не се появяват изображенията и снимките. Първите сривове бяха регистрирани днес в ранния следобед. Към 16 часа броят на оплакванията намаля, но Facebook работеше с прекъсвания. Недоволни останаха и потребителите на Instagram. При 72% от тях не се зареждаше новинарската лента, 17% не можеха да влязат в своите акаунти, а при 9% от потребителите сайтът не се зарежда. Жалбите от работата на Instagram са по-малко, но географията на засегнатите държави е по-обширна. Освен Великобритания, Франция, Полша и Унгария, най-много сривове бяха засечени и в САЩ, Япония, Русия и Италия. Съвсем наскоро също имаше тотален срив в работата на Facebook, когато много потребители виждаха единствено съобщението Service Unavailable", "date": "2018.12.06", "title": "Facebook отново се срина! Вижте къде прекъсна социалната мрежа (КАРТА)"}
{"url": "https://www.blitz.bg/svyat/kiev-dava-zaden-posochi-uslovie-za-otmyana-na-voennoto-polozhenie_news644013.html", "text": "Министър-председателят на Украйна Володимир Гройсман допусна, че действащото военно положение в няколко области на страната може да бъде отменено предсрочно.   „Ако не усещаме никаква опасност, то няма основание за продължаване на военното положение. Също така, ако ситуацията се нормализира, може да се помисли за предсрочното му прекратяване“, обяви Гройсман.  По-рано депутатът от Радата, Иван Винник, заяви, че военното положение може да продължи, ако „наложената от Русия“ ситуация не се нормализира. Върховната Рада одобри указ на президентът на Украйна за въвеждане на военно положение в десет области на страната за 30 дни. ", "date": "2018.12.06", "title": "Киев дава заден, посочи условие за отмяна на военното положение"}
{"url": "https://www.blitz.bg/obshtestvo/simoptitsite-sobshchikha-baya-stranna-prognoza-v-sledvashchite-dni-shche_news644222.html", "text": "Утре над страната облачността ще е разкъсана, минималните температури ще са от минус 5° до 0°, а максималните – между 3° до 8°. През нощта над по-голямата част от страната ще е предимно ясно. В сутрешните часове в Дунавската равнина ще се образува ниска слоеста облачност или мъгла, които ще се задържат почти през целия ден. Утре над страната облачността ще е разкъсана, предимно средна и висока. Ще е почти тихо. Атмосферното налягане бавно ще се понижава и ще е по-ниско от средното за месеца. Такава е прогнозата за времето на Националния институт по метеорология и хидрология (НИМХ) при БАН, съобщена от дежурния синоптик Боряна Маркова, цитирана от Фокус. По Черноморието  в сутрешните часове ще има ниска облачност или мъгла. През деня облачността ще се разкъсва и намалява до предимно слънчево. Ще духа слаб до умерен вятър предимно от запад. Максималните температури ще са 4°-6°. Температурата на морската вода е 9-11°. Вълнението на морето ще бъде 1-2 бала. В планините  ще е предимно слънчево. Ще духа до умерен северозападен вятър. Максималната температура на височина 1200 метра ще е около 4°, на 2000 метра – около минус 3°. В събота  в планините и планинските райони ще се затопли още малко и на места в Предбалкана и в Източна България дневните температури ще достигнат и надхвърлят 10°-12°. В останалата част от страната максималните ще са между 4° и 9°. Минимални – между минус 6° и минус 1°. Облачността ще е разкъсана, по-късно през деня от запад ще се увеличава и вплътнява.  През нощта срещу неделя и в неделя  от запад ще започнат превалявания, в планините – от сняг, в равнинната част от страната - отначало от дъжд. От северозапад, с временно усилване на вятъра, ще започне понижение на температурите и във високите котловинни полета и Предбалкана дъждът ще се примесва и ще преминава в сняг. В Източна България температурите все още ще са високи и ще вали дъжд.  В понеделник  бъде ветровито и предимно облачно. Ще има и превалявания – в Предбалкана и по високите котловинни полета – от сняг, по Черноморието и в Югоизточна България - от дъжд. По-съществени ще са валежите в югоизточната половина от страната, а покрай Дунав вероятността за валежи е малка.     ", "date": "2018.12.06", "title": "Симоптиците съобщиха бая странна прогноза: В следващите дни ще..."}
{"url": "https://www.blitz.bg/zdrave/zdravni-novini/za-lechenieto-na-pankreasa-ima-3-prirodni-produkta-za-koito-lekarite-ne-govoryat_news643730.html", "text": "Основните функции на панкреаса са производството на храносмилателни ензими и инсулин, хормон, който регулира енергийния метаболизъм на глюкозата в тъканите.   Когато тези основни процеси са разрушени поради болест, цялото тяло неизбежно страда. Има много медикаменти за лечение на панкреаса, но всички те са вредни за черния дроб . Как да постъпим? Използвайте един от тези природни продукти, които нямат странични ефекти!", "date": "2018.12.06", "title": "За лечението на панкреаса има 3 природни продукта, за които лекарите не говорят"}
{"url": "https://www.blitz.bg/zdrave/koi-priznatsi-na-rak-se-kriyat-pod-noktite-i-po-krakata_news643743.html", "text": "Учените предполагат, че повече от една трета от цялото население на планетата рано или късно ще се разболее от рак. Разрушителните клетки могат да убият здравата околна тъкан, включително жизненоважни органи.   Можете да проверите риска от фатален рак на кожата, само като проверите цвета на пръстите на краката. Злокачествен меланом Злокачественият меланом има много потенциални прояви. Този рак се проявява първо като потъмняване на малка част от кожата или изглежда като следа от удари. Около една трета от случаите обаче нямат кафяв пигмент и следователно се появяват розови, червени или оранжеви образувания.", "date": "2018.12.06", "title": "Кои признаци на рак се крият под ноктите и по краката?"}
{"url": "https://www.blitz.bg/zdrave/zdravni-novini/d-r-nataliya-temelkova-posochi-nay-efikasnoto-lechenie-na-osteoporozata_news643891.html", "text": "Над 20 студенти от Националната художествена академия се включиха в конкурса за рисунки върху керамични чинии на тема “Внимание, чупливо!”. На 26 ноември в столичния “Парадайс център” бе открита изложба с изрисуваните керамични чинии, посветена на превенцията на остеопорозата. Информационната кампания “Внимание, чупливо!” цели да привлече общественото внимание върху необходимостта от ранната профилактика и превенция на остеопорозата. Същността на това заболяване обясни д-р Наталия Темелкова - ендокринолог в “Александровска болница”. Ето какво посъветва тя и читателите на в. “Доктор”.   - Д-р Темелкова, каква е заболеваемостта от остеопороза в България? - Едно от последните проучвания на Българското дружество по ендокринология беше през 2008 - 2009 г. То установи на базата на измерване на бедрена шийка, че около 280 000 от жените над 50 г. имат остеопороза и около 700 000 са с остеопения - междинното състояние между нормална костна плътност и остепороза. Това означава, че около 25% от българките над 50 г. са с остеопороза. Приема се, че около 160 000 мъже в България имат остеопороза. Честотата на заболяването се увеличава с напредването на възрастта. По световна статистика всяка трета жена и всеки пети мъж над 50-годишна възраст е възможно да получи остеопорозна фрактура. Проблемът е много сериозен.  Остеопорозата засяга все повече хора. Една от причините е увеличената продължителност на живота. Тоест все повече хора успяват да доживеят своята остеопороза. Има и много сериозни рискови фактори за остеопороза в съвременния начин на живот - неправилният начин на хранене, тютюнопушенето, обездвижването.  Промяната в хранителните и двигателните навици на днешните хора и по-дългият живот увеличават значително броя на страдащите от остеопороза. Нашите баби са яли много сирене и са работели физическа работа. Затова при тях остеопороза се е срещала рядко. Докато сегашното и всяко следващо поколение ще страда повече от това заболяване.  Някои от медикаментите, които се използват в терапията на други заболявания, също допринасят за намаляване на костната плътност. Ето защо, ако сме добре и навреме информирани, бихме могли да предотвратим фрактурите  Това е изключително важно не само за конкретния пациент, но и за цялото общество, защото лечението на последиците от фрактурите при остеопороза е изключително скъпо за здравната система. Много по-евтино и ефективно е да се обърнем към профилактиката. ", "date": "2018.12.06", "title": "Д-р Наталия Темелкова посочи най-ефикасното лечение на остеопорозата"}
{"url": "https://www.blitz.bg/zdrave/zdravoslovno/shok-shopskata-salata-bila-pagubna-za-organizma_news643910.html", "text": "Дори едно малко дете знае, че яденето на осолена риба и млечни продукти може да доведе до храносмилателни проблеми. Но има огромен брой други опасни комбинации, които могат не просто да ви накарат да се почувствате зле, но дори и да ви отровят. И ако се приемат често, могат да ви разболеят пагубно.   Ето една селекция от 7 комбинации от продукти, които определено не трябва да приемате заедно:  Сандвич и кафе Когато нямаме време да приготвяме пълната си закуска сутрин, предпочитаме бързо да си направим сандвичи и да ги изядем заедно с кафе. Това е обилна опция за закуска, но не е много полезна. Например, поради хляба в сандвича, хранителните вещества от сиренето не се абсорбират. Ако ядете сандвичи с наденица и пиете мигновено кафе, то след известно време можете да почувствате дискомфорт в стомаха. Ето защо, да ги комбинираме, не си заслужава. Ако харесвате сандвичи, тогава е по-добре да ги ядете със зелен или билков чай.", "date": "2018.12.06", "title": "Шок! Шопската салата била пагубна за организма"}
{"url": "https://www.blitz.bg/obshtestvo/izkustveni-slzi-spasyavat-ochite-pri-mrsen-vzdukh_news644046.html", "text": "Фините прахови частици увреждат всички органи и системи. Най-тежко те се отразяват на сърцето и кръвоносните съдове, на белите дробове и мозъка, съобщиха пулмолози, цитирани от .     От усложнения или заболявания в България всяка година умират над 15 000 души. Лекари са изчислили, че един човек, ако живее до 70-годишна възраст, поглъща и изхвърля през живота си близо 5 кг прахови частици. Организмът е приспособен така, че успява да се освободи от някои от тях чрез урината и фекалиите, докато други се абсорбират в кръвта и дават своето отражение.     Пътят до белия дроб е устроен така, че в него трудно да попадат вредни механични дразнители. Ако обаче въпросните прахови частици са много малки, под 2,5 микрона, те успяват да преодолеят носните прегради и да достигнат белите дробове. Когато се натрупа голямо количество от тях, човек развива фиброза.     Тя представлява удебелена тъкан, която не изпълнява никакви функции, но затруднява дишането. Възможно е обаче те са предизвикат и емфизем. При него прегладите на алвеолите започват да се рушат, образуват се големи дупки, подобно на швейцарско сирене. При замърсяване на въздуха с фини прахови частици, първи започват да страдат пациентите с дихателни проблеми като например астматиците и хората с хронична обструктивна белодробна болест. Силно уязвими са още активните, но и пасивните пушачи, както и малките.     „Децата имат къси дихателните пътища и в белите им дробове много по-лесно прониква студеният въздух заедно с токсичните газове. Затова съветваме майките, в случаи на замърсяване, да не ги извеждат навън или да ограничат до минимум излизането от вкъщи“, посъветва пулмологът д-р София Ангелова. Науката доказва, че при пушачите ресничките от ресническия епител са парализирани и не успяват да изчистват своевременно токсините, които са полепнали по дихателните пътища. Така, отровните газове проникват много по-лесно, а с тях още вирусите и бактериите. По тази причина пушачите много по-често боледуват от грип и остри вирусни инфекции. Невролози пък поясниха, че замърсеният въздух свива кръвоносните съдове, което от своя страна намалява оросяването на мозъка.     Когато човек живее продължително време в силно замърсена среда с прахови частици, е напълно възможно да развие деменция.     Д-р Ангелова съветва при завишени показатели на фините прахови частици хората да ползват плетени шалове, като покрият с тях устата и носа си. В този случай санитарните маски, каквито ползваме по време на грипна епидемия, не предпазват добре. Те бързо се овлажняват и така частиците полепват по тях. Освен това, те не прилепват плътно до лицето.     Немско изследване показа, че замърсяването на въздуха със сажди и фини прахови частици, ускорява физическото стареене на кожата. В дни със завишени нива на запрашаване оплакванията са от болки в гръдния кош, сърцебиене, затруднено дишане и отпадналост. Възможно е подуване на клепачите и зачервяване на очите.     Рискът за здравето, провокиран от праховите аерозоли, варира в продължение на целия човешки живот – той е по-висок през детството, относително по-нисък в млада възраст, отново се повишава с напредване на възрастта. Замърсяването на въздуха създава проблеми и на очите – възпаления и дразнене. Затова офталмолозите съветват при високи нива на замърсяване хората да излизат с очила, а когато се приберат вкъщи, да си накапват изкуствени сълзи. Чрез сълзенето ще се отделят някои от по-едрите частици. В случай, че окото и клепачът са зачервени и раздразнени, се препоръчва по половин чаша сок от моркови три пъти дневно.    ", "date": "2018.12.06", "title": "Изкуствени сълзи спасяват очите при мръсен въздух"}
{"url": "https://www.blitz.bg/obshtestvo/vazhna-novina-za-vsichki-khora-s-telk_news643883.html", "text": "Националната експертна лекарска комисия ще води информационна база данни за всички хора, преминали през ТЕЛК/НЕЛК с трайно намалена работоспособност, вид и степен на увреждане. Това реши Народното събрание миналата седмица при приемането на Закона за бюджета. Ще се създаде също Национална здравноинформационна система, която ще се администрира и поддържа от Министерството на здравеопазването.   Системата ще събира, обработва и съхранява информация за здравното състояние на населението чрез електронен здравен запис на всеки гражданин. Освен това ще включва всички регистри, информационни бази от данни и системи, които се водят от Министерството на здравеопазването и неговите второстепенни разпоредители с бюджет, лечебни и здравни заведения, НЗОК и застрахователните дружества.  Право на безвъзмезден достъп до Националната здравноинформационна система имат всички граждани, както и застрахователните дружества, лечебните и здравните заведения и Националната здравноосигурителна каса.", "date": "2018.12.06", "title": "Важна новина за всички хора с ТЕЛК"}
{"url": "https://www.blitz.bg/zdrave/zdravni-novini/konsultatsiya-mozhe-li-lichniyat-lekar-da-ni-izprati-na-ekhokardiografiya_news644107.html", "text": "Детето ми е на три години и ни предстои преглед при детски кардиолог. От лечебното заведение, в което записах час, ме информираха, че трябва да отида на прегледа със следните направления: талон 3 и талон 3А с код 35. Личният лекар на детето ми каза, че той може да ми даде само направление за прегледа при кардиолога, а направление за ехокардиография ще получа от кардиолога на място при прегледа. Отново звъннах в лечебното заведение, в което имаме записан час, и оттам ми отговориха, че кардиологът не може сам към себе си да издаде направление за ехокардиография, а трябва личният лекар на детето да ни пренасочи към педиатър, който ще ни даде въпросното направление. Моля за информация, как да процедирам в тази ситуация и от кого бих могла да получа необходимите направления?", "date": "2018.12.06", "title": "Консултация: Може ли личният лекар да ни изпрати на ехокардиография?"}
{"url": "https://www.blitz.bg/obshtestvo/smrtonosen-risk-ot-dlgoto-spane-ustanovi-izsledvane-s-uchastieto-na-116-000-dushi_news643992.html", "text": "Международен екип от учени проведе обширно проучване и установи колко трябва да трае здравият сън, като отклоненията от тези норми имат изключително сериозни последици за здравето, дори с летален изход.  Резултатите от техните изследвания са публикувани в списанието на Европейското кардиологично дружество.  Наблюденията са продължили около осем години. Експертите са анализирали дневниците за сън на повече от 116 хил. души на възраст от 35 до 70 години. В резултат на това те са стигнали до заключението, че колкото по-дълго спи човек, толкова повече нараства рискът от смърт от сърдечно-съдови заболявания.  ", "date": "2018.12.06", "title": "Смъртоносен риск от дългото спане установи изследване с участието на 116 000 души"}
{"url": "https://www.blitz.bg/zdrave/zdravni-novini/dots-d-r-aleksandr-oskar-psikhogenni-problemi-rushat-zrenieto-na-detsata_news643892.html", "text": "Доц. д-р Александър Оскар е невроофталмолог и детски офталмолог в Клиниката по очни болести на Университетска болница “Александровска” и доцент към Катедрата по офталмология на Медицински университет - София. Има над 70 публикации в списания в България и чужбина, както и повече от 50 участия в научни конгреси. Да припомним, че миналата година д-р Александър Оскар получи отличието “Значка на София” по предложение на кмета Йорданка Фандъкова.    От началото на 2016 г. д-р Оскар е председател на Организацията на евреите в България “Шалом”, а през 2012 г. организацията, съвместно с УМБАЛ ”Александровска”, стартира инициативата “Нарави добро” за очни прегледи на деца на възраст от 4 до 10 години. През всичките тези години чрез тази инициатива са прегледани хиляди деца не само от столичния град, но и от страната, като една част от тях са получили и безплатни очила.   Какви са основните причини, водещи до психогенно обособените зрителни нарушения при децата? Как се проявяват тези нарушения? Какъв е подходът при тяхното лечение и какво е участието на родителите? Отговор на тези и още въпроси вижте в интервюто с доц. д-р Александър Оскар. - Д-р Оскар, впечатлих се от ваша статия, в която обяснявате, че зрението на децата може да се наруши и по чисто психогенни причини. Но първо искам да ви попитам на каква възраст могат да се случат тези зрителни, психогенно обусловени   нарушения? - Психогенно обусловени зрителни нарушения при децата могат да се случат на възраст 3-4 години до края на пубертета. Като най-висока е честотата им за възрастта между 8-9 и 12-13 години. По-често този проблем се наблюдава при момичетата, при по-емоционалните деца. Особено при деца, които имат някакъв семеен проблем (например родителите са в конфликт) и, разбира се, при деца, които са подложени на систематичен тормоз в училище. Пък и като цяло психогенната среда, в която живеем, значително допринася за разпространението на този проблем. През последните години той придобива много сериозни мащаби: като цяло, честотата е около 1,4 на 1000 деца годишно. Все повече родители водят на преглед децата си, които се оплакват, че не виждат добре, а реално няма никаква причина за това. ", "date": "2018.12.06", "title": "Доц. д-р Александър Оскар: Психогенни проблеми рушат зрението на децата"}
{"url": "https://www.blitz.bg/obshtestvo/stolitsa/samo-v-blits-stranno-arkhitekturno-khrumvane-v-tsentra-na-sofiya-prikrepeno-ss-svinski-opashki-shashardisa-vsichki-snimki_news644187.html", "text": "Доста странно архитектурно хрумване. Около това мнение се обединиха всички, които видяха на живо или снимки, качени в социалните мрежи, това, което се появи днес в центъра на София.  Оказа се, че на ограничителните колчета, който са поставени на централния булевард „Цар Освободител“ в участъка от софийския университет до Орлов мост, са поставени странни платна.   Всички се чудят и маят дали тези платна са от пластмаса или са метални. Факт е обаче, че са вързани със свински опашки.   Чия е тази гениална идея, както и какво е предназначението им все още остава загадка.  За капа в социалната мрежа веднага се появи подигравателен колаж, на който върху платформите е написано \"Локо София\".   БЛИЦ припомня, че преди време  . На   БЛИЦ очаква новини, снимки и видео от своите читатели в цяла България и по света   ", "date": "2018.12.06", "title": "Само в БЛИЦ! Странно архитектурно хрумване в центъра на София, прикрепено със свински опашки, шашардиса всички (СНИМКИ)"}
{"url": "https://www.blitz.bg/obshtestvo/rosen-zhelyazkov-nashite-prevozvachi-sa-po-dobrite-prevozvachi_news644194.html", "text": "Само България и Литва бяха с твърдо не на всички законодателни предложения, заяви транспортният министър Росен Желязков, коментирайки законодателния пакет на Макрон за международните прeвозвачи, по bTV.   Той посочи, че на 10 януари е предвидено заседанието в Европейския парламент. По думите му това е един от законодателните пакети, по които продължаваме да се разделяме. За съжаление някои от колегите от Централна Европа ни наричат още Източните държави. За съжаление още съществува това разделение, каза транспортният министър. Ние не само говорим на различни езици, но започваме да приличаме на строителите на вавилонската кула и тя може и да рухне. Нашите превозвачи са по-добрите превозвачи, каза Росен Желязков. За съжаление в националните законодателства на Франция, Германия, Белгия, Австрия, а от скоро и в Испания се въведоха рестриктивните мерки. Предпочете се да се направят законодателни промени общи за ЕС, макар те да са протекциониращи за едни, и дискриминиращи за други държави, коментира още той.", "date": "2018.12.06", "title": "Росен Желязков: Нашите превозвачи са по-добрите превозвачи"}
{"url": "https://www.blitz.bg/zdrave/zdravni-novini/smrtonosno-i-izklyuchitelno-opasno-obrnete-vnimanie-na-6-te-ranni-priznatsi-na-tromboza_news643901.html", "text": "Кръвните съсиреци са хубаво нещо. Ако се нараним, те са тези, които помагат на кръвта да се съсири, така че кървенето да спре. Но понякога се образуват кръвни съсиреци, чийто външен вид е нежелан и може да създаде здравословни проблеми и дори заплаха за живота.   Опасност от тромбоза \"Когато се образуват кръвни съсиреци в системата на дълбоките вени, те могат да бъдат болезнени и много опасни\", казва Луис Наваро от Ню Йорк. Образуването на такива съсиреци се нарича дълбока венозна тромбоза. Кръвните съсиреци приличат на бетонни блокове, които блокират пътя за кръвопотока: създават задръствания в кръвоносната система и не позволяват на кръвта да достигне до желаните органи. Ситуацията може да бъде допълнително усложнена, ако в белите дробове има кръвен съсирек. Това се нарича белодробна емболия и пречи на жизнените органи да получат необходимия кислород. Може дори да доведе до смърт. Ето защо е необходимо да се запознаете с някои признаци, на които хората често не обръщат внимание, въпреки че те могат да ни предупредят за риска от тромбоза.", "date": "2018.12.06", "title": "Смъртоносно и изключително опасно! Обърнете внимание на 6-те ранни признаци на тромбоза"}
{"url": "https://www.blitz.bg/zdrave/prigotvyate-tazi-smes-za-5-minuti-i-se-sboguvate-s-bolnoto-grlo-oshche-sshchiya-den_news643736.html", "text": "Ще излекувате болните гърла на малки и големи бързо с тази вълшебна смес от мед, лимон и сода. Тези 3 съставки ще спрат настинката още в зародиш, а сместа се приготвя точно за 5 минути.     Необходими са ни: мед - 1/2 ч.л. лимон - 1/2 сода бикарбонат", "date": "2018.12.06", "title": "Приготвяте тази смес за 5 минути и се сбогувате с болното гърло още същия ден"}
{"url": "https://www.blitz.bg/zdrave/zdravni-novini/d-r-tanya-rakadzhieva-razkri-taynata-na-yaponskata-igloterapiya-na-prof-yamamoto_news644113.html", "text": "Д-р Таня Ракаджиева е специалист по акупунктура и акупресура и китайска народна медицина. Завършила е Медицинския университет в Пловдив; има специализация по акупунктура и акупресура от Медицински университет - София; курс по рейки - всички нива; лечение с прана; су-джок терапия. Д-р Ракаджиева е член на БЛС, както и на Българското дружество по традиционна китайска медицина. Тя практикува и японската New Scalp-акупунктура на проф. Ямамото.    - Д-р Ракаджиева, в какво се състои комплексната терапия, която прилагате? Индивидуална ли е тя за всеки пациент? Какви методики и процедури прилагате във вашата практика? - Да, комплексната методика е индивидуална за всеки пациент. Аз прилагам както класическа китайска иглотерапия, така и японската иглотерапия на проф. Ямамото. Веднага обяснявам, че при нея иглите се поставят на скалпа.  Практикувам и аурикулотерапия, при която иглите се поставят на ухото, тъй като там се намират проекционните зони на всички органи. А иначе терапевтичните процедури, които влизат в комплексната методика, са: иглотерапия; лазертерапия; лазерна козметика; електроакупунктура; вендузен масаж; су-джок и моксотерапия; аурикулотерапия. Искам да изтъкна, че тези методики могат да се прилагат при всички пациенти с изключение на бременни жени и онкоболни.", "date": "2018.12.06", "title": "Д-р Таня Ракаджиева разкри тайната на японската иглотерапия на проф. Ямамото"}
{"url": "https://www.blitz.bg/obshtestvo/stolitsa/eto-koga-shche-mozhem-da-ptuvame-ss-zeleno-biletche_news644176.html", "text": "При прогноза на НИМХ за жълт код за мъгла, Столична община ще има право да пуска мярка „зелен билет“,  каза пред журналисти общинският съветник от ГЕРБ и председател на Комисията по околна среда към Столичния общински съвет Лорита Радева.  Целта на тази мярка е да се намали движението по улиците с лични автомобили и гражданите да използват градския транспорт.  По думите на Радева загубите на ЦГМ относно пускането на тази мярка ще се компенсира от бюджета на Столична община.  „Новата промяна, която гласувахме в комисията по околна среда, насочва към използване на данни от института по метеорология и хидрология, свързани с жълт код за мъгла, инверсия или безветрие.  Тези усливия довеждат до струпване на голямо количество замърсители при приземни слоеве”, посочи още Радева пред „Фокус”. ", "date": "2018.12.06", "title": "Ето кога ще можем да пътуваме със „зелено билетче“"}
{"url": "https://www.blitz.bg/obshtestvo/regioni/dve-chestitki-ot-kat-poluchi-khaskovskiyat-kmet_news644188.html", "text": "КАТ-Хасково написа два акта на кмета на Хасково Добри Беливанов, съобщава Дарик. Новината бе потвърдена официално от МВР-Хасково.  Актовете са затова, че пешеходните пътеки не са в изряден вид.  Проверката бе разпоредена от Главния прокурор, а Хасково бе посочен като един от градовете с най-фрапантни нарушения. Двата акта са съставени преди няколко дни. Очакват се да излязат и наказателните постановления. По закон глобата само заради единия акт може да бъде от 2000 до 7000 лв.  Кметът Добри Беливанов заяви, че има обявена обществена поръчка за освежаване на пешеходните пътеки. ", "date": "2018.12.06", "title": "Две \"честитки\" от КАТ получи хасковският кмет"}
{"url": "https://www.blitz.bg/obshtestvo/sportal-stana-ofitsialen-medien-partnor-na-anketata-na-blits-sportist-na-blgariya-do-18-godini_news644178.html", "text": "Най-голямата електронна спортна медия \"Спортал\" стана официален медиен партньор на анкетата, която организира агенция БЛИЦ \"Спортист на годината до 18 години за 2018 година\".   Анкетата стартира на четвърти декември и е предназначена за широката общественост, за да даде публичност на младите български състезатели.  Инициативата се провежда със съдействието на спортния министър Красен Кралев. Наред със \"Спортал\", медиен партньор на БЛИЦ става и авторитетният сайт Новини.бг. А до този момент наши медийни партньори са в. \"Телеграф\", \"Меридиан мач\", \"Канал 3\", вестник \"Труд\" и сайтoвете \"Флагман\" и \"Новспорт\".  Анкетата, която стартира на 4 декември ще продължи до 10 януари 2019 година, а първите трима призьори в нея ще бъдат отличени със специални награди.      ", "date": "2018.12.06", "title": "\"Спортал\" стана официален медиен партньор на анкетата на БЛИЦ \"Спортист на България до 18 години\""}
{"url": "https://www.blitz.bg/obshtestvo/trsyat-se-800-blgari-koito-da-poluchavat-po-41-evro-na-den_news644191.html", "text": "800 кандидати за бране на ягоди търси испански кооператив на производители от провинция Уелва. Работодателите предлагат брутна заплата в размер на 41,20 евро на ден, като след внасяне на здравни осигуровки и данък общ доход нетното възнаграждение е 39,71 евро на ден.    Информацията е от Бюрото по труда във Враца, където може да се намерят повече данни по офертата. В съобщението се казва, че разходите за път до Испания са за сметка на кандидата, като той заплаща билета за автобус предварително или стойността на билета се удържа от първата му заплата. Връщането до България е за сметка на работодателя, ако работникът остане до края на кампанията и не напусне самоволно работа. Работното време е определено на 39 часа седмично, разпределени неравномерно и гъвкаво през седмицата според необходимостта на предприятието. Часовете над 39, положени в работни или почивни дни, се считат за извънреден труд и се заплащат с 50% над редовното заплащане.  В периода между 15 февруари и 1 юни при необходимост работодателят има право да изведе работниците си на полето и в неделя, ако се събират бързо развалящи се плодове като ягоди, малини, боровинки и къпини. В този случай работниците трябва да почиват в друг ден от седмицата, ако са направили необходимите 39 часа. По-подробна информация за условията на работа може да се получи в Бюрото по труда във Враца. Работодателят ще проведе скайп интервютата за подбор ще в първата половина на януари 2019 г. Очакваното заминаване на одобрените кандидати е през февруари и март 2019 г. Трудовите договори се подписват на място в Испания и съдържат клауза за пробен период до 15 дни. Кандидатите трябва да заявят своя интерес за работата в бюрата по труда по местоживеене.", "date": "2018.12.06", "title": "Търсят се 800 българи, които да получават по 41 евро на ден"}
{"url": "https://www.blitz.bg/kriminalni/nova-versiya-za-ubiystvota-na-biznesmena-petr-khristov-zad-razstrela-izpluva-imeto-na-dzhimi-koyto_news644116.html", "text": "Криминално проявено лице с прякор Джими, който е много близък приятел на тартора на бандата „Наглите“ Поли Културиста, е бил разследван и поставен под наблюдение със СРС-та заради убийството на бизнесмена Петър Христов, пише „Уикенд“.   11 месеца след показния разстрел над Христов все още няма арестуван нито извършител, нито поръчител. Това обаче не означава, че МВР не работи по случая. Източници от Вътрешното министерство разкриха, че още от първите дни след престъплението, а и до днес, една от водещите версии е, че бившите членове на „Наглите“ са поръчали убийството. То бе извършено на 8 януари около 10 ч. Сутринта в столичния квартал „Манастирски ливади“. Пи 49-годишния мъж беше стреляно с чешки картечен пистолет „Скорпион“. Такова автоматично оръжие се използва от професионални убийци за мокри поръчки. Общо 5 куршума попаднаха в тялото му. 3 от тях калибър 7,62х39мм, бяха поразили бизнесмена в гърдите. Един го улучи в главата, а последният в шията. Този куршум бе излязъл от тялото на Христов, всички останали са заседнали в него и извадени при аутопсията. Срещу Христов е стреляно от близък строеж, а част от камерите в района не са работели. Петър Христов бе човекът, заради когото в края на 2009 г. МВР разби недосегаемата дотогава банда „Наглите“. Това бе потвърдено включително от бившия главен секретар на ведомството Калин Георгиев. Христов лично е завел при ченгетата свидетеля Найден Недев, за да издаде „Наглите“. Той бил част от бандата. Недев, заедно с друг член на „Наглите“ - Валентин Михайлов – Ихтиманския, впоследствие станаха защитени свидетели. Заради показанията, които дадоха, успяха да отърват затвора. Благодарение на показанията на Найден Недев ченгетата влезли в дирите на похитителите, като първият, който попаднал в капана им, бил Ивайло Евтимов – Йожи. Любопитното е, че малко след това братът на Недев – Драгомир, бил освободен от затвора, където излежавал присъдата. Според постъпила по оперативен път информация в службите, поръчката за разстрела на Петър Христов е издадена от един от лидерите на „Наглите“. Групата умишлено изчакала да минат няколко години, така че да не бъдат заподозрени за вендетата. Имало и версия, че баровецът е гръмнат заради спор за пари с израелски бизнесмени, които уж измамил с 3 милиона евро, но тя отпаднала поради липсата на доказателства. В момента полицията работи само по версията, че екзекуцията е поръчка на разбитата банда „Наглите“.", "date": "2018.12.06", "title": "Нова версия за убийствота на бизнесмена Петър Христов! Зад разстрела изплува името на Джими, който..."}
{"url": "https://www.blitz.bg/kriminalni/ot-spetsprokuraturata-s-izvnredna-novina-za-stpilite-na-rodna-zemya-v-okovi-banevi_news644145.html", "text": "Специализираната прокуратура ще поиска постоянен арест спрямо Евгения и Николай Баневи. Това съобщиха от пресцентъра на Специализираната прокуратура.   Днес на летище София задочно обвинените в пране на пари Евгения и Николай Баневи бяха предадени от френските власти на разследващия екип от Специализираната прокуратура. Предаването на обвиняемите е в изпълнение на издадена от СП Европейска заповед за задържането им.В рамките на разпореденото прокурорско задържане до 72 часа, в присъствието на защитниците им, на Николай и Евгения Баневи ще бъде предявено прецизно обвинение.  Наказателната отговорност на Николай Банев и Евгения Банева се ангажира за 7 престъпления от общ характер: - За ръководене от Николай Банев на организирана престъпна група и за участие на Евгения Банева в същата престъпна група / чл. 321 ал.1 и ал.3 НК/; - За длъжностно присвояване на пари и вещи, собственост на „Полимери“ АД, „Елма“АД,“Химически завод Панайот Волов“ АД и „Топлофикация Казанлък“ АД в общ размер на 84 682 896 лв./ чл. 203 ал.1 НК/; - За избягване установяване и плащане на данъчни задължения в размер на 231 052 лв. на като управляващи „Полимери“АД, в размер на 1 515 235 лв. като управляващи на „Партнърс комерс“ ЕООД и в размер на 2 623 816 лв. като в управляващи „Елма“АД / три престъпления по чл. 255 ал.3 НК/; - За пране на пари в особено големи размери - 589 811 132 евро и 225 000 лева / чл. 253 ал.5 НК/; - За държане на огнестрелни оръжия и боеприпаси / чл. 339 ал.1 НК/.  На 7 декември Специализираната прокуратура ще поиска от Специализирания наказателен съд вземане на най - тежката мярка за неотклонение „задържане под стража“ спрямо Евгения и Николай Баневи.  ", "date": "2018.12.06", "title": "От Спецпрокуратурата с извънредна новина за стъпилите на родна земя в окови Баневи!"}
{"url": "https://www.blitz.bg/obshtestvo/ekskluzivno-v-blits-stana-yasno-koy-e-mladezht-drznal-da-se-izgavri-brutalno-s-uniformeni-snimki_news644105.html", "text": "Стана ясно кой е младежът, който доби печална слава, след като засне клипче, където се бъзика със служители на реда. Припомняме, че клипът бързо набра популярност, тъй като в него младежът снима себе си, като на заден фон се виждат няколко патрулки.  \"Чакай, че от това слънце не мога да видя нищо. Ей го е! Много е старши!\", започва младежът. На което получава реплика от униформения и му отвръща, че ще \"снима\". После им пожелава лека работа и дано изкарат яко бакшиши днеска. Това обаче ядосва полицаите, които решават да спрат младежа за проверка.  А той вече обърнал се към телефона си казва: \"Почвам да бегам, бате!\". Видеото завършва, като се вижда как единият униформен е хванал героя и му иска лична карта.  Оказва се, че името на смелчагата е Огнян Димитров. От публикациите му във фейсбук става ясно, че той е фен на скъпите коли и рап музиката. Има доста публикации с лъскави возила и споделени клипове на песни както на родни, така и на чуждестранни изпълнители.            ", "date": "2018.12.06", "title": "Ексклузивно в БЛИЦ! Стана ясно кой е младежът, дръзнал да се изгаври брутално с униформени (СНИМКИ)"}
{"url": "https://www.blitz.bg/kriminalni/ot-poslednite-minuti-obvinikha-i-maykata-na-banev-v-seriozno-prestplenie_news644169.html", "text": "\"Към наказателна отговорност ще бъде привлечена и майката на Николай Банев. Предвид напредналата ѝ възраст колегите най-вероятно ще поискат мярка \"парична гаранция\". Това съобщи на извънреден брифинг заместник-главният прокурор Иван Гешев.   \"Тя ще бъде обвинена за участие в престъпна група. Мария Банева се е разпореждала и е присвоявала пари от фалираните предприятия. Тя е и активен участник в прането на пари\", разкриха още от спецпрокуратурата.  \"Организираната престъпна група е създадена през 2005 година и действа до 22 октомври тази година, когато Баневи бяха задържани. Към момента обвиняеми за участие в групата са Николай Банев, Евгения Банева, Мария Банева и неизвестни лица. Като имаме повече доказателства ще бъдат обвинени и други лица\", разкри още Гешев.   \"Проверяваме абсолютно всички документи и доказателства. Имало е сигнали на ниво районни прокуратури, от работници на Баневи, че са били бити, заплашвани, оставяни са им карамфили пред домовете. Разследваме всичко. Тази група е действала 13 години. Извършен е огромен мащаб от престъпни дейности и в момента не мога да видим точна бройка. Работим изключително много и проверяваме всичко\", разкри Гешев.  БЛИЦ припомня, че  .  Преди по-малко от час пък  .    ", "date": "2018.12.06", "title": "От последните минути! Обвиниха и майката на Банев в сериозно престъпление!"}
{"url": "https://www.blitz.bg/obshtestvo/regioni/zaryazan-lyubovnik-si-otmsti-zhestoko-na-lyubimata-v-sukhindol_news644151.html", "text": "Зарязан любовник е подпалил къщата на изгората си в Сухиндол с хвърлена неизгасена цигара в една от стаите. Конфликтът между двамата се разразил във вторник сутринта. Жената изгонила нежелания Ромео, но на тръгване той решил да й отмъсти и заявил, че ще й подпали къщата, пише \"Борба\".  После наистина го направил и си тръгнал. Пожарникарите от Павликени успели да потушат пламъците, но изгорели 4 кв. м покрив, 25 кв. м гредоред, а една от стаите била напълно опушена. В къщата нямало ток.  Полицаите по-късно открили подпалвача, който се оказал от Бяла черква. В хода на разследването 38-годишният мъж признал пред униформените, че е хвърлил незагасена цигара в една от стаите, защото се скарали с любимата си и тя го изгонила. ", "date": "2018.12.06", "title": "Зарязан любовник си отмъсти жестоко на любимата в Сухиндол"}
{"url": "https://www.blitz.bg/kriminalni/eto-go-72-godishniya-sashko-koyto-nakhlu-vorzhen-do-zbi-v-prezidentstvoto-snimka_news644158.html", "text": " Той беше е задържан за 72 часа в ареста, а наказанието, което може да получи, е от две до осем години.  Мъжът е от Перник, осъждан за убийство и собственик на охранителна фирма.     ", "date": "2018.12.06", "title": "Ето го 72-годишния Сашко, който нахлу въоръжен до зъби в президентството (СНИМКА)"}
{"url": "https://www.blitz.bg/obshtestvo/regioni/shofor-se-nadrusa-zdravo-s-kokain-i-podkara-kolata-si-v-nasreshchnoto-no-posle_news644157.html", "text": "Окръжна прокуратура-Пловдив внесе обвинителен акт спрямо 32-годишен мъж за опит за подкуп на полицаи, шофиране след употреба на наркотични вещества и за държане на амфетамини. Мъжът е направил опит да даде подкуп в размер на 150 лева, на двама полицейски служител, за да не му съставят акт за административно нарушение, че управлявал лек автомобил, марка „Ауди\", след употреба на наркотични вещества – кокаин, след като е бил лишен от това право по съдебен ред за срок от шест месеца.   Срещу него са повдигнати обвинения пред съда и за това, че в условията на повторност, след като е бил осъден с влязла в сила присъда за друго такова престъпление, е управлявал лек автомобил, марка „Ауди\", след употреба на наркотични вещества – кокаин, както и за това, че без надлежно разрешително държал високорискови наркотични вещества – амфетамини с общо нетно тегло – 0,158 грама,  На 10 септември 2018 г., на Околовръстния път на  Пловдив, двама полицейски служители изпълнявали задълженията си като патрул и се придвижвали по отсечката със служебните си мотоциклети. Те забелязали, че в насрещната пътна лента се движел лек автомобил, марка „Ауди\", който криволичел по платното. Полицаите разпоредили да спре, след като подали звуков и светлинен сигнал. Автомобилът шофирал обвиняемият.  Служителите на реда поискали шофьорската му книжка, но той им дал само личната карта, като те установили, че свидетелството му за управление било отнето по съдебен ред. Те съобщили, че ще свалят регистрационните табели на колата, както и започнали да попълват бланка за Акт за установяване на административно нарушение. Обвиняемият ги молел да се направят, че не са го виждали, защото колата му трябвала ежедневно. На шофьора била взета проба с техническо средство за наркотични вещества, която  показала, че шофира след употреба на кокаин. Тестът за алкохол бил отрицателен. Служителите продължили да пишат акта, като през това време обвиняемият отишъл до тях и пъхнал под папката, поставена на мотоциклета, сумата от 150 лева, увити в сгънат хартиен лист.  Служителите на реда не взели парите, задържали обвиняемия и се обадили на дежурния разследващ полицай.  При извършено претърсване в автомобила, в условията на неотложност, в черен калъф за очила били открити множество пликчета с наличен по тях бял прах, който според заключението на физико-химическата експертиза е амфетамин. По делото са разпитани свидетели, изготвени експертизи, иззети веществени доказателства и др. Спрямо водача е взета от съда мярка за неотклонение „задържане под стража\".    ", "date": "2018.12.06", "title": "Шофьор се надруса здраво с кокаин и подкара колата си в насрещното, но после..."}
{"url": "https://www.blitz.bg/kriminalni/nakazanie/okonchatelno-apelativniyat-spetssd-ostavi-ivancheva-i-petrova-v-aresta_news644138.html", "text": "Бившата кметица на столичния район „Младост” Десислава Иванчева и заместничката й Биляна Петрова остават окончателно в ареста, реши Апелативният специализиран наказателен съд, съобщава bTV.   Магистратите трябваше да се произнесат по искането двете да получат по-лека мярка – „Домашен арест”. В средата на ноември Иванчева и Петрова бяха пуснати от ареста от първоинстанционния спецсъд, но часове по-късно промяната на мярката беше стопирана до произнасяне по протеста на прокуратурата.  Това трябваше да стане до вчера – 5 декември, но магистратите се произнесоха чак днес.", "date": "2018.12.06", "title": "Окончателно: Апелативният спецсъд остави Иванчева и Петрова в ареста"}
{"url": "https://www.blitz.bg/kriminalni/prokuror-ivan-geshev-razkri-za-prane-na-pari-v-razmer-na-kakva-kosmicheska-suma-shche-bde-obvinen-nikolay-banev_news644179.html", "text": "Предстои Николай Банев да бъде привлечен като обвиняем по обвинение в пране на пари в размер над 1 млрд. лв. Това каза на брифинг заместникът на главния прокурор Иван Гешев.  „В момента към наказателна отговорност е привлечена г-жа Банева, като и е предявено конкретизирано обвинение“, обясни той. „В момента тече предявяване на актуалните прецизирани обвинения на Банев. Те са в 5 пункта“, обяви Гешев.  „За длъжностно причисляване, придобил гражданство с източване на 4 предприятия, „Елма Троян“ , Полимери, Топлофикация-Казанлък, Химически завод -Панайот Волов“, посочи Иван Гешев.  „Щетата, причинена от това длъжностно причисляване и данъчните престъпления, за които са привлечени като обвиняеми е над 90 млн. лв.“, заяви зам.-главният прокурор.  „За да бъда по-точен 589 800 евро, които са констатирани, че се намират в офшорни сметки в дружества контролирани от тези лица, извън територията на Република България. От компетентните власти на тези държави е предявено те да бъдат запорирани. Работим е тази посока“, поясни Гешев.  „Отделно има обвинения и за притежание на незаконни боеприпаси и за организирана престъпна група“, каза още зам.- главният прокурор ", "date": "2018.12.06", "title": "Прокурор Иван Гешев разкри за пране на пари в размер на каква космическа сума ще бъде обвинен Николай Банев"}
{"url": "https://www.blitz.bg/kriminalni/mvr-razprostrani-ekskluzivni-snimki-i-video-na-evgeniya-i-nikolay-banevi_news644197.html", "text": "МВР разпространи снимки и видео от пристигането на задочно обвинените в пране на пари Евгения и Николай Баневи, коио бяха предадени от френските власти на разследващия екип от Специализираната прокуратура.   Предаването на обвиняемите е в изпълнение на издадена от СП Европейска заповед за задържането им.  Предстои Николай Банев да бъде привлечен като обвиняем по обвинение в пране на пари в размер над 1 млрд. лв. „В момента към наказателна отговорност е привлечена г-жа Банева, като и е предявено конкретизирано обвинение“, обясни той. „В момента тече предявяване на актуалните прецизирани обвинения на Банев. Те са в 5 пункта“, обяви зам.-главният прокурор Иван Гешев.  Към наказателна отговорност ще бъде привлечена и майката на Николай Банев. Предвид напредналата ѝ възраст колегите най-вероятно ще поискат мярка \"парична гаранция\". \"Тя ще бъде обвинена за участие в престъпна група. Мария Банева се е разпореждала и е присвоявала пари от фалираните предприятия.  Тя е и активен участник в прането на пари\", разкриха още от спецпрокуратурата.    ", "date": "2018.12.06", "title": "МВР разпространи ексклузивни СНИМКИ и ВИДЕО на Евгения и Николай Баневи"}
{"url": "https://www.blitz.bg/kriminalni/nakazanie/varsanov-i-sharmantnata-mu-lyubovnitsa-sgashcheni-s-droga-za-74-bona-chukha-izklyuchitelno-loshi-novini-snimki_news644182.html", "text": "Състав на Софийския апелативен съд е потвърдил мерките за неотклонение „Задържане под стража“ спрямо Илиян Варсанов и любовницата му Веселина Ефремова, който са привлечени в качеството на обвиняеми за държане на високорискови наркотични вещества с цел разпространение. Това съобщиха от пресцентъра на Апелативна прокуратура- София.       БЛИЦ припомня, че около 11.00 часа на 26 ноември до казино на пазара в ж.к. „Красно село“ в София, обвиняемата Евфремова разпространила наркотик - продала амфетамин. Същевременно, в апартамент на ул. „Хубча“ в столицата, заедно с другия обвиняем по делото – любовникът й Варсанов, тя държала с цел разпространение различни високорискови наркотични вещества в големи количества. При претърсване на жилището били открити и иззети хероин, амфетамин и коноп на обща стойност над 74 хил. лева. Дрогата била намерена на различни места в апартамента, в това число в камерата на хладилник в кухнята. Намерена била и електронна везна.       Имотът, в който били открити наркотиците, бил ползван от двамата обвиняеми, които живеят съвместно.  Съдът е преценил, че на този етап от досъдебното производство са събрани достатъчни доказателства за наличието на обосновано предположение, че двамата обвиняеми са извършили престъплението, в което са обвинени. Има и реална опасност от извършване на ново престъпление.   Варсанов е с обременено съдебно минало, като спрямо него има постановена присъда с наложено наказание „Лишаване от свобода“, чието изпълнение е отложено. Независимо от чистото съдебно минало на Веселина тя е обвиняема за деяние, извършено при условията на продължавано престъпление. Разпространението и държането на високорискови наркотични вещества в големи размери са тежки умишлени престъпления.     ", "date": "2018.12.06", "title": "Варсанов и шармантната му любовница, сгащени с дрога за 74 бона, чуха изключително лоши новини (СНИМКИ)"}
{"url": "https://www.blitz.bg/obshtestvo/sashko-koyto-nakhlu-s-pistolet-v-prezidentstvoto-razkri-pokrtitelnata-prichina-za-postpkata-si_news644190.html", "text": "\"Пуснете ме, не ми е мястото в ареста, в много тежко материално положение съм. Отвсякъде съм притиснат от частни съдебни изпълнители\", затова помоли 72-годишният Сашко Игнатов от Перник. Възрастният човек нахлу в президентството с пистолет \"Валтер\" и два пълнителя с по 12 патрона в понеделник следобед.   Причината да влезе в сградата била, че искал да си предаде оръжието на ДАНС или ГДБОП. Преди това той два часа стоял пред сградата и се чудел как да привлече медийното внимание.  Проблемът бил, че частни съдебни изпълнители разпродавали 4 имота на Игнатов, който имал задължения от 400 000 лева.  Те били натрупани покрай бизнеса му с бензиностанциии, както и с кръвнина по дело за непредумишлено убийство.  Първоначално задълженията били 800 000 лева. \"Не съм единственият. Такива хора около мен са много - вечният длъжник\", обясни човекът. Преди да влезе в президентството, той разговарял със сина си, който го помолил да си предаде оръжието, за да не стане някоя беля. Съдът обаче го остави в ареста с аргумента, че тази случка се е разиграла пред президентството и това я прави още по-обществено опасна. Освен това Игнатов има изтекло разрешително за пистолета - оръжието му било незаконно. Решението не е окончателно. То може да бъде обжалвано пред Софийски градски съд следващия четвъртък.", "date": "2018.12.06", "title": "Сашко, който нахлу с пистолет в президентството, разкри покъртителната причина за постъпката си"}
{"url": "https://www.blitz.bg/kriminalni/skandalno-arabka-obvini-mzha-si-v-poboy-no-kadri-pokazakha-kak-se-udrya-sama-video_news644168.html", "text": "Австралиецът Фeйсал Хан се ожени за булка от Мароко и се надяваше да живеят щастливо, но осем месеца по-късно тя го обвини, че той я бие. За да докаже своята невинност, човекът е похарчил 20 хиляди долара. Сега той моли австралийските власти да депортират съпруга си, съобщава Daily Mail.Живеещият в Сидни Фeйсал oткрил бъдещата си съпруга Асма в сайт за запознанства. Младата жена живеела в Мароко, но това не затруднило мъжа. Той взел жена си при него и бил абсолютно щастлив осем месеца. Но през април Фейсал се върнал у дома и открил Асма в средата на разрушения им апартамент. Съпругата му казала, че сега той ще трябва да разговаря с адвокати и избягала от апартамента.   Няколко часа по-късно полицаите почукали на вратата на Фейсал и го обвинили, че е пребил съпругата си. Човекът похарчил 20 хиляди долара за съдебни разходи, преди да намери запис от камерите за видеонаблюдение, инсталирани в асансьора. На кадрите се виждало как самата Асма удряла лицето си. Фейсал показал записа и всички обвинения срещу него били отхвърлени.  Сега мъжът моли австралийските власти да депортират Асма в Мароко. Той е убеден, че жената се е омъжила за него, за да получи австралийска виза. Въпреки това все още не е ясно дали Фейсал ще успее да постигне справедливост - съпругата му все още се крие от властите. Превод: БЛИЦ     ", "date": "2018.12.06", "title": "Скандално! Арабка обвини мъжа си в побой, но кадри показаха как се удря сама (ВИДЕО)"}
{"url": "https://www.blitz.bg/svyat/v-grtsiya-e-strashno-vvedokha-izvnredni-merki-za-sigurnost_news644230.html", "text": "Полицията в Гърция въведе извънредни мерки за сигурност на местата в страната, където днес ще се проведат демонстрации на ученици и студенти в памет на Алексис Григоропулос, 15-годишен младеж, убит от полицай преди 10 години, съобщава Български новини.  Въпреки че полицаят, застрелял 15-годишния тинейджър, е в затвора с доживотна присъда, гръцката младеж превърна Григоропулос в символ за неподчинение и протести срещу полицията.  Участието на анархисти създава риск от сблъсъци. В днешните демонстрации на ученици и студенти няма да участват политически сили. Политиците обаче призоваха младежите да проведат мирен протест.", "date": "2018.12.06", "title": "В Гърция е страшно! Въведоха извънредни мерки за сигурност"}
{"url": "https://www.blitz.bg/kriminalni/prestplenie/kloshari-se-vnedrikha-i-zazhivyakha-v-podzemen-parking-na-luksozna-sgrada-v-burgas-snimki_news644048.html", "text": "Клошари се самонастаниха в една от най-красивите и луксозни сгради в центъра на Бургас. Групата бездомници живее на второто ниво на отоплем подземен паркинг и си устройва шумни запои, алармират живущи в сградата, пише Флагман.  „Днес около 12:30 часа чух подозрителен шум от мъжки гласове. Приближих се и видях окаяни възрастни хора, които се наливаха с алкохол. Бяха се натръшкали по седалките и издаваха неадекватни звуци. Някои от тях имаха стомашни проблеми. Със сигурност са тук от дълго време, но са били тихи и не сме ги забелязали. Автомобилните седалки са пренесени в най-отдалеченото място на паркинга”, това каза пред наш репортер руска гражданка, наемател на имот в сградата.  Билдингът не е със свободен режим на достъп и не става ясно как клошарите са успяли да проникнат във вътрешността му. Очевидно са проявили изобретателност и под предлог са успели да се внедрят в подземния паркинг през жилищната част.  Обитателите на сградата коментират, че към момента няма друг подобен случай. Но със сигурност ще трябва в бъдеще да се проявява по-голяма бдителност, за да се избегнат следващи опити за населване на подземното пространство от бездомници. ", "date": "2018.12.06", "title": "Клошари се внедриха и заживяха в подземен паркинг на луксозна сграда в Бургас (СНИМКИ)"}
{"url": "https://www.blitz.bg/obshtestvo/stana-yasno-tochnoto-vreme-kogato-vrshchat-semeystvo-banevi-v-blgariya_news644043.html", "text": "Задържаните във Франция Евгения и Николай Баневи ще бъдат върнати в България днес. Двамата ще летят с различни полети, които ще кацнат един след друг по обяд в София, съобщава Нова телевизия.  Според главния прокурор Сотир Цацаров вече на българска територия те ще бъдат арестувани за 72 часа с искане за постоянно задържане.  Съпрузите бяха арестувани във френския град Ница в края на октомври. Баневи бяха обявени за издирване от българските власти и задържани въз основа на европейска заповед.  Заповедта е във връзка с разследване на приватизацията на девненския завод „Полимери”, укриване на данъци, финансови машинации и сговор за престъпления в чужбина. Миналата седмица френският съд разреши екстрадицията им.    ", "date": "2018.12.06", "title": "Стана ясно точното време, когато връщат семейство Баневи в България"}
{"url": "https://www.blitz.bg/kriminalni/novi-razkritiya-za-bandite-ktali-orzhie-kato-za-voyna-tartor-se-okaza-populyarno-ime-v-sportnite-sredi_news644049.html", "text": "Промоутър на кикбокс мачове стил К1, работещ и като адвокат, е задържан за цял гараж с автомати, картечни пистолети и пищови, достатъчни за въоръжаването на две роти, пише „Телеграф“.  Софиянецът Ивайло Попов е бил арестуван при акция на отдел „Контратероризъм“ в ГДБОП на излизане от подземен гараж в столичния квартал „Редута“.  Както БЛИЦ писа при операцията са открити 67 автомата \"Калашников\", 37 \"Скорпион\", 43 пистолета от различни марки, 8 кг черен барут, два сандъка със запалки за гранати и фалшиви документи.  Във вторник била извършена операция и в Казанлък, свързана с изнасяне на автомати от местния завод \"Арсенал\". На място са намерени 17 автомата \"Калашников\" и 15 пистолета със заглушители. Някои от автоматите са открити в село Габарево, Община Павел баня.  Гаражът, в който е бил скрит бойният арсенал, имал монтирани камери и прожектори. Намереният 8 кг черен барут е можел при възпламеняване да срине блока със земята. Освен него са открити още две запалки за гранати с 3 конски сили мощност, над 400 цеви за оръжие, 2 пушки помпи, 14 дръжки със спусък за РПГ и около 50 хиляди патрона.  Същевременно стана ясно, че започва пълна проверка на завод „Арсенал” след акцията на ГДБОП и Специализираната прокуратура, съобщава Нова телевизия.  Един от задържаните при акцията в село Габарево е Айдън Джафер. В неговия дом са открити огромно количество оръжия и боеприпаси. Мъжът не е свързан официално със завод „Арсенал”. В досието му обаче е записано, че през 2008 година е бил арестуван, като в дома му тогава са били открити наркотици и оръжия.  Според свидетели от селото Жандармерия и обиски е имало и в склад в Гъбарево. Собственикът на склада отрича вътре да е влизала полиция. Наемателят се казвал Юлиян, бил тираджия и само той имал ключове от помещението.  От казанлъшката оръжейница „Арсенал” няма официално изявление. Според представители на завода все още няма запитване към техни експерти да направят анализ, дали заловеното при спецакцията оръжие действително е произведено при тях.", "date": "2018.12.06", "title": "Нови разкрития за бандите, кътали оръжие като за война! Тартор се оказа популярно име в спортните среди"}
{"url": "https://www.blitz.bg/obshtestvo/vss-reshava-dnes-po-kazusa-ivancheva_news644056.html", "text": "Пленумът на Висшия съдебен съвет решава днес законосъобразна ли е проверката по казуса \"Иванчева\".   Припомняме ви, че ВКС прати инспектори да проверят спецапелативните магистрати дали спазват правата на обвинената в подкуп бивша кметица на Младост - Десислава Иванчева. До нея се стигна след като в рамките на ден спецсъдът освободи под домашен арест Иванчева и Биляна Петрова, а по-горната апелативна инстанция отмени решението.  Припомняме, че кметицата на \"Младост\" Десислава Иванчева бе арестувана зрелищно по време на получаване на подкуп. Тя, заместничката й Биляна Петрова и помагачът им Петко Дюлгеров са в ареста по обвинение, че са взели подкуп в особено големи размери. Инвеститорът Александър Ваклин обвини кметицата, че му е поискала 500 000 евро, 70 000 от които бяха открити у нея и у Дюлгеров. Подкупът трябвало да накара Иванчева да придвижи разрешителното на бизнесмена за строеж. Иванчева отрича обвиненията. Тя е категорична, че не е знаела за парите, открити в колата й, както и че не е разговаряла с Ваклин извън общината, а при разговорите им обсъждали проект за детска площадка.   ", "date": "2018.12.06", "title": "ВСС решава днес по казуса \"Иванчева\""}
{"url": "https://www.blitz.bg/obshtestvo/ot-arsenal-progovorikha-za-sochenite-za-tekhni-orzhiya-otkriti-ot-gdbop-v-banditski-brlogi-povtarya-li-se-istoriyata-s-bataklan_news644063.html", "text": "Рекордно количество незаконно оръжие беше разкрито при две отделни акции на спецполицаите. Намереният боен арсенал е способен да въоръжи няколко роти. Арестувани са общо 8 души. В хода на проверката стана ясно, че част от автоматите, картечниците и пистолетите са изнасяни нелегално от завод „Арсенал” в Казанлък.   Близо 11 хиляди души работят в казанлъшката оръжейница, а от ръководството на „Арсенал” потвърдиха, че  все още няма никакво запитване към тях експерти да проверят произхода на изделията, съобщава Нова телевизия . Всяко изделие, произвеждано тук, е със сериен номер. Това означава, че  всяко от заловените оръжия може да бъде проследено, ако е произведено тук.  От дълги години в Казанлък не се произвеждат автомати „Калашников”. Въпреки това ръководството на завода е готово да съдейства по всякакъв начин, за да се уточни как и къде са били произведени намерените оръжия. Тук се произвеждат автомати „Арсенал” – това държат да кажат от завода. Дружеството е  частно, мерките за сигурност са на световно ниво и изнасянето на оръжие е по-скоро невъзможно. Официално становище на ръководството на компанията обаче ще има, когато нейни експерти проверят дали заловените оръжия са правени в Казанлък.  коментира Тихомир Безлов от Центъра за изследване на демокрацията. заяви Кирил Радев, бивш директор на Службата за борба с организираната престъпност. ", "date": "2018.12.06", "title": "От \"Арсенал\" проговориха за сочените за техни оръжия, открити от ГДБОП в бандитски бърлоги, повтаря ли се историята с \"Батаклан\""}
{"url": "https://www.blitz.bg/kriminalni/novi-razkritiya-za-bandata-zadignala-5-mln-ot-kriptovaluti-kak-shef-v-mandra-stanal-milioner-za-3-mesetsa_news643371.html", "text": "Началник-отдел производство в мандра с официална заплата от 760 лева е станал милионер за три месеца, пише „Телеграф“.  Любомир Болчев не е спечелил от лотарията, нито от продажба на произвеждано сирене и кашкавал, а е участвал в най-голямата кражба на криптовалута, регистрирана у нас. Специален софтуер и слабост в сайт за търговия с виртуални пари са му позволили да забогатее с 2,4 милиона долара.  Болчев обаче няма да може да харчи парите си, тъй като в четвъртък от Апелативния специализиран съд го остави за постоянно в ареста. Любомир заедно с кандидат-депутатката Милена Митева и джаз певеца Димитър Карбанов бяха арестувани на 22 ноември при акция на ГДБОП като част от организирана група, откраднала футур койни за над 5 милиона долара. Смята се, че организатор в схемата е Милена Митева, която от 2016 г. се занимава с търговия на криптовалута. В съдебната зала жената обясни, че определени сайтове или платформи ѝ плащат, защото рекламира техните продукти.  Схемата, по която са действали тримата задържани е проста и не изисквала никакви суперхакерски умения.  Задържаните установили, че платформата имала пропуск в сигурността и давала грешка при нареждане на множество тегления. Обвинените се възползвали от ситуацията и чрез специална програма, която генерира множество заявки за тегления в секунда, започнали да източват от виртуалните пари, продавани от фирмата. В даден момент от полската компания, търгуваща с криптовалутите, разбрали за измамата и изпратили съобщения и имейли на злоупотребяващите и ги подканили да върнат парите.  Началникът в мандрата Любомир дори е получил нотариална покана да върне парите. Адвокатът му Силвия Найденова обясни, че няма доказателства за манипулиране на платформата. Той просто използвал обстоятелството, че тя дава грешка. За нея пък разбрал от другия обвиняем – джаз певеца Карбанов. Макар от фейсбук профила на Болчев да става ясно, че той е инженер, мъжът не знаел как да се възползва от грешката и извикал изпълнителя да източи парите на неговия компютър, става ясно от думите на защитата.  „Подзащитникът ми е канен да върне койните и е заявил готовност, но прерогативите на поляците е да кажат как Любомир не е бил сигурен на кого да прати парите, затова 5 месеца не ги е пипал“, каза в негова защита адвокат Найденова.  Прокурор Георги Мойсцев обаче обясни, че след като обвиняемите са били уведомени от полското дружество, че трябва да върнат неправомерно получените пари, започнали прехвърляне на валутата в други виртуални портфейли, както и обръщането ѝ в популярни виртуални пари.  Според държавното обвинение бандата действала от началото на годината до 6 април. Извършителите създавали фалшиви профили, на името на които били източвани парите.  ", "date": "2018.12.06", "title": "Нови разкрития за бандата, задигнала 5 млн. от криптовалути! Как шеф в мандра станал милионер за 3 месеца"}
{"url": "https://www.blitz.bg/obshtestvo/vzpitanie-po-krdzhaliyski-bashcha-napi-sina-si-do-kozirkata-a-za-nagrada-mu-tegli-yak-perdakh_news644068.html", "text": "Баща накара детето си да пие алкохол, а след като момченцето се „наквасило до козирката” и колабирало, „загриженият” родител го пребил от бой!      Уникалният случай „Възпитание в Махалата” станал на сватба в кърджалийския квартал „Боровец”, разкриха свидетели на едва не завършилия с трагедия купон, цитирани от 24rodopi.com.    Сватбеното тържество се провело на открито на 27 април т.г. Бащата Ш.Ю. присъствал на купона заедно с децата си-момче и две момиченца. Общият работник от „Боровец” обаче решил, че 14-годишният му син е вече готов да навлезе с бойна крачка в живота. Той накарал детето да седне до него и му налял алкохол, „да го науча да пие”, оправдал по-късно действията си мъжът пред разследващите. След две чаши момчето било готово. Прилошало му, а бащата го изпратил да се прибира в къщи заедно със сестричките си. Вървейки по улицата детето колабирало, падайки на тротоара. Двете момиченца извикали бащата на помощ, а дошлият Ш.Ю. започнал свестяване със… здрав бой на неадекватното момче.    Опитът за алкохолно образование прати Ш.Ю. в съда в Кърджали. След споразумение с прокуратурата общият работник от „Боровец” бе признат за виновен в това, че е опил непълнолетно дете и че е му е причинил лека телесна повреда, изразяваща се в сътресение на мозъка. За деянията си кърджалиецът получи наказание пробация. За период от 10 месеца той ще трябва да се среща с пробационен служител.", "date": "2018.12.06", "title": "Възпитание по кърджалийски! Баща напи сина си до козирката, а за награда му тегли як пердах"}
{"url": "https://www.blitz.bg/obshtestvo/obshchinata-ss-speshni-merki-za-mrsniya-vzdukh-v-sofiya_news644146.html", "text": "В бюджета на Столичната община за 2019 г., който предстои да бъде обсъден и представен, кметът на София Йорданка Фандъкова ще предложи да бъдат отделени средства за пилотна програма за поставяне на филтри на комините за домакинства в София. Това стана ясно по време на заседание на Столичния общински съвет.   Тази мярка е свързана с намаляване на замърсяването на въздуха от битово горене. „Въпреки че тази мярка не променя начина на отопление, поради което тя не е заложена за програмите за финансиране с европейски средства, моето лично мнение е, че трябва да се възползваме. Данните от филтрите, които поставихме пилотно показват, че замърсяването с тях спада с над 80%. Ще направим анализ затова за кои домакинства и в кои райони, тя би била най-подходяща“, каза Фандъкова.  Бюджетът за 2019 г. ще бъде обсъден в следващия месец. Ако програмата бъде приета, кметът ще възложи тя да се разработи в първите месеци на следващата година.  „София безспорно има проблем с високите нива на фини прахови частици в зимните месеци. Пиковите стойности, които регистрираме в студените зимни дни, се дължат на битовото отопление с нискокачествени въглища, сурови дърва и разбира се, горенето на отпадъци. През лятото направихме специално проучване, което показа, че 55 000 домакинства в София се отопляват на дърва и въглища“, заяви още кметът по време на заседанието на СОС. В тази връзка общината предприема мерки, финансирани от европроекти.  „Подготвили сме проектите за подмяна на стари отоплителни инсталации на дърва и въглища с по-екологични – газифициране, топлофициране, климатици и печки на пелети. С някои големи български общини кандидатствахме по Програма LIFE на ЕК и вече имаме одобрен проект за подмяната на старите отоплителни инсталации на 5 хил. домакинства. Вече имаме и покана по оперативна програма „Околна среда“ и имаме готовност да внесем проекта за подмяна на старите печки на 15 хил. домакинства. С тези два проекта целта ни е безплатно за домакинствата да сменим отоплението на 1/3 от тези, които се отопляват на твърдо гориво. Това е мярка, която ще има реален принос за подобряване на качеството на въздуха. Вярвам, че с пилотния проект в Нови Искър ще успеем да убедим домакинствата, че това ще е по-добре и за тях и за качеството на въздуха“, обясни Фандъкова. ", "date": "2018.12.06", "title": "Общината със спешни мерки за мръсния въздух в София"}
{"url": "https://www.blitz.bg/obshtestvo/speshna-pomoshch-vvede-promyana-za-koyato-se-govoreshe-ot-godini_news644153.html", "text": "Връчиха дипломите на първия курс от обучени парамедици в София. Шофьорите на столичния Център за спешна медицинска помощ вече имат право да работят с екипите по спешност.  Теодор Цанков, който е един от хората, обучавали парамедици, сподели пред Дарик, че причината, поради която е решил да се заеме с това, се е породила от тежък момент в миналото.  \"Обучаваме колегите на всичко, което им е необходимо да имат като знания и умения, за да могат да работят на терен. От автобус ако е необходимо да евакуират затиснати хора, да транспортират пострадали до лечебните заведение, да работят в екстремна за тях обстановка\", поясни той.  \"Това са хора, които вече много години работят спешна медицина, и са до някаква степен подготвени психически с какво може да се сблъскат. С тях се работи много по-лесно, отколкото с хора, които тепърва започват да се занимават и трябва да им се обяснява какво е спешна медицина\", каза още Цанков.     \"Парамедиците са медици, които се обучават бързо, ефективно и качествено. Които работят по протокол, и има правила в тяхното обучение. Те не бива да се отместват от протокола, който имат. В него е описано при всяко едно състояние, когато се разпознае, какво точно да се направи като стъпки. Като обобщим всичко това, максимално даваме време на пациента да го закараме до болница в колкото може по-стабилно състояние\", разясни Теодор Цанков.  ", "date": "2018.12.06", "title": "Спешна помощ въведе промяна, за която се говореше от години"}
{"url": "https://www.blitz.bg/kriminalni/bum-na-avtokrazhbite-kradat-veshchi-i-chasti-ot-koli-za-minuti_news644084.html", "text": "Ръст на разбитите автомобили във Варна. Банда върлува из морския град и краде части и вещи от коли. Потърпевша показа  , като твърди, че крадец е задигнал акумулатора на колата й. Това е станало на 29 ноември.   \"Беше една от студените вечери и нямаше никой по улиците. Може би затова извършителят е избрал точно това време. На записите от видеокамерите се вижда как той се опитва да отвори редица коли. Той проверява дали колите са заключени. Откраднат е акумулатора, зарядно за телефон, както и инструменти на мъжа ми. Щетите са на стойност около 380 лв.\", каза потърпевшата Яна Михалева. Тя не е подала жалба в полицията, защото мисли, че това ще отнеме много време. Не възнамерява да промени решението си. \"Просто съм майка на 3 деца и нямам много време. А това е най-смущаващото - той е видял 3 столчета и нищо не го е спряло. Това означава, че няма спирачки, асболютно деградирал е Михалева е майка на 3 деца и няма време\", споделя още Михалева. По данни на полицията във Варна за ноември са регистрирани 19 кражби на вещи в коли, включително и на авточасти. Разкрити са 4 престъпления.", "date": "2018.12.06", "title": "Бум на автокражбите! Крадат вещи и части от коли за минути"}
{"url": "https://www.blitz.bg/kriminalni/svada-v-khaskovo-pensioneri-se-klakha-v-starcheski-dom-zaradi-izumitelna-prichina_news644087.html", "text": "80-годишен мъж е в болницата след пререкания в Старческия дом в Хасково, съобщиха от областната дирекция на МВР. Тази сутрин в 4,50 часа в Районното управление в областния град е получено съобщение от социално заведение в парк „Кенана“ за пострадал мъж с прободни рани.     Изпратената на място оперативна група е установила, че пострадалият от тополовградското село Каменна река влязъл в спор със своя съквартирант на 79 години от Ямбол. Кавгата им тръгнала от това кой ще направи сутрешното кафе. След като по-възрастният отказал, получил множество прободни рани от джобно ножче в областта на гръдния кош, врата и главата от съседа си по легло. Хасковлията е настанен в болницата без опасност за живота.     Работата по образуваното досъдебно производство за нанасяне на средна телесна повреда продължава.     От община Хасково допълниха, че спорът между двамата мъже е станал в стаята им, като викове чула една от служителките в социалното заведение, която подала сигнал на спешния телефон. От кметството поясниха още, че нощем вратата на дома се заключва и има камери за видеонаблюдение в коридорите, но не и в стаите. Именно заради това от записите не става ясно как точно е станал инцидентът.    ", "date": "2018.12.06", "title": "Свада в Хасково: Пенсионери се клаха в старчески дом заради изумителна причина"}
{"url": "https://www.blitz.bg/obshtestvo/shofor-se-opita-da-natopi-katadzhiya-no-zhestoko-si-izpati_news644091.html", "text": "Шофьор, който наклеветил пътен полицай писмено с възражението си в акт за установяване на нарушение, беше осъден за клевета. Районният съд в град Нови пазар налага на Т.Ю. 1000 лева глоба. Освен административното наказание, съдът е наказал шофьора и да плати обезщетение от 2 000 лв. на служителя В.К. Поисканата сума била 5 000 лв., но съдът постановява толкова.  Магистратите признават шофьора за виновен, че е вписал възражение в акта, с което е разгласил позорни обстоятелства за длъжностното лице – че го е спрял по време на паркиране и му казал, че ще го пусне, ако му даде 20 лева. Съдът пояснява, че обидата е нанесена публично и на длъжностно лице по повод изпълнение на службата му.  Дължимата сума се увеличава и от деловодните разноски над 760 лв., които подсъдимият дължи на полицая. Решението на съда не е окончателно и подлежи на обжалване. ", "date": "2018.12.06", "title": "Шофьор се опита да натопи катаджия, но жестоко си изпати"}
{"url": "https://www.blitz.bg/obshtestvo/izvnredno-evgeniya-baneva-katsna-s-beleznitsi-v-blgariya-pbrvi-snimki_news644099.html", "text": "Арестантката Евгения Банева кацна в 13:19 часа на летище София с полет от Мюнхен. Тя бе отведена с кола на съдебна охрана, където по-късно ще бъде заключена в следствена килия. С друг полет от Франкфурт  в 13:39 ще пристигне и мъжа й Николай Банев, съобщава Канал 3.     Двамата бяха екстрадирани от Франция след европейска заповед за арест по обвинения за данъчни престъпления и пране на прани в химическия завод \"Полимери\" - Девня.     Съпрузите бяха арестувани във френския град Ница в края на октомври. Баневи бяха обявени за издирване от българските власти и задържани въз основа на европейска заповед.     Заповедта е във връзка с разследване на приватизацията на девненския завод „Полимери”, укриване на данъци, финансови машинации и сговор за престъпления в чужбина. Миналата седмица френският съд разреши екстрадицията им.  ", "date": "2018.12.06", "title": "Извънредно! Евгения Банева кацна с белезници в България! (ПЪРВИ СНИМКИ)"}
{"url": "https://www.blitz.bg/obshtestvo/i-samolett-s-nikolay-banev-se-prizemi-na-letishche-sofiya-snimki_news644130.html", "text": "Евгения Банева кацна в 13:19 часа на летище София с полет от Мюнхен. Тя бе отведена с кола на съдебна охрана, където по-късно ще бъде заключена в следствена килия.  С друг полет от Франкфурт в 13:39 пристигна и мъжът й Николай Банев.                   Двамата бяха екстрадирани от Франция след европейска заповед за арест по обвинения за данъчни престъпления и пране на прани в химическия завод \"Полимери\" - Девня. Съпрузите бяха арестувани във френския град Ница в края на октомври.   Баневи бяха обявени за издирване от българските власти и задържани въз основа на европейска заповед. Заповедта е във връзка с разследване на приватизацията на девненския завод „Полимери”, укриване на данъци, финансови машинации и сговор за престъпления в чужбина. Миналата седмица френският съд разреши екстрадицията им.    ", "date": "2018.12.06", "title": "И самолетът с Николай Банев се приземи на летище София (СНИМКИ)"}
{"url": "https://www.blitz.bg/obshtestvo/zrelishchno-video-kak-baneva-sliza-ot-samoleta-okovana-v-beleznitsi_news644134.html", "text": "Самолетът, с който Евгения Банева беше екстрадирана от Франция, кацна на Летище София. Тя и съпругът й Николай Банев пристигнаха в България с различни полети.   Появи се и видео как Евгения Банева слиза от самолета, окована в белезници.   Припомняме, че Баневи бяха задържани във френския град Ница в края на октомври след издадена от българските власти европейска заповед за арест.  Заповедта е във връзка с разследване на приватизацията на девненския завод „Полимери”, укриване на данъци, финансови машинации и сговор за престъпления в чужбина. Миналата седмица френският съд разреши екстрадицията им.", "date": "2018.12.06", "title": "Зрелищно ВИДЕО как Банева слиза от самолета, окована в белезници"}
{"url": "https://www.blitz.bg/intsidenti/izvnredno-v-blits-misteriozna-smrt-spokhodi-plovdivchanin-izvikal-si-prostitutka-v-khotel_news644213.html", "text": "Труп на 30-годишен мъж е бил намерен днес в хотел \"Тракия\" в Пловдив. Той е бил открит от ужасена камериерка, влязла да почисти стаята, разкриха източници на БЛИЦ от полицията.   Тялото е било вкочанено и посиняло.   Няма данни за насилствена смърт, бяха категорични нашите източници.   Експертиза ще уточнява от какво е издъхнал пловдивчанинът. По първоначални данни става въпрос за инфаркт или инсулт.  По непотвърдена информация на БЛИЦ, въпреки, че е от Пловдив, той е нощувал в хотела, защото е имал среща с жена. Предполага се, че тя е била проститутка. Жената, обаче, няма никакво отношение към смъртта. Тялото е откарано за аутопсия, тепърва ще се изясняват причините за инцидентната смърт.  Кристина ИВАНОВА, БЛИЦ  ", "date": "2018.12.06", "title": "Извънредно в БЛИЦ! Мистериозна смърт споходи пловдивчанин, извикал си проститутка в хотел!"}
{"url": "https://www.blitz.bg/layfstayl/za-damite/merkel-pokaza-27-godishna-snimka-na-koyato-e-s-nakhilen-mzh-i-zaedno_news644195.html", "text": "Германският канцлер Ангела Меркел публикува доста интересна снимка. Това тя направи в профила си в Instagram.   От текста към фотоса става ясно, че той е правен още преди 27 години. На черно-бялата снимка тя е доста младичка, а компания й прави доста нахилен мъж.", "date": "2018.12.06", "title": "Меркел показа 27-годишна СНИМКА, на която е с нахилен мъж и заедно…"}
{"url": "https://www.blitz.bg/zdrave/zdravni-novini/opasna-ili-polezna-e-bezglutenovata-dieta_news644109.html", "text": "Ново изследване, публикувано в списанието “Природни комуникации”, установило, че диета с ниско съдържание на глутен може да бъде от полза за здравето и на хора, които не са алергични към него. Обаче ползите не са свързани само с отсъствието на глутен в храната.   Хората, живеещи със заболяването целиакия или непоносимост към глутен, се нуждаят от диета с ниско съдържание на глутен, за да се справят с техните симптоми. При автоимунни заболявания, като например целиакия, имунната система на организма реагира на глутена чрез насочването му към тънките черва. Хората с непоносимост към глутен или чувствителност към него съобщават, че протеинът предизвиква стомашно-чревни симптоми дори при липса на заболяването целиакия, пише на сайта medicalnewstoday.com. Въпреки това все повече хора прилагат безглутенова диета, дори ако нямат целиакия или алергия към глутена. Но някои неотдавнашни проучвания предполагат, че това може да има неблагоприятни последици за здравето като повишаване на риска от развитие на диабет тип 2. Изследователи, ръководени от проф. Олаф Педерсен от Центъра за основни изследвания на метаболизма в Копенхагенския университет, Дания, поставили за проучване въпроса дали диета с ниско съдържание на глутен е от полза за хора, които не са алергични към него.", "date": "2018.12.06", "title": "Опасна или полезна е безглутеновата диета?"}
{"url": "https://www.blitz.bg/obshtestvo/regioni/obvinyaem-za-droga-razkonspirira-bivshata-si-priyatelka-che-e-stanala-taen-svidetel-sreshchu-nego_news644011.html", "text": "Обвиняем за дрога „разконспирира” бившата си приятелка, че е станала таен свидетел срещу него. Софиянецът Димитър Дойчинов-Дойко бе сред арестуваните миналата седмица за участие в група за разпространение на наркотици в Бургаско. Лидер на бандата според прокуратурата е Слави Желязков, роден в Бургас, но живеещ в столицата, съобщава \"Флагман\".  От държавното обвинение обявиха, че Дойчинов и бургазлията Румен Темелков са йерархично непосредствено под ръководителя Желязков.  На делото за мярката за неотклонение миналата седмица изплуваха и други любопитни данни.  Адвокатът на Дойко обаче оспори обвиненията към клиента му с аргумента, че те са бланкетни и декларативни. Нямало гласни доказателства, че Дойчинов е действал на територията на Бургас и областта.  В един момент адвокатът обяви: Подзащитният ми спомена, че той е разпознал сред свидетелите с тайна самоличност бившата си приятелка, която е служител в МВР и му обещала разплата. Предположи, че е тя, но ако иска, той после може да каже повече.  Димитър Дойчинов след това наистина коментира казуса.  Като четох показанията, ми стана ясно, че единият анонимен свидетел е бившата ми приятелка. Търсеше ме и ме тормозеше. Каза, че ще ми се случи случка, ако не бъдем заедно, каза Дойчинов в усилията си да убеди съдията, че е несправедливо натопен.  Той и останалите шестима обвиняеми арестанти останаха с мярка „задържане под стража”. Очаква се тази седмица определението на Специализирания наказателен съд да бъде обжалвано от обвиняемите пред горната инстанция. ", "date": "2018.12.06", "title": "Обвиняем за дрога „разконспирира” бившата си приятелка, че е станала таен свидетел срещу него"}
{"url": "https://www.blitz.bg/obshtestvo/stolitsa/kmett-na-vrbnitsa-protestite-v-rayona-sa-prednamereni-predstavitel-na-bsp-podtikva-grazhdanite_news644128.html", "text": "Протестите са преднамерени и целят създаване на проблем в квартала. Гражданите са подтикнати да протестират. Това заяви пред БЛИЦ Младен Младенов, кмет на район \"Връбница\" относно протестите срещу застрояването в кв. \"Обеля 1\".- Г-н Младенов, от известно време вървят протести на жители на кв.\"Обеля 1\" срещу застрояването. Съществува ли в действителност такъв проблем?  - Според мен това е преднамерено и цели опетняване на името и създаване на проблем в квартала. Не съществува такъв проблем. Самите параметри на плана от 2012 г. са по-ниски дори от предния план. Към момента се твърди, че над 10 сгради се строят в района, което не е вярно. Строят се около 4. Сградата, заради която постоянно гражданите протестират, се твърди, че е незаконна. Това обаче не е истина. Тя е абсолютно законна и има издадени документи. Въпреки всичко на 28.11 поканихме всички при главния архитект на София, за да зададат въпросите си, при главния архитект на София. От всички граждани, които уж изявиха желание, дойде само една жена от инициативния комитет, на която й се разясни, че всичко се строи по план и документите са изрядни. Жената изрази становище, че хората се тревожат, че отстоянията са намалени, за което главният архитект възложи проверка на архитект Калинов – директора на дирекция „Строителен контрол”. Разбрахме се с нея след приключване на проверката да можем да се срещнем с инициативния комитет и да им покажем какво е установила проверката. На следващия ден те отново направиха протест и никой не каза нищо за срещата. Там се е появил и самият собственик, който е защитил теорията си, казвайки, че няма отклонения в строителството. Те са го карали да се откаже, но той им е обяснил, че има инвестиционни намерения и е спазил закона. Междувременно вчера получих отговор от Влади Калинов, че проверката е завършила. Поканил съм ги във вторник от 17:00 ч. в районната администрация. - Според Вас стои ли някой зад тези протести?  - Като гледам как текат събитията – да. Подтикват ги. На първата среща имаше представител от БСП, който е общински съветник. През него направихме срещата. След като го уведомих за срещата на 28.11 от 15 ч., сутринта спретнаха протест. Това ми изглежда абсолютно излишно. След като искаш среща с главния архитект и тя се осъществява, изведнъж излизаш да протестиращ точно преди нея. След срещата отново протестираха, макар че вече знаеха какво се случва и никой не предаде на останалите хора. След като приключи протестът в неделя, вдигнаха нов протест, този път за детски градини. А такъв проблем няма в район „Връбница”. Дори имаше твърдения, че 30 години им се обещава детска градина, а не е построена. Всъщност ние никога не сме им обещавали такава, напротив, отредихме петно, което към момента не е отчуждено и няма направени планове за детска градина, понеже няма нужда. Към момента има минимум 2-3 свободни места във всички детски градини в район „Връбница”. Отредили сме петно в плана. Ако се появи потребност, ще изградим. - А как стои въпросът с улиците? Твърди се, че са под всякаква критика, без шахти и тротоари.  - Цялата програма сме качили на страницата на район „Връбница”, където са дадени всички улици, които сме предвидили да ремонтираме тази година. Предстои до края на месеца да качим и отчет на програмата за тази година, в която ще покажем всички улици, които сме изградили. Нямаме огромни дупки. Да, има дупки като навсякъде, но парите са недостатъчни, за да се запълнят всички. Масово градският транспорт винаги е изряден. Доста улици сме оправили и всичко, което е предвидено за годината, сме го изпълнили. Цветина ДАНОВА, БЛИЦ    ", "date": "2018.12.06", "title": "Кметът на \"Връбница\": Протестите в района са преднамерени, представител на БСП подтиква гражданите"}
{"url": "https://www.blitz.bg/obshtestvo/indiyskata-kompaniya-prodlzhava-pregovorite-za-pokupka-na-chez_news644118.html", "text": "Индийската компания \"Индия пауър\", която беше втора в конкурса за покупка на активите на ЧЕЗ, работи по сделката. Това потвърдиха от компанията пред БНР.   Припомняме, \"Индия пауър\" се класира след \"Инерком\" за покупка на активите на ЧЕЗ. След като в края на миналия месец от българската компания не успяха да осигурят финансиране, от централата в Прага потвърдиха, че започват преговори с втория класиран кандидат.   В същото време ЧЕЗ продължава и преговорите с \"Инерком\", потвърдиха и от двете страни. В позицията си до програма \"Хоризонт\" на общественото радио от индийската компания казват, че по стратегически причини няма да коментират още каквото и да било развитие по сделката, но се надяват скоро да има какво да кажат.    ", "date": "2018.12.06", "title": "Индийската компания продължава преговорите за покупка на ЧЕЗ"}
{"url": "https://www.blitz.bg/kriminalni/nakazanie/ubietst-na-7-godishnata-damla-se-svleche-na-zemyata-v-sda-preksnakha-zasedanieto-video_news644139.html", "text": "Убиецът на 7-годишната Дамла - Мехмед Хасан, почти се свлече на земята по време на делото в Пловдив, което накара магистратите да прекратят за 30 минути съдебното заседание за половин час, съобщава 24rodopi.com.     Наложи се спешни медици да влязат в залата, за да окажат помощ на 26-годишния момчилградчанин, който обжалва присъдата от 23 години затвор. След това заседанието продължи.     Делото се гледа на 6 декември в Апелативния съд в Пловдив.     Защитата на убиеца Мехмед поиска по-леко наказание. От прокуратурата и семейството на жертвата Дамла пък протестираха присъдата от 23 години затвор. Държавното обвинение настоява за 29 години зад решетки.     Припомняме, че зверското деяние бе извършено на 17 декември м.г. Мехмед Хасан влязъл в дома на леля си, където спяла сама малката Дамла. Мъжът задушил с ръце първата си братовчедка, след което увил главата й в тиксо.     ", "date": "2018.12.06", "title": "Убиецът на 7-годишната Дамла се свлече на земята в съда, прекъснаха заседанието (ВИДЕО)"}
{"url": "https://www.blitz.bg/obshtestvo/flagman-stava-medien-partnor-na-anketata-na-blits-za-sportist-na-blgariya-do-18-godini_news644143.html", "text": "Влиятелната морска медия \"Флагман\" става официален медиен партньор на анкетата на Агенция БЛИЦ за Спортист на България до 18 години, която е под патронажа на Министерство на младежта и спорта.Лидерът в новините на Бургас не веднъж е доказал, че подкрепя благородни каузи като тази на БЛИЦ, която има за цел да поощри младите български таланти, които ни карат да се гордеем в смутните времена на злоба и ненавист.  До този момент анкетата на БЛИЦ за Спортист на България до 18 години са подкрепили авторитетни български медии като в. \"Телеграф\", \"Меридиан мач\", \"Канал 3\", вестник \"Труд\" и сайтът \"Новспорт\".  Анкетата, която стартира на 4 декември ще продължи до 10 януари 2019 година, а първите трима призьори в нея ще бъдат отличени със специални награди.  Своят глас за младите надежди на родината ни може да дадете -  !!! ", "date": "2018.12.06", "title": "\"Флагман\" става медиен партньор на анкетата на БЛИЦ за Спортист на България до 18 години!"}
{"url": "https://www.blitz.bg/obshtestvo/sport-toto-puska-limitirana-praznichna-igra_news644125.html", "text": "„Зимна приказка“ е лимитираната моментна лотарийна игра, с която Български спортен тотализатор ще изненада своите фенове и всички любители на печалбите на мига. „Количеството на талоните е ограничено и пускаме играта само за празниците“, споделиха от екипа на СПОРТ ТОТО. „Зимна приказка“ е специално издание за всички почитатели на тото игрите, които искат да си подарят една незабравима Коледа или да зарадват близките си с топли и богати празници. Талонът се отличава с красив приказен дизайн и е изключително подходящ за подарък.  В трите увлекателни игри на „Зимна приказка“ има цели 18 шанса за печалба. Атрактивните топ суми от 100 000 и 50 000 лв. със сигурност ще зарадват най-големите тото почитатели, които ще започнат 2019 година с нов късмет. А печалбите между 3 и 5 000 лева са цели 880 000!  От средата на месец декември в тото пунктовете ще намерите и късмети за баница, посветени на 12 от моментните лотарийни игри на тотализатора. С талоните, споменати в късметите, може да се направи оригинален подарък за по-малко от 50 лв. Всеки член от семейството може да получи играта от късмета, който се е паднал в тяхното парче баница.  В колекцията на СПОРТ ТОТО вече има 26 моментни лотарийни игри, които носят над 600 000 000 лв. Над 20 000 000 лв. са печалбите на мига, раздадени само от началото на годината. Най-важното обаче е, че с всеки талон подпомагаме развитието на спорта в България, докато печелим невероятни суми НА МОМЕНТА!    ", "date": "2018.12.06", "title": "Спорт тото пуска лимитирана празнична игра"}
{"url": "https://www.blitz.bg/obshtestvo/12-000-leva-ot-evroshans-za-profesionalen-ksmetliya-ot-ruse_news644095.html", "text": "Неведоми са пътищата на късмета, но един от тях явно винаги минава през Русе, където живее Трифон Трифонов. 56-годишният строител за пореден път се включи в списъка с големите печеливши, след като позна 8 от 8 числа в   и това му донесе 12 000 лева.  Това не е първата петцифрена печалба на Трифон, който най-често играе с комбинация от числа, включваща рождените дати на семейството му. Най-интересното обаче е, че късметлийската му комбинация „работи“ най-добре по празниците. Преди няколко години Трифон посреща Великден с печалба от 17 244 лева от   Любимата игра на два пъти успява да го зарадва с по 12 000 лева за Коледа и Гергьовден. И ето, че русенецът отново спазва традицията и записва супер печалба от 12 000 лева точно преди Коледа.  Макар че е суеверен и търси знаци навсякъде, Трифон вярва, че късметът му няма „да се изчерпи“. Той претендира, че е щастливецът с най-много печалби над 1 000 лева и се надява повече хора да усетят емоциите, които той редовно изживява.  Тегленията на играта   можете да следите в пунктовете на   и онлайн на     ", "date": "2018.12.06", "title": "12 000 лева от „Еврошанс“ за професионален късметлия от Русе"}
{"url": "https://www.blitz.bg/obshtestvo/regioni/nevizhdano-v-blgariya-izpisakha-kato-prints-romsko-bebe-na-17-godishna-mayka-ot-vrachanskata-bolnitsa-snimka_news644097.html", "text": "Изписаха бебе от врачанската болница като по американските филми, а снимките от нетипичната церемония заляха социалните мрежи. Кадрите предзизвикаха и много коментари, като от радостта на родителите, те се пренесоха по предстоящия ремонт на акушеро-гинекологичното отделение на врачанската болница, съобщава Конкурент.  Невръстният бебок е зарадвал многолюдна ромска фамилия от борованското село Малорад. Заради голямата радост, близките дошли да изпишат бебето с гъзарски „Хамър“, който заради габаритите си едва влязъл на паркинга на МБАЛ „Христо Ботев“ – пред входа за спешния център.     Проверка доказа, че младенецът, чието име се пази в тайна според нравите на родителите му, е проплакал за първи път на 1 декември сутринта под вещите грижи на д-р Борис Петров. Момчето е тежало цели 4.2 кг и е първо бебе на 17-годишната си майка. Тупурдията, с която бебокът и майка му вчера били изписани, можели да бъдат достойни и за филмиране, тъй като имало и духова музика, казват очевидци.     Въпреки демографският срив в Северозапада, в АГО-то във Враца продължават да работят добри и качествени специалисти. През миналия месец под грижите на медиците, чийто началник е д-р Иван Кръстев, проплакаха 4 двойки близнаци. ", "date": "2018.12.06", "title": "Невиждано в България! Изписаха като принц ромско бебе на 17-годишна майка от врачанската болница (СНИМКА)"}
{"url": "https://www.blitz.bg/obshtestvo/stolitsa/noviyat-stolichen-zam-kmet-dade-vazhno-obeshchanie-za-graf-ignatiev_news644096.html", "text": "Работата е много, но ние имаме добри екипи в общината и очаквам те да продължат да работят активно и да постигаме успехи по всички направления. Рано е да се говори за реформи, това което имам като поставена номер едно задача е да възстановим движението на трамваите по ул. „Граф Игнатиев“. Това каза пред журналисти временно изпълняващият длъжността зам.-кмет на София по направление „Транспорт и транспортни комуникации“ Дончо Барбалов, предаде „Фокус“.   „Трябва да подготвим и бюджета за 2019 г., в който транспортът също има големи инвестиции. Всичко това трябва да го подготвим, за да може през 2019 г да изпълним и да продължим да изпълняваме програмата за ремонт на улици, строителство на нови такива и обновяване на градския транспорт, който е доста напреднал“, каза той. Барбалов посочи, че решениет за назначаването му на поста е на кмета на София.  „Тя има правото да прецени, тя е направила преценката кой каква позиция да изпълнява. Относно новите разделите на трамвайната линия на ул. „Граф Игнатиев“ той коментира: „Още днес ще отида на място със строителната фирма и надзора да обсъдим, докъде са стигнали дейностите и какво може да се направи от тук нататък, да разбера все пак обосновката за тези съоръжения там.“  ", "date": "2018.12.06", "title": "Новият столичен зам.-кмет даде важно обещание за \"Граф Игнатиев\""}
{"url": "https://www.blitz.bg/politika/priekha-zakona-za-lichnata-pomoshch-maykite-se-pregrshchat-v-plenarnata-zala_news644100.html", "text": "Парламентът прие Закона за личната помощ на второ четене, а майките на балкона в пленарната зала се прегръщаха помежду си и заедно с омбудсмана Мая Манолова, предава Канал 3.   Това стана след два часа и половина дебати, по време на които ГЕРБ и БСП отново се изпокараха и започнаха взаимно да се призовават да не се излагат пред гостите на балкона. Социалният министър Бисер Петков благодари на всички, които са помогнали законопроектът да стане факт. \"Наша отговорност беше да се опитаме да минимизираме рисковете, както и до 30 юни 2020 министерството да подготви анализ, който да внесе в парламента\", каза министърът. \"Благодаря, че поставихте като ваш приоритет законодателството за хората с увреждания, каза Петков. \"Изпращаме една трудна, бурна година\", обобщи той и благодари на всички, които преди това шефът на социалната комисия д-р Хасан Адемов изреди всички с малките имена.", "date": "2018.12.06", "title": "Приеха Закона за личната помощ, майките се прегръщат в пленарната зала"}
{"url": "https://www.blitz.bg/obshtestvo/tova-li-e-nay-shantavata-snimka-koyato-se-poyavi-tozi-nikulden_news644114.html", "text": "Гледка от столицата се превърна в истинска находка в социалните мрежи. На кадъра се виждат две риби, които висят от закачалка на балкон. Не е ясно къде точно е щракната тази гледка, но снимката бързо доби голяма популярност.  \"Честит Никулден\", гласи съобщение към поста, а под него заваляха лайкове и коментари.  Rositza Yaneva: Опушване на риба на свеж софийски въздух?  Valia Hristova: Опушени от мъглата (смог) и обилно посипани със ФПЧ\", гласят част от тях.  Някои от потребителите пък директно са споделили под поста различни картинки на котки, които много биха се зарадвали на рибата.    ", "date": "2018.12.06", "title": "Това ли е най-шантавата СНИМКА, която се появи този Никулден?"}
{"url": "https://www.blitz.bg/obshtestvo/32-iyat-novogodishen-muzikalen-festival-v-ndk-otdava-zasluzhena-pochit-km-golemiya-emil-chakrov_news644122.html", "text": "Летящ старт на фестивала в ритъма на ...суинга. Прожекции на концертни записи под диригентската палка на маестро Чакъров. Минчо Минчев – отново в зала 1 на НДК. Ангел Заберски-син със Symphony JazzЗала 1 на НДК  бе в ритъма на суинга на 5 декември – вечерта на откриването на  32-ия Международен новогодишен музикален фестивал . И не би могло да бъде другояче, след като на подиума бе вече широко известният в Европа и света  Swing Dance Orchestra .  Основан още през 1986 г. като бенд от потомствения берлинчанин  Андрей Хермлин  (род. 1965 г.), син на може би най-известния писател на бившата ГДР Щефан Хермлин, и „пораснал” десетина години по-късно в биг бенд, оркестърът се е „ специализирал” в суинга в стила на 30-те години. И наистина всичко от сцената изглеждаше мило, атрактивно ретро- от пултовете до изисканите костюми и папионки на 14-те инструменталисти и вокалистите, но звучеше адски свежо – без озвучителна техника, с микрофони (при това ретро) само за певците. Андрей Хермлин и неговият Swing Dance Orchestra ни поднесе найстина най-доброто от суинга.  Best   of Swing  бе и името на този джаз концерт. В завладяващия «коктейл» звучаха «евъргрийни» на Бени Гудман – «краля на суинга», Глен Милър, Каунт Бейзи, Джордж и Айра Гершуин, но и позабравени мелодии, напр. от Каб Калоуей – водач на най-популярния танцов оркестър в златната ера на този музикален стил. Впрочем в България през 50-те години „другарите” са наричали „суинги” и преследвали тези младежи и девойки, които в облеклото си или на дансинга били подражавали на „упадъчното западно влияние”.   Сега обаче, за да заприлича зала 1 на НДК в тази празнична вечер на някой мюзикхол в Ню Йорк или Чикаго през 30-те години, много допринесоха именно група момчета и момичета от танцовата школа  Swing Society  („Суинг общество”) в София. Те наситиха превърнатата в дансинг оркестрина пред сцената с вихрени танци в ритъма на суинга: буги вуги, линди хоп, чарлстон, шим-шем и др. Тези млади хора, бързото темпо и завладяващи ритми на оркестъра запалиха и много двойки от публиката на различна възраст – от дечица до пенсионери, да се втурнат на дансинга. Възнаградени бяха от Андрей Хермлин и неговият 18-годишен син Давид – мултиталант, чудесен певец и музикант и невероятно пластичен танцьор и с два биса, сред които „Чатануга чу-чу” на Глен Милър - първата песен, достигнала „златна плоча” в историята на музиката.     Летящият старт на  Новогодишния музикален фестивал (5.12.2018 -01.01. 2019 г .) ни вдъхва надежди, че отново ще се насладим на хубава, качествена музика от най-различни жанрове. 32-ото издание на фестивала (негов продуцент и „баш-майстор” на програмата е  Юлияна Караатанасова ) отдава  специална почит  към именития български диригент  Емил Чакъров  по случай и 70-годишнината от рождението му. Именно този изключителен музикален талант, спечелил още на млади години признанието на такива колоси като Херберт фон Караян, Ленард Бърнстейн, Алексис Вайсенберг и др., основава през 1986 г. Новогодишния музикален фестивал и ръководи неговите първи четири издания.     „  – сподели журналистът  Георги Тошев -     ( б.а.-  маестро Чакъров е роден именно в Бургас през 1948 г.)   За своя филм „ Последен концерт”  Георги Тошев, режисьор и един от сценаристите, се срещнал и разговарял с близки на Емил Чакъров хора в Париж и Мексико (там живее неговият последен импресарио), Санкт-Петербург и София. Премиерната прожекция е на 6 декември т.г. от 18.30 ч. в кино „Люмиер Лидл”. Бележитият диригент ще „оживее” пред нас (той напусна този свят твърде рано, през 1991 г.) и в още един документален филм в две части  „Като дъх музика” . По сценарий на известната музиковедка  Екатерина Дочева  този филм (реж. Светла Фингова), направен със съдействието на БНТ, надниква и в личния живот на Емил Чакъров, в дружбата му със семейства, оказали на таланта немалка подкрепа, като тези на журналистите Ешуа и Недялка Алмалех, на известния дерматолог д-р Стоян Капнилов и неговата съпруга Възкреса, ръководителка на струнен оркестър и др.     Любителите на класическата музика ще могат да видят и слушат в кино „Люмиер Лидл”  концертни записи  на  Фестивалния симфоничен оркестър  под палката на своя диригент и основател (също през 1986 г.)  Емил Чакъров  на творби от  Чайковски, Верди, Бетовен и Хайдн , предоставени също от БНТ.  В едно от фоайетата на НДК е открита и интересна  фотоизложба  с прекрасни фотоси (повечето от дългогодишната фотографка на Софийска филхармония  Василка Балевска ), проследяваща моменти от бляскавата музикална кариера на Емил Чакъров.  От 2002 г. в зала 1 на НДК не е свирил българският виртуоз на цигулката  Минчо Минчев.  Именно това ще се случи сега, когато на 14 декември от 19.00 ч. той ще излезе на подиума, за да изпълни заедно с нашумелия млад контрабасист от Холандия  Рик Стотийн  дуо за цигулка, контрабас и оркестър от Джовани Ботезини. В лрограмата на този концерт под наслов „ Виртуозите”  са още увертюрата на („Крадливата сврака” от Росини и наистина фантастично звучащата „Фантастична симфония” от Хектор Берлиоз. Тези творби ще бъдат изпълнени от  Софийска   филхармония , дирижирана от  Емил Табаков . Взискателният и известен с естетичния си вкус маестро Табаков е подбрал много оригинална програма и за  празничния новогодишен концерт на 1 януари 2019 г. от 18.30 ч ., с който по традиция завършва фестивалът.   – изтъкна  Емил Табаков  –     На 150-ата годишнина от кончината на  Джоакино Росини  пък е посветен вокалният рецитал „ Бисери на белкантото”.  На него младото ни сопрано  Мила Михова  (тя се представи успешно на международния фестивал „Росини” в родния му град Пезаро) ще изпълни арии и песни не само от този любим композитор, но и от неговите приятели Белини и Доницети – също видни представители на стила „белканто”. Впрочем по добра традиция във всеки концерт от програмата на фестивала ще прозвучи и поне по една творба от български композитор.  За да се привлекат и най-малките в концертната зала и възпитат в обич към качествената музика, за първи път се организират и  беседи  ( с водещ  Ани Динкова ) за деца и възрастни в клуб „Перото” на тема  „Празничен етикет за цялото семейство”.   Стартовият концерт „Best of Swing” няма да остане единствената джаз проява в 32-ото издание на Новогодишния музикален фестивал. Напротив!  Ангел Заберски – син  ни е подготвил изненада със своя    В компанията на свои приятели и съмишленици, като: Мишо Йосифов, Борис Таслев, Стоян Янкулов (Стунджи) и др. той ще ни представи свои авторски джазови и фолклорни пиеси, интересни обработки.   – сподели  Ачо  –   На концертния подиум «рамо» на Ангел Заберски и син ще дадат брас квинтет и струнен оркестър под вещата палка на  Григор Паликаров . Впрочем двамата са състуденти от НМА «Панчо Владигеров», а композиторът Ангел Заберски – баща бил настоявал навремето Ачо също да учи дирижиране. Борислав КОСТУРКОВ     ", "date": "2018.12.06", "title": "32-ият Новогодишен музикален фестивал в НДК отдава заслужена почит към големия Емил Чакъров"}
{"url": "https://www.blitz.bg/obshtestvo/intervyu/vesela-neynski-pred-shou-byakh-kato-voynik-v-kshchata_news644093.html", "text": "      - С какъв привкус останахте от участието си в „Биг Брадър Most Wanted”, където ви видяхме в много и различни светлини?  - Определено се радвам, че участвах в този формат. В някои моменти даже, когато гледам Къщата отвън, изпитвам носталгия към нея. Това е къща, в която има някаква много особена магия – особено пък за човек като мен, който е свикнал да държи здраво контрола в живота си. Много интересен експеримент е да влезеш вътре и напълно да оставиш контрола в ръцете на някой друг, в случая на Биг Брадър. За мен това бе трудно, но съм доволна, че до голяма степен успях да се справя. И смятам, че излизам от Къщата с едни уроци и по-уверена от всякога. - А с какво не се справихте в Къщата в такъв случай?  - Смятам, че се справих с абсолютно всичко. Това, което единствено ме провокира в негативен аспект, беше дадената мисия, която всъщност не аз, а Стоян Роянов отказа. Но и да не го беше направил той, аз щях да откажа по чисто здравословни причини, тъй като вероятно, ако бях опитала дори и за секунда, щеше да има много тежки последици за в бъдеще за моето здраве, а може би и до живот. Имам увреждане на нерва на дясната ръка, намалена мускулна сила и проводимост, имах и парализа на ръката – и ми е забранено да правя усилия, както и да вдигам неща, по-тежки от 2 кг. Съвсем ясно е, че нямаше как да вися във въздуха, държейки се на същата тази ръка. Извън това смятам, че потиснах суета и всякакви други предразсъдъци, когато изиграх в сериала ролята на Дебелата Джойс, освен това я изиграх перфектно! Когато Биг Брадър ме попита дали съм доволна от образа, който ми е предоставен като роля, му отвърнах, че няма лоши роли, а слаби актьори – и щом мисията го изисква, ще се справя по най-добрия начин. Сигурна съм, че зрителите много са се смели с този образ. - Много рядко популярна личност се самоиронизира публично по такъв начин, особено пък във формат като „Биг Брадър”. Това направи ли впечатление и на съквартирантите в Къщата, за някои от които видяхме колко болна може да бъде точно тази тема?  - Мисля, че определено уважението на всички се покачи много, особено когато видяха какви усилия положих, най-вече да танцувам с този изключително тежък костюм. Вероятно не е излъчено, но аз помагах и на другите да научат своите роли – да ги подготвя не само певчески, но и актьорски, тъй като аз съм и актриса. Участвала съм в тв и кино продукции, била съм режисьор на продукции, играла съм четири години в Народния театър – в „Декамерон”. Съквартирантите много се забавляваха, освен това видях, че след моето излизане от Къщата изказванията бяха преобладаващо положителни, особено от Джулиана и Албена Вулева. За мен това е достатъчно добра оценка за играта ми в Къщата. - Отношенията ви с Албена Вулева претърпяха един доста интересен и неочакван за мнозина обрат – от нападателен към приятелски тон. Как си го обяснявате?  - С Албена имаме една предистория – тя многократно в нейни предавания е включвала моето име, а знаете, че тона в тях не е особено ласкателен и уважителен. В рамките на играта по време на номинациите казахме доста отрицателни неща една за друга, но впоследствие отношенията ни се промениха много, защото смятам, че винаги можеш да се разбереш с един човек, който има интелекта и капацитета да те разбере. Определено Албена е един от най-интелигентните участници в Къщата – най-аналитични и с най-богат житейски опит. С нея имахме сходни виждания за играта и за процесите, които се случват в нея, както и за останалите участници. И спорейки помежду си, провокирайки се, ние открихме много истини една за друга. Започнахме да изпитваме взаимен респект и симпатия. И считам, че нейните номинации за мен бяха стратегически, а не изтъкани от неуважение или злоба към мен. Правя разликата между двете неща – затова и й дадох щита на излизане от Къщата. - Преди 12 години отново бяхте част от този формат, но напуснахте по собствено желание на 8-ия ден. С какво бе по-различно положението сега?  - Смятам, че този човек, който влезе преди 12 години в играта и този, който влезе сега, не са един и същи човек. Наистина вече съм много различна. Тогава аз нямах тази представа за играта, която впоследствие изградих в себе си. Освен това тогава се намирах в трагичен момент от живота си – след загубата на моята майка. Това всъщност бе и причината да вляза – за да имам нови емоции и да съм сред нови хора. Но просто не намерих смисъл да остана повече в Къщата. Не ми беше интересно. Нямах предизвикателства. А сега определено ми беше интересно да тествам определени страни от характера си – това да предам контрола в други ръце, да се подчинявам на всичко. Това беше изпитанието, което исках да преодолея. И мисля, че успях, колкото и да не ми беше лесно, защото от години съм изключително самостоятелен човек. Била съм глава на семейство още от най-ранна детска възраст, грижила съм се за моята болна майка, расла съм без мъжки авторитет, изкарвала съм винаги парите си сама, взимала съм решенията сама. Затова бях като един войник в Къщата заради високото си чувство за дисциплина – въпреки че точно това в началото хората не са успели да го разберат поради случката с очилата. Но това не беше каприз от моя страна – много е трудно за един човек, който има четири диоптъра късогледство да бъде поставен в ситуация, в която е дезориентиран и не вижда. Мисля, че достатъчно показах, че съм над нещата, особено които бяха свързани с външния ми вид. Нито веднъж не поисках фризьор и гримьор, нито си сложих изкуствени мигли или пък се показах в някакви страхотни тоалети, каквито имам. Показах, че съм един обикновен човек, който не разчита на визия в Къщата. - В каква степен се почувствахте уязвена от коментарите за двете деца, които сте изгубили?  - Както в Къщата, така и в живота, човек може да попадне на всякакви груби хора, които искат да го наранят. Но аз нямам от какво да се срамувам. Не съм направила нищо срамно или неетично. Това са едни трагични неща от моя живот, но трябва да се срамуват тези, които се опитаха да извадят дивиденти от това, опитвайки се да ме наранят чрез тях. - Разкажете ми малко за дарбата си да стигате предварително до информация за хора и събития. За мнозина това е равнозначно на гадателство!  - За мен даже то не е дарба. Случва ми се понякога и не е нещо, което мога да контролирам. Често по астрологичен път виждам някои неща, които тълкувам като евентуални събития – както се случи със земетресението. Просто предположих, че в тази конфигурация на планети това може да се случи. Но аз не съм гадател, много държа това да стане ясно, защото често във фейсбук ми пишат хора с всякакви парадоксални молби – като например да им кажа къде си е скрил парите човек, който е починал. Първо е абсурдно, второ – грозно да се иска информация за подобни неща. Естествено, няма как да помогна на такива хора, поради което понякога някои от тях стават дори агресивни в реакциите си, когато получат отказ. - Тази ваша способност обаче, преди време ви е помогнала да разберете за изневяра на вашия партньор...  - Случвало ми е два пъти да разбирам за изневери и то по много парадоксални начини. Например един път преди много години се включих наистина без да искам в разговор на мой партньор с жена, с която той беше излязъл, а ме беше излъгал, че е с майка си. За мен тогава това бе абсолютен знак на съдбата, защото след тази ситуация аз се оттеглих от нашата връзка, а този мъж вече 20 години е женен за тази жена и имат 3 деца. Тази информация ми се е дала по някаква причина, така го тълкувам. Нещата се случиха по правилния начин, а с него и до ден-днешен сме много добри приятели, а тази ситуация я коментираме с много хумор. - В Къщата споделихте, че много бихте се радвала, ако има как да бъдете личен спортен психолог на Григор Димитров. После добавихте, че след година ще го видим като Топ 1 на световния тенис. Второто сте го предвидила или просто много ви се иска да се случи?  - Иска ми се много да е така. А иначе всеки един спортист, който е на такова високо ниво, задължително работи не само с треньор, но и с психолог – за мотивацията и фокусирането си, за преодоляването на Бърнаут, болките, травмите. Един треньор трябва да може да мотивира спортиста в правилния момент, защото може да се окаже, че той дава най-доброто от себе си по време на тренировка, но пред публика после да не може да го покаже. Но нека хората да направят разлика – аз не съм врачка или гадателка, а професионален психолог, психотерапевт и сертифициран хипнотерапевт. - Кого бихте искала да видите на финала на настоящия „Биг Брадър”, а и като победител?  - Имам симпатии към почти всички участници. Нямам един фаворит. Може би с Уош нямахме много голямо общуване, въпреки че аз изключително уважавам неговия баща Иван Иванов като актьор, снимали сме заедно и филм. С всички останали намерихме път един към друг. - Какво следва оттук нататък за вас в реалния живот?  - Извън Къщата, противно на това, което много хора си мислят, аз имам щастлива връзка. Освен това започвам работа в една агенция за недвижими имоти, която е възможно най-престижната на пазара в България. Също така подготвям голям концерт, който ще се случи през януари или февруари. Както и една кампания, свързана с участието ми в Къщата – заедно с две големи клинични лаборатории – за да обясним на хората начините за разпространение и превенция на повечето инфекции, предавани чрез устата. В Къщата тази тема беше иронизирана и предадена по много галфонски начин, но това е един сериозен проблем.       Интервю на Анелия ПОПОВА    ", "date": "2018.12.06", "title": "Весела Нейнски пред \"ШОУ\": Бях като войник в Къщата!"}
{"url": "https://www.blitz.bg/obshtestvo/stolitsa/eto-koy-e-noviyat-zam-kmet-na-sofiya_news644085.html", "text": "Дончо Барбалов е новият временно изпълняващ длъжността зам.-кмет по направление „Транспорт и транспортни комуникации“ в София. Това каза кметът на София Йорданка Фандъкова по време на редовно заседание на СОС, предаде „Фокус“.  Барбалов вече движи два ресора в Столичната община – финанси и здравеопазване. Бил е и временен зам.-кмет по транспорта след като предишният зам.-кмет Любомир Христов подаде оставка.  Той заема мястото на подалия оставка Евгени Крусев. Преди два дни той се оттегли от поста заради ремонта на улица „Граф Игнатиев”.  Крусев е разследван за длъжностно престъпление, свързано с нарушение на Закона за обществените поръчки.  До момента на него е връчена само призовка. Обвинение не му е повдигнато.", "date": "2018.12.06", "title": "Ето кой е новият зам.-кмет на София"}
{"url": "https://www.blitz.bg/obshtestvo/skandal-osden-v-skopie-ginekolog-raboti-v-sofiya-chlen-e-i-na-bls_news644059.html", "text": "Македонският гинеколог д-р Николче Дамчевски, който има потвърдена от Апелативния съд в Скопие двегодишна ефективна присъда, работи в един от големите центрове за акушерството и гинекологията на София. Дамчевски дори е член и на Българския лекарски съюз /БЛС/, съобщава Канал 3.   Това се казва в разследване на македонската \"Нова телевизия\". Дамчевски има и забрана в продължение на 8 години да не работи като лекар. Той в продължение на 9 месеци е лъгал пациентка в Македония, че е бремена. Разследващите аферата дори са запазили час за преглед при него. Дамчевски е с отнет лиценз от страна на Лекарската камера на Република Македония, но това не му е попречило да стане член на Българския лекарски съюз. Оттам са потвърдили, че Дамчевски е действително член на БЛС от 2018 г. \"При нас той представи документ, че е член на Лекарската камера на Република Македония от 17 март 2016 г. Той представи и документ, че не е осъждан от 10 август 2018 г. С тези документи той може да работи и да бъде наш член\", е казал представител на БЛС пред македонската телевизия. В присъдата срещу Николче Дамчевски пише, че \"като гинеколог той има вина за тежки престъпления извършени срещу здравето на хората и фалшифициране на документи\". Пред съда той признава вината и по двете обвинения - фалшифициране на медицински документи и несъвестно изпълняване на лекарската професия. ", "date": "2018.12.06", "title": "Скандал! Осъден в Скопие гинеколог работи в София, член е и на БЛС"}
{"url": "https://www.blitz.bg/kriminalni/namerikha-im-tsakata-super-kamerite-na-kat-khaknati_news643839.html", "text": "Радар - детектор, който е позволен за използване у нас, може да спаси всеки водач от новите супер камери на КАТ, които ще заработят за Коледа.   За разлика от триногите – новите супер устройства работят на принципа на т. нар. ефект на Доплер и сигналът им се улавя от детекторите в автомобилите, пише в. \"Телеграф\". Към момента модерните радари на Пътна полиция се тестват и до Рождество Христово се очаква да започнат да следят от движение и на място за превишена скорост, липса на \"Гражданска отговорност\", издирвани и оперативно интересни за МВР автомобили, съобщиха от ръководството на КАТ. IT експерти обаче твърдят, че устройствата могат да се засичат от радар - детектори, тъй като действат на т.нар. ефект на Доплер. Това значи, че антената непрекъснато излъчва ВЧ сигнал с известна вълнова дължина (честотата на предаване) и го прихваща след отразяването и при наличието на радар - детектор, той ще предупреждава водачите, че до броени секунди разстояние има вероятност, ако са в нарушение, да бъдат заснети и по-късно глобени. От КАТ обясняват, че в левия долен ъгъл, под предния регистрационен номер, на всяка от патрулките със супер камери има радарен сензор, който ще разчита какво пише на всяка автомобилна табела, с което колата на КАТ се разминава. На дисплей в купето униформените разбират веднага дали водачът е в нарушение. Ако е така, камерата на покрива на колата прави снимка и веднага се издава санкция. \"Дори агресивното поведение на пътя ще се заснема и полицаите ще спират на място такива водачи\", уточни шефът на \"Пътна полиция\" комисар Росен Рапчев.", "date": "2018.12.06", "title": "Намериха им цаката: Супер камерите на КАТ – хакнати"}
{"url": "https://www.blitz.bg/obshtestvo/vechnata-borba-s-toplofikatsiya-eto-kak-da-trsim-pravata-si-pri-nadpisani-smetki-video_news644057.html", "text": "Можеш ли да дължиш 16 хил. лв. за парно, без да имаш радиатори в дома си? Потребители се оплакват, че топлофикациите продължават да надписват сметки  и да търсят плащане на фактури с изтекла давност.  Как да търсим правата си и как да намалим разходите си за топлоенергия през зимните месеци?   През последните три години са подадени над 12 хил. жалби към топлофикациите в страната, предава Нова тв. Над 11 хиляди от тях са към „Топлофикация – София”.  Всяка трета жалба е за надписани сметки. В същото време срещу абонати на топлофикациите всяка година се завеждат между 10 и 15 хил. дела. В резултат на това дружествата съдят над 400 хил. потребители-длъжници. Как да търсим правата си? Битката на Пенка Златарева със столичната топлофикация започва преди 12 години. Тогава официално, с писмо, иска развод с парното. „Мина доста време, аз не получавах никакви фактури и смятах, че въпросът е решен. Но в един момент започнаха да идват сметки, сметки, сметки”, разказва Златарева. С времето сметките се натрупват. Задълженията също. Следват и заплашителни писма. Последното – от преди дни. С което топлофикация я предупреждава, че ще бъде дадена на съд. От писмото става ясно, че от септември 2007-ма до август 2018 година – дължи 15 900 лв. Въпреки че радиатори в дома си – няма от години. Дълговете се трупали от такса „сградна инсталация” и от подгряването на водата, става ясно от фактурите, които пристигат по пощата. Без реално тези услуги да се ползват от Пенка и сина й. В писмото от Топлофикация  обаче никъде не е описано, че част от натрупаните задължения вече имат давност и би трябвало да отпаднат от сметката. Причината е, че несъбраните сметки са за повече от три години назад, а по закон, те се погасяват по давност. казва още жената.  казва адвокатът Мила Йотова. От „Топлофикация – София” уточняват нещо много важно. каза говорителят на дружеството Елизабет Павлова. Проверяваме фактурите на Пенка Златарева и с фирмата за топлинно счетоводство. От фирмените доклади става ясно, че разходите за топла вода са начислявани служебно. уточняват от „Топлофикация”. „Няма как да се счита, че някой не ползва дадена услуга, след като има уред, казва пък Георги Русев от компания за топлинно счетоводство. Затова разходите за топла вода са начислявани в максимален размер. уточняват от топлофикационната компания. Начисленията за един сезон за един обитател варират от 50 до 100 кубика вода. При средна цена от 10 лв. за кубик – това може да е от 500 до 1000 лв. за човек.  За двама души – от 1000 до 2000 лв. В същото време Пенка твърди, че достъп не е отказван. Нещо повече – два пъти в година комисия от блока проверявала дали радиаторите не са монтирани отново. Допълнително фактурите набъбвали и от таксата за това, че тръбите на парното минавали през дома й. Топлофикация са категорични - независимо, че клиентът не ползва отопление, това не го освобождава от сумата за сградна инсталация. Дали такса „тръби” е законна е тема не само в България, защото Съдът на ЕС ще гледа казуса със съществуването й изобщо следващата сряда. Според експерти , размерът й често достига 50 и над 50 % от потребената за отопление енергия. казва Георги Русев.  Сигнали за надписани сметки за парно често идват  при адвокат Мила Йотова. Най-често от потребители, които са се отказали от парното. И въпреки това сметки за отопление идвали под предлог, че радиаторите не били демонтирани по надлежния ред. обяснява юристът. От „Топлофикация – София” уверяват клиентите, че сметките се формират по ясна формула и за измама не може да става въпрос. И според топлинните счетоводители за надписване на фактурите не може да се говори. Разминаванията идвали при изравнителни сметки, ако достъп до уредите не се осигури при обявените дати за отчет. Нереално високи сметки често има и по вина на самите потребители. Когато сметките се изравнявали на база на средното потребление на бивш собственик на апартамента. дава пример адвокат Йотова. За да не се трупат сметки и топла вода – вариантите за потребители като Пенка са два: обясни Павлова. Ако клиентът е затапил отклонението за топла вода, не подлежи на отчет, но пък подлежи на проверка – защото във всеки един момент може да монтира уред за дялово разпределение и да има възможността да ползва, уточняват топлинните счетоводители. А как да търсим правата си, ако ни лъжат със сметките за парно и топла вода?", "date": "2018.12.06", "title": "Вечната борба с \"Топлофикация\"! Ето как да търсим правата си при надписани сметки (ВИДЕО)"}
{"url": "https://www.blitz.bg/obshtestvo/mlada-zhena-ot-varna-pochina-no-uspya-da-spasi-dva-choveshki-zhivota_news644010.html", "text": "Двама души спасиха с органите си четирима други само за седмица. Въпреки това България остава в дъното на европейските статистики за донорство. Все още сме далеч и от пълноправно членство в организацията Евротрансплант, което дава шанс на голяма част от чакащите за орган у нас, съобщава Нова телевизия.   По данни на Агенцията по трансплантация 1151 тежкоболни българи чакат за нов орган. В същото време от началото на годината са направени по-малко от 40 трансплантации. Последен стадий на цироза, вероятно заради автоимунно заболяване. Тази диагноза чува 53-годишната Милена Шопова от Русе преди повече от година. Тя се нарежда се в дългия списък от чакащи за черен дроб. Преди няколко дни обаче получава неочаквано обаждане. Проф. Крум Кацаров е част от екипа, който оперира Милена. Общо 60 души участват в организирането на операцията. Часове след обаждането Милена вече е успешно трансплантирана. Междувременно обаче чакащите за орган са стотици. Според лекарите страната ни е твърде малка, за да може адекватно да се развива донорството от живи роднини. Единственият шанс остават трупните донори. Донорът на Милена е 27-годишна жена от Варна, която успява да спаси още един пациент, чакащ за бял дроб във виенска клиника. Милена не знае нищо за своята спасителка, но се надява, че един ден може лично да благодари на семейството й.", "date": "2018.12.06", "title": "Млада жена от Варна почина, но успя да спаси два човешки живота"}
