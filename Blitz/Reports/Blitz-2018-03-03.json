{"url": "https://www.blitz.bg/blits-tv/blits-tv-gaydi-pisnakha-v-kalofer-pozdravikha-blgariya_news583433.html", "text": "Над 100 гайдари от Калофер и от цялата страна се събраха в града на Ботев, за да поздравят с уникални мелодии Родината. Пристигнаха майстори от Родопите и от Павел баня и от други краища на държавата. Кметът на Калофер Румен Стоянов поведе шествието, заедно с малки момичета, които развяваха българския трибагреник.   Много хора се събраха, водени от патриотично чувство, за да почетат в Калофер националния празник на България.   Под звуците на гайдарите се изви огромно българско хоро. Вижте: Кристина ИВАНОВА, БЛИЦ  Оператор: Любомир БАКЪРДЖИЕВ, БЛИЦ    ", "date": "2018.03.03", "title": "БЛИЦ TV: Гайди писнаха в Калофер, поздравиха България"}
{"url": "https://www.blitz.bg/politika/siderov-posochi-frenski-variant-kato-nay-izgoden-za-uchastie-na-drzhavata-v-sdelkata-za-chez_news583432.html", "text": "Не виждам причини тази сделка да събори правителството, напротив - ако то действа разумно, мъдро, даже може да затвърди позицията си, а не да падне. Така Волен Сидеров оцени ситуацията, в която се озова коалиционното правителство покрай скандалната продажба на ЧЕЗ, предава \"Канал3\". \"За мен решението е държавата да се върне в енергоразпределителните дружества и то с повече от 34%, ако може с над 50%, както е в една Франция, която има 84% дял\", продължи Сидеров.      \"Доколкото консултирах хора, които се занимават с право, насилствено държавата не може да влезе в сделката. Но купувачът предлага това, чухме в Парламента - държавата да влезе с 34%. За мен това е хубаво - държавата да има присъствие, 34% е блокираща квота. Ако купувачът се съгласи държавата да има 34%, това е добър вариант. Така ще има основание за намеса\", смята Волен Сидеров     Запитан от водещия Любо Огнянов откъде биха дошли парите, с които държавата да влезе в енергото, Волен Сидоров отбеляза: \"Това да каже изпълнителната власт. Но мисля, че може да се извадят докладите, които съм предоставил за десетките нарушения на тези оператори, и те да се използват за определяне на цената. Нарушенията са налице и българската държава цена може да нагласи по-добра цена\".     Волен Сидеров сподели, че не разбира реакцията на БСП след като се появи вариант за влизане на държавата в дружествата. \"За мен бе изненада, че толкова активните колеги от БСП някак си не се зарадваха на това предложение. Те говорят, че държавата трябва да се върне. Е, добре, чуваш, че държавата предлага такова връщане, и не казваш: \"Това е добро\". БСП трябва да поддържа това.     Затова им казах в парламента, че когато съм водел тази битка, тях ги нямаше. А сега постоянно виждат шанс да атакуват правителството. Хубаво, но аз ясни аргументи не чух, не беше по същество, нямаше анализ\", смята Волен Сидеров, като добави, че \"Коя е тази Гинка\" за него не е аргумент.     Запитан за участието на Обединени патриоти на изборите за европарламент, Волен Сидеров категорично заяви: \"На мнение съм,че трябва да се явим заедно трите партии, тези избори са с ниска активност. За мен най-добрият вариант е да се явим заедно. При добра работа и организация можем да вкараме двама човека в европарламента. На тези избори не трябва да сме отделно.\"     Волен Сидеров сподели, че ще разговаря отново с другите двама партньори от ОП - Валери Симеонов и Красимир Каракачанов по въпроса. \"Говорил съм със Симеонов, ще го убеждавам, ако нещо е бил в моментно настроение, смятам, че трябва да го преодолее и да приемем едно разумно решение - да сме заедно.\" ", "date": "2018.03.03", "title": "Сидеров посочи френски вариант като най-изгоден за участие на държавата в сделката за ЧЕЗ"}
{"url": "https://www.blitz.bg/obshtestvo/stolitsa/fandkova-razporedi-speshni-proverki-na-yazovirite-i-rekite_news583319.html", "text": "Заради повишението на температурите и снеготопенето кметът на София Йорданка Фандъкова разпореди да се наблюдава състоянието на реките и нивата на общинските язовири, съобщиха от Столичната община. Районните кметове трябва да осигурят наблюдение на критични места, дерета и речни корита в съответните райони, допълват от общината.     Четири екипа на Дирекция „Аварийна помощ и превенция” извършиха наблюдение на място на общинските язовири и реагират на сигнали. Към момента речните корита са с нормална проводимост, добавят от СО.     Извършва се и контролирано изпускане на водни количества през основните изпускатели на язовирите „Иваняне”, \"Мърчаево\", \"Суходол\" и „Мрамор”. Наблюдават се водните нива в язовирите и се осигуряват необходимите свободни обеми. Проверяват се и водостоците на Южната дъга на Околовръстен път.    ", "date": "2018.03.03", "title": "Фандъкова разпореди спешни проверки на язовирите и реките"}
{"url": "https://www.blitz.bg/ikonomika/prof-khristo-prvanov-aets-belene-mozhe-da-bde-osshchestven-kato-balkanski-proekt_news583350.html", "text": "Има много сериозен инвеститорски интерес към АЕЦ \"Белене\" по думите на енергийния министър в оставка Теменужка Петкова. Тя посочи, че преди дни по време на Икономическия форум в Лондон премиерът Бойко Борисов е предложил АЕЦ \"Белене\" да се построи като балкански проект и да се търси европейско финансиране за строежа. Ще започнат разговори със съседите ни от Балканите, посочи още Теменужка Петкова, цитирана от БНР. АЕЦ \"Белене\" може да бъде осъществен като балкански проект и за него е възможно да има европейско финансиране. Това коментира пред националното радио преподавателят от УНСС от катедра \"Икономика на транспорта и инфраструктурата\" професор Христо Първанов.     „Ако се погледне в общобалкански план, където и населението, и потенциалът са близо 10 пъти повече, тогава подобна атомна електроцентрала, би имала своята икономическа логика. Тя вероятно не би била работеща на планирана загуба, каквато е основната теза на нейните противници. Вероятно би допринесла за енергийната диверсификация и нарастване относителната енергийна независимост на балканските държави като регион, който в средносрочен план ще се присъедини към Европейския съюз, защото срокът на строителството на една нова атомна електроцентрала и перспективата за присъединяване на страните от Западните Балкани около 2025 година към  Европейския съюз горе-долу съвпадат“, обясни той.    ", "date": "2018.03.03", "title": "Проф. Христо Първанов: АЕЦ \"Белене\" може да бъде осъществен като балкански проект"}
{"url": "https://www.blitz.bg/obshtestvo/regioni/ledt-ne-proshchava-v-plovdiv-e-istinski-ad_news583302.html", "text": "Само за ден, в петък, над 100 души са минали през спешните отделения в Пловдив заради падания по заледените тротоари. В УМБАЛ \"Св. Георги\" са преминали над 80 души за 24 часа, от четвъртък до петък следобед. Те са с различни травми и наранявания, съобщиха от болницата. В УМБАЛ \"Пловдив\" са прегледани над 30 пациенти с различни травми. Завеждащият отделението по ортопедия и травматология в Окръжна болница д-р Емил Миланов разказа пред в. „Марица”, че пострадалите са от всякаква възраст.     Травмите варират от навехнати или счупени глезени и китки, през извадено рамо и тазобедрени наранявания. 7 от пациентите са приети за лечение в медицинското заведение, като двама от тях са претърпели операции. За останалите петима се е наложило наместване с упойка или без. Те са оставени за наблюдение.    ", "date": "2018.03.03", "title": "Ледът не прощава! В Пловдив е истински ад"}
{"url": "https://www.blitz.bg/obshtestvo/sefte-intermodalen-vlak-vozi-tir-ove-i-tovari-ot-plovdiv-km-turtsiya_news583289.html", "text": "Първият интермодален влак тръгва от терминала край Пловдив за турския град Черкезкьой. Влакът е с обща дължина 600 метра, тежи 1600 тона, заедно с товара, и е единственият товарен влак, който ще се движи със 100 км/ч на територията на България, съобщава БНР. „Сваляме 680 тона товар и 34 ТИР- а от българските пътища“, каза концесионерът на терминала Илиан Филипов и допълни, че с интермодалния влак значително ще се облекчи трафикът по пътищата и опашките на граничните пунктове „Капитан Андреево“ и „Лесово“.     В Чрекезкьой е единият от двата терминала в европейската част на Турция. Градът е на 75 километра от Истанбул, има голяма индустриална зона и удобна връзка с пристанищата в Чорлу и Такердак. Линията ще се обслужва два пъти седмично.    ", "date": "2018.03.03", "title": "Сефте: Интермодален влак вози ТИР-ове и товари от Пловдив към Турция"}
{"url": "https://www.blitz.bg/obshtestvo/regioni/avangardna-kshcha-v-tsentra-na-plovdiv-trsi-kupuvachi-svalikha-tsenata-s-nad-200-khilyadi_news583312.html", "text": "На пловдивския пазара на имоти, обявени за продан от частни съдебни изпълнители, отново се появи авангардната розова къща в квартал \"Мараша\", съобщава TrafficNews.bg. Тя бе обявена за публична продан през септември месец, като първоначалната цена, от която тръгваше търга възлизаше на крупната стойност от 675 300 лева. Зданието обаче не бе пожелано от никой дали заради финансовия елемент, или поради други причини. Ако парите обаче са били спънка за потенциалните купувачи, понастоящем жилищната сграда отново е в активна тръжна процедура. Този път цената е рекордно свалена с цяла 1/З или с с рекордните 225 300 хиляди лева. Така най-ниската определена цена, от която започва наддаването, е 450 000 лева.     Къщата с РЗП от 544 кв.м е в центъра на Плковдив и се отличава значително от цялостното оформление на ул. Мусала в пловдивския квартал \"Мараша\". С причудлива архитектура, със своите 5 етажа, придружени от сутерен, сградата е разположена върху терен от 148 кв. м., но обособените жилища и помещения в нея варират по квадратура според нивото, на което се намират.     Това се дължи на авангардното проектантско решение, която прави къщата наистина забележителна. Собствениците Георги и Магдалена Игнатови са ипотекирали имота цели четири пъти, за да вземат кредит. Съществува и възбрана. С парите от проданта трябва да бъде погасен дълга им към кредитора.     ", "date": "2018.03.03", "title": "Авангардна къща в центъра на Пловдив търси купувачи, свалиха цената ѝ с над 200 хиляди"}
{"url": "https://www.blitz.bg/intsidenti/stikhii/vtreshniyat-ministr-pozharnata-e-v-gotovnost-ako-se-stigne-do-navodneniya_news583345.html", "text": "Екипите на пожарната са в готовност, ако се стигне до наводнения заради топенето на снега у нас. Това съобщи вътрешният министър Валентин Радев, цитиран от БНР. Той апелира към хората да бъдат внимателни заради ледените висулки по сградите. В МВР няма информация за възможни наводнения, но въпреки това превантивни мерки са взети. Валентин Радев каза:     „Няма да има наводнения, но ако има, то ще бъде по поречието на големите реки в Югоизточна България, надолу към Турция - Марица, Тунджа, евентуално. Готови сме за това. Главна дирекция \"Пожарна безопасност и защита на населението\" навсякъде са разположили сили, включително и тежки автомобили“, каза Радев.     Вътрешният министър апелира към хората в градовете да се обадят на пожарната, ако видят опасни ледени висулки, които не могат да бъдат премахнати от сградите.     „Висулки навсякъде. На всички частни сгради отговорни са собствениците на сградите и домоуправителите. Ако е възможно да изчистят тези ледени висулки, които са по около два метра“, отбеляза той.     През трите почивни дни ще има засилено полицейско присъствие.     „Цялата полиция отново ще разположи отново, както го прави обикновено, по магистралите и по главните пътища автомобилите с пуснати лампи, навсякъде по магистралите по два автомобила от Областна дирекция, които ще помагат за движението.“, каза още министър Радев.     Същевременно столичният кмет Йорданка Фандъкова нареди да се наблюдават нивата на реките и общинските язовири заради повишаването на температурите и топенето на снега. Проверява се и проводимостта на шахтите по улиците на София. От общината допълват ,че към момента се изпуска вода от язовирите \"Иваняне\", \"Мърчаево\" , \"Суходол\" и \"Мрамор\".    ", "date": "2018.03.03", "title": "Вътрешният министър: Пожарната е в готовност, ако се стигне до наводнения"}
{"url": "https://www.blitz.bg/obshtestvo/stolitsa/70-ot-sofiyantsi-dovolni-ot-zhivota-v-grada_news583321.html", "text": "Около 70 на сто от живеещите в столицата са били доволни от градските условия на живота си в София, отчита анализ на Евростат, посветен на удовлетвореността на европейците от качеството на живот в градската среда, която са обитавали през 2016 г. София е единственият град у нас, който отбелязва значителен прираст на населението през последните години и в столицата живее около 20 на сто от общото население на страната. За последните години столицата е нараснала с около 400 хиляди души, което е промяна от близо плюс 40 процента. През 1990 г. столицата е наброявала малко над 1 милион души, докато през 2016 г. живеещите в София-град вече са били около 1,4 млн. души.     По този показател столицата е класифицирана като град от Тип 1 - процъфтяващо ядро и увеличаващо се население.     Варна е единственият друг град у нас, който е класифициран с Тип 1 и положителна промяна в числеността на населението от плюс 10 на сто.     Отчита се също, че поради значителната концентрация на жителите в столицата - София е и най-скъпият град в страната, като средният доход е варирал около 13 хиляди лева, а средният разход - около 12 хиляди лева. В София домакинствата са разполагали с над 650 хиляди жилища, но над 140 хиляди или 22% са били незаети.     Средната цена на сделките с жилищни недвижими имоти в София през първото тримесечие на 2016 г. е била 835 евро/кв. м , докато за същото тримесечие средната цена за жилище в сграда ново строителство е била 950 евро/кв. м. Средната цена на апартамент в София за същото тримесечие е била 79 800 евро, докато цената на жилища в сгради ново строителство е била около 90 000 евро.     Най-висок дял от удовлетвореност от живота в градска среда е регистриран сред жителите на три града - Грац 85%, Цюрих 83% и Виена 80%, отчита европейската статистика на базата на статистически данни от близо 80 града в ЕС. Тези три града попадат и сред Топ 10 на най-скъпи градове в света. В същата класация София е на 184 позиция от общо 400 града в света.     Сред градовете, в които гражданите на ЕС показват най-висока удовлетвореност от условията на живот, са още Копенхаген - 78 на сто, френският Рен - също 78 на сто, Брюксел - 77 на сто, Женева - 76 на сто и др.     Най-ниско ниво на удовлетвореност от условията на живот в градска среда е регистрирано в силно индустриализирания унгарски град Мишколц - 44 на сто, в гръцката столица Атина - 45 на сто и в Букурещ - 49 на сто, отчита Евростат. Тези три града са единствените в ЕС, в които повече от половината население е заявило, че не е доволно от условията си на живот.     Според друг показател от анализа - най-лесно се намира работа в следните европейски градове: Прага, Мюнхен и Братислава.     В другия край на скалата най-висок дял анкетирани заявяват, че е трудно да се намери работа в Палермо - 96 на сто, Наполи - 93 на сто, Торино, Атина и Малага - по 85 на сто и др.     Париж е бил градът, в който най-висок процент жители са ползвали обществения транспорт - около 70 на сто, като всеки ден във френската столица са пътували повече от 1 млн. души, а Талин е регистриран като първият град в ЕС, който предоставя на всички свои жители безплатен градски транспорт.       ", "date": "2018.03.03", "title": "70% от софиянци доволни от живота в града"}
{"url": "https://www.blitz.bg/layfstayl/shoubiznes/veneta-raykova-go-zaksa-ss-zdraveto-pokosi-ya-opasna-bolest_news583380.html", "text": "Коварен грип тръшна Венета Райкова на легло. Водещата на „Папараци“ е измъчвана от болки в тялото и не се чувства добре, пише hotarena.net.  Причината  Венета  да се разболее е кучият студ сковал страната в последните дни.  оплака се Райкова. ", "date": "2018.03.03", "title": "Венета Райкова го закъса със здравето, покоси я опасна болест"}
{"url": "https://www.blitz.bg/layfstayl/shoubiznes/novo-bebe-proplaka-v-payner_news583385.html", "text": "Солистката на Виевската фолклорна група увеличи състава на оркестъра с още един, след като роди гласовито момченце.Нели Узунска-Драмалиева и съпругът й Велислав,  станаха родители навръх 1 март. Малкият Красимир дошъл на бял свят с перфектни мерки 49 см и 3 килограма и според запознати е одрал кожата на майка си.   Докато е в майчинство, Нели ще бъде замествана от красиви глас на Родопите –  Венета Хитова .    ", "date": "2018.03.03", "title": "Ново бебе проплака в „Пайнер“"}
{"url": "https://www.blitz.bg/layfstayl/shoubiznes/lyusi-dyakovska-ostavi-peeneto-na-zaden-plan-reshi-da-stava_news583395.html", "text": "Певицата Люси Дяковска, не се задоволява само с ангажиментите покрай музиката. Творческите й проекти надхвърлят сценичните изяви и съдийстването по музикални конкурси, пише \"Таблоид\", без да цитира конкретен източник. От известно време  Люси е съдружник във фирма за обзавеждане на хотели и шоуруми .     Певицата се проявява като дизайнер на вътрешно обзавеждане и по собствените й признания е много доволна от успехите в новото поприще. Дяковска проектира мебелите и разположението им, както и цялостния вид на доста странен хотел в района на Южното Черноморие.   Основният материал на хотела са стари и рециклирани корабни контейнери.  Всеки от тях е с дължина 12 метра и височина от почти 3 метра.    Именно тези стари железа се превръщат в спални, бани, тоалетни, коридори и басейн, а Люси Дяковска е основният дизайнер на проекта.    Мъжкараната вече си е казала тежката дума къде да се изрежат прозорци и врати, определила е къде ще са климатиците, какви ще са леглата, столовете и гардеробите, въобще всички подробности за приятно прекарване на бъдещите гости.  ", "date": "2018.03.03", "title": "Люси Дяковска остави пеенето на заден план, реши да става..."}
{"url": "https://www.blitz.bg/layfstayl/shoubiznes/semeystvoto-na-gala-edva-ne-pripadna-ot-glad_news583376.html", "text": "Семейството на Гала едва не прималя от глад. Водещата и любимият й Стефан решиха да заведат децата на ресторанта, в който се снима предаването Хелс Китчен, пише hotarena.net. След дълго умуване  щерката на Гала и тази на Стефан си избраха нещо съвсем лесно и просто от менюто . Участниците в риалитито обаче изобщо не се справиха с поръчката в кухнята и двете момичета почти припаднаха от глад, призна самата Гала.   В епизода в четвъртък бе изгонен и първият участник от новото готварско предаване. Напусналият е Тодор, който изобщо не се понрави на шеф Ангелов, и титулуваният готвач му показа вратата. ", "date": "2018.03.03", "title": "Семейството на Гала едва не припадна от глад"}
{"url": "https://www.blitz.bg/layfstayl/naum-shopov-stana-aroganten-mrnka-za-poveche-kesh-v-otkradnat-zhivot_news583381.html", "text": "Младата звезда от „Откраднат живот” Наум Шопов се е превърнал в страхотен досадник на снимачката площадка, пише Hotarena.net.Синът на Христо Шопов се държал арогантно,  спорел с режисьорите какво и как трябва да се прави пред камерата, непрекъснато се оплаквал и бил доста несериозен по отношение на часовете за снимки.    На всичко отгоре младокът започнал да звездее сериозно и да мрънка, че получавал малко кеш за таланта си.  Шопов се оглеждал в паничката на изпълнявалите ключови роли Йоана Буковска, Стоян и Александър Алексиеви,  като първите двама вече не са част от каста.   Наум – младши се оплаквал, че хонорарът му е едва ли не колкото на невръстния син на Димитър Рачков и тормозел постоянно продуцентите с претенциите си. ", "date": "2018.03.03", "title": "Наум Шопов стана арогантен, мрънка за повече кеш в \"Откраднат живот\""}
{"url": "https://www.blitz.bg/svyat/zemetresenie-razlyulya-turtsiya_news583404.html", "text": "Земетресение с магнитуд от 4,2 по скалата на Рихтер бе регистрирано по-рано в събота в Източна Турция, показва справка на официалната интернет страница на Европейския средиземноморски сеизмологичен център, пише \"Фокус\". Епицентърът на труса се е намирал на около три километра от град Отлюкбели и на 37 от град Байбурт. Очевидци съобщават, че земетресението е продължило около 3-4 секунди. Няма данни за щети или загинали. ", "date": "2018.03.03", "title": "Земетресение разлюля Турция"}
{"url": "https://www.blitz.bg/obshtestvo/intervyu/senzatsiya-v-shou-emanuela-progovori-za-otnosheniyata-si-s-dimitr-dinev-i-razkri-dali-naistina-chaka-bebe_news583129.html", "text": "Емануела е една от топизпълнителките от попфолк жанра. Вече 10 години е на върха и продължава да радва с нови и провокативни хитове. Личният живот на звездата също винаги е предизвиквал бум, още повече, че Емануела се слави с доста пиперлив език и само, който не й е препречил пътя, не знае на какво е способна.- Емануела, наскоро се върна от романтична почивка в Дубай. Как ти се отрази това пътешествие?   - Не ми стигна, искаше ми се да остана още. Бях там 5 дни, толкова успях да си взема почивка. Досега не съм била в Дубай и от много време искам да отида, но все се случва нещо и пропадат плановете ми. Много ми хареса! - Отново си окрилена от любовта в лицето на новия ти приятел Мартин. Как се запознахте и как станаха нещата между вас?  - Ние се познаваме от малки. Не знам как се случиха нещата между нас… В началото беше като на майтап, след това обаче прерасна в нещо друго.  - Какво имаш предвид, казвайки, че се познавате от малки?   - Ние се познаваме от около 17 години. Още преди да стана певица, да съм  известна и т.н. - Говори се, че си бременна? Мислиш ли да родиш трето дете?   - Бременна съм през два месеца, особено преди месечния си цикъл и ми е подут коремът. Тогава, когато съм с прилепнал тоалет, задължително се пише, че съм бременна. Няма проблем, нека ме изкарват бременна колкото си искат. В момента не мисля да раждам отново. - „Нотариално заверен” ли е приятелят ти, както се пее в последната ти песен?   - (Бурен смях) Да, нотариално заверен е! - В клипа на въпросната песен снимаш овца, което накара защитниците на животните да скочат срещу теб, че малтретираш животинката?   - Не сме я малтретирали, няма такова нещо. Аз самата много обичам животните и няма как да позволя в мое присъствие някой да се гаври с тях. Много против съм насилието към такива беззащитни създания. То е ясно, че никой нищо не е направил на животното, просто някои хора си търсят популярност чрез подобни изказвания и скандали.  На собственика на овцата платихме 200 лв., за да я включим в клипа. - Помирихте ли се с бащата на втория ти син Димитър Динев? При кого всъщност е детето и пита ли вече защо родителите му не живеят заедно?   - Какво значи помирение, след всичките тези неща, които са се случили?! Малко трудно може да се нарече по този начин, но се опитваме да имаме някакъв нормален тон пред детето. Синът ми е при мен, имаме споразумение и родителските права са мои. Той го взима, когато му е отредено и извън това още няколко пъти, но като че ли насилствено. Оставила съм Мити сам да прецени във времето    какво е направил баща му и дали иска да има контакт с него     Вече ми е досадно да говоря за Димитър, защото не ме интересува. Аз съм такъв човек, че когато продължа живота си напред, миналото все едно не се е случило. Даже ми е странно, че изобщо сме имали някакви отношения. - Една от най-добрите ти приятелки те предаде, след като тръгна с него. Одобряваш ли постъпката й и още повече, че те обвинява в тормоз?  - Нека хората преценят що за човек е, когато ми се прави на приятелка и в същото време си ляга с бившия ми. Нейната постъпка не е изненада за мен. Имат си някакви игри с Митко, но не ме вълнува това. Той си е свободен човек и може да бъде с която си пожелае. Тя е доста обаятелна, умее да разказва нещата като от приказка, измисля си някакви истории… Нямам проблем с това изобщо! - Нека те попитам и за взаимоотношенията ти с твоята колежка Галена. Наистина ли сте се сдърпали заради дублиране на много скъпи ботуши?   - Никога не сме се карали с Галена за такива глупости. Напротив, страшно много уважавам колежката. В добри отношения сме, само в медиите ни преписват някакви интриги. Нито аз, нито тя обръщаме внимание на такива глупости. - Ти робуваш ли на марки, на скъпи дрехи, или залагаш главно на това да ти отива, без значение цената? Имаш ли, например, рокли за по 50 лева?   - Когато си харесам нещо, за мен няма значение колко струва, стига да мога да си го позволя, разбира се. Харесвам всякакви неща. Никога не съм отдавала значение на марката или парите. В крайна сметка те са едни хартийки. Да, имаме нужда от тях, живеем в материален свят, но не бива да са най-водещото нещо. - В началото на кариерата ти вярваше ли, че ще стигнеш дотук и ще бъдеш сред топимената в бранша?  - Не! Всички важни крачки, които съм правила, са били по-скоро като на майтап. С Мартин отношенията ни започнаха също по този начин, а прераснаха в нещо много сериозно и красиво. Така се случи и с кариерата ми. Бях много несигурна дали трябва да се занимавам с това, дали това е моето поприще. Сега ми е любимото нещо и не си представям да работя нещо друго.  Славата ми взима много неща, но в същото време ми и дава доста, както е при всяка друга работа. Бих съжалила, ако тази професия ми е отнела повече, отколкото ми е дала. А то е точно обратното. - Допитвала ли си се някога до ясновидки или нумероложки? Какво са ти предсказали в бъдеще, което все още не се е случило и го чакаш?   - Не вярвам на такива неща. Може да има едва-две, на които да съм повярвала… Но аз смятам, че човек сам чертае бъдещето си с изборите, които прави в живота си и пътят, по който поема.       ", "date": "2018.03.03", "title": "Сензация в \"ШОУ\"! Емануела проговори за отношенията си с Димитър Динев и разкри дали наистина чака бебе"}
{"url": "https://www.blitz.bg/svyat/krasiva-studentka-ot-skopie-izchezna-misteriozno-v-kholivud-snimkivideo_news583297.html", "text": "Красива студентка от Скопие, която изучава актьорско майсторство в Лос Анджелис, изчезна безследно. Семейството и полицията търсят съдействие от гражданите на метрополиса за откриването ѝ. За последно 25-годишната Адеа Шабани е видяна да излиза от квартирата си в Холивуд преди седмица, съобщава македонският „Вечер“. Полицията в Лос Анджелис твърди, че Адеа е изчезнала на 23 февруари „при съмнителни обстоятелства“. Бъдещата актриса е билка видяна за последно в 11 ч. преди обед. Тя оставила вратата отключена, очаквайки, че ще се върне бързо, разказват нейни приятели. На следващия ден те претърсили района, надявайки се, че ще намерят някакви следи от нея. Същия ден от Македония долетяла майка ѝ.     Съмненията се засилили, след като Адеа пропуснала важен час в академията по актьорство на Стела Адлър. Тогава приятелите на девойката се обадили в полицията.     Приятелката ѝ Ема Джо заяви пред местни медии, че за Шабани не е обичайно да не комуникира с близките си. „Това не прилича на нея, това не прилича на нея. Нещо се случва с нея, не знаем къде е. Толкова е тъжно, само се надяваме, че е жива“, разказа Джо.     Друг неин приятел – Антонио Есковар, добавя, че Шабани обикновено е много активна в социалните мрежи. Въпреки това тя не отговаряла нито на обаждания, нито на мейли, съобщения и чатове в социалните мрежи.     Приятели на Шабани смятат, че някой някъде я държи против волята ѝ.     В Холивуд вече се разпространяват листовки със снимка на студентката. Полицията я описва като „25-годишна, с бяла кожа, руса коса, сини очи, висока 165 см, тежи около 60 кг“.     Редакция: БЛИЦ ", "date": "2018.03.03", "title": "Красива студентка от Скопие изчезна мистериозно в Холивуд (СНИМКИ/ВИДЕО)"}
{"url": "https://www.blitz.bg/lyubopitno/eto-koi-chasti-ot-vrzkata-si-nikoga-da-ne-pokazvate-vv-feysbuk_news583293.html", "text": "Социалните медии са вълната на настоящето и бъдещето. Те промениха начина ни на комуникация и ни накараха да разкрием голяма част за себе си и личния си живот. Искаме да ни видят, да ни харесат, а най-малко бихме искали частният ни живот да си остане такъв, пише az-jenata.bg. Може да бъде изкушаващо да публикуваме всяка наша емоция, настроение, преживяване, но определено има неща, които никога не бива да излагаме на показ и това са подробности за нашите любовни взаимоотношения, като:        Макар че за вас може да е изкушаващо да споделяте как е преминала поредната прекрасна нощ с половинката ви, опитайте се да се въздържите от коментари по темата във Фейсбук. Тази тема трябва да бъде запазена за вас и любимия човек.     Ако искате да споделите на приятели, отново не го правете в социалните мрежи дори на лично съобщение. Написаното остава!        Може да публикувате лична информация за себе си, но не й за партньора, особено без неговото разрешение, тъй като това е навлизане в личното му пространство. Има неща, които хората искат да си останат частни, ето защо на половинката ви може да не ѝ е приятно да вижда подробности за себе си, които дори могат да я поставят в неудобни ситуации.        Във всяка любовна връзка има и разочарования, кавги. Афектирани, често прибягваме до това да споделяме в социалните мрежи колко сме наранени. Когато оправите взаимоотношенията си може сериозно да съжалявате, че сте споделили такива подробности за интимния си живот. Дори и да изтриете статуса си, той вече е бил прочетен от много хора.        Романтично е да снимаш любимия човек, докато спи, тренира, готви и т. н. Но дали е толкова романтично да споделяте тези моменти с приятелите ви в социалните мрежи? Той или тя може да не желае да бъде сниман, да не се харесва на снимката или да не иска да се разкриват подробности за вас двамата.        Под въздействието на емоции и по-често отрицателни сме склонни за кратък период от време да направим „поразии“, които излагат нас и половинката ни. В колко от случаите, в които сте имали кавги сте искали или може би сте публикували нещо гневно в профила на партньора?     Това е абсолютно ненужно действие, което само би навредило на комуникацията помежду ви, не показва зрялост на връзката ви, а е и повод да бъдете осмивани от вашите последователи в социалните мрежи.    ", "date": "2018.03.03", "title": "Ето кои части от връзката си никога да не показвате във Фейсбук"}
{"url": "https://www.blitz.bg/layfstayl/shoubiznes/sled-kato-stvorikha-nay-grandiozniya-gaf-v-istoriyata-uorn-biyti-i-fey-dnauey-pak-shche-vrchat-nay-zhelaniya-oskar_news583309.html", "text": "Продуцентите нанаградите „Оскар“, които предстоят тази неделя, определено имат чувство за хумор. Екранните Бони и Клайд - Уорън Бийти и Фей Дънауей отново ще излязат на сцената, за да обявят голямата награда на вечерта - филм на годината, съобщава „Гардиън“. Това се случва след като именно те направиха един от най-големите гафове в историята на Оскарите - грешното обявяване на \"Ла Ла Ленд\" за победител през 2017 г., вместо \"Лунна светлина\", който спечели наградата за филм на годината.     Източници от организаторите разкриха, че 77- годишната Дънауей и 80 годишният Бийти са повече от ентусиазирани и внимателно учат сценария, за да не допуснат грешка този път.      Други звезди, за които е потвърдено, че ще връчват статуетките в различни категории, са Сандра Бълок, Лупита Нионго, Емили Блънт, Джоди Фостър, Гал Гадот и други. Домакин на церемонията ще бъде телевизионният водещ Джими Кимъл.    ", "date": "2018.03.03", "title": "След като сътвориха най-грандиозния гаф в историята: Уорън Бийти и Фей Дънауей пак ще връчат най-желания „Оскар“"}
{"url": "https://www.blitz.bg/stsena/eltn-dzhon-napsuva-brutalno-fen-na-stsenata-i-si-izleze-nasred-pesenta-video_news583364.html", "text": "Елтън Джон никога не се е притеснявал от близки срещи с фенове. По време на изпълненията си в Лас Вегас той често кани някой от публиката на сцената да пее заедно с него. Последният път, обаче, нещата се получили доста грозно, съобщава „Индипендънт“. Докато изпълнявал един от хитовете си – “Saturday Night's Alright”, сър Елтън както винаги поканил няколко от да седнат до него на пианото.     Един от тях, обаче, изнервил особено много британската звезда. Той постоянно се опитвал да докосне както сър Елтън, така и пианото му.      Музикантът се вбесил и казал на наглеца „да върви на майната си“ (“f**k off”), след което прекъснал изпълнението си по средата и изхвърчал от сцената.     Групата продължила да свири докато тълпата се махнала от сцената, а нарушителят бил изведен от охраната.     „Без повече излиза на сцената по време на “Saturday Night”, вие пре**ахте всичко“, заявил Елтън, когато се върнал на сцената. След което продължил с изпълнение на песента от „Цар Лъв“ “The Circle of Life”.     Един от посетителите разказа по-късно пред репортери: „По време на “Saturday Night” изкараха цял куп хора на сцената и един тип не спираше да го пипа. Той се дръпна от микрофона и ясно произнесе „майната ти“, след което избута ръката му“.     По-рано звездата разкри, че обмисля да се пенсионира, след като приключи световното си турне с 300 концерта в програмата.    Превод и редакция: БЛИЦ ", "date": "2018.03.03", "title": "Елтън Джон напсува брутално фен на сцената и си излезе насред песента (ВИДЕО)"}
{"url": "https://www.blitz.bg/svyat/tigrite-prevzeli-ot-teroristite-grad-i-voenna-baza-v-iztochna-guta_news583268.html", "text": "Четвърта поредна нощ сирийската армия провела нощно настъпление в столичното предградие Източна Гута, като предварително си набелязала конкретни цели, съобщи rusvesna.su Начело със „Силите на тигъра” снощи сирийската армия щурмувала градчето Хавш Ашари. След кратка битка сирийската армия пробила първата линия на групировката „Джейш ал-Ислам” (Армия на исляма) в покрайнините и принудила терористите да се оттеглят към застроената част. Градът практически е освободен, още продължават отделни сблъсквания.     С мощен щурм южно от района наАл-Шифуния от джихадистите вчера отнета бившата база на 274-и батальон, контролирана от няколко години от „Джейш ал-Ислам”.     Терористите побягнали към Ал-Шифуния, за да избягнат унищожението, но от освободената база сирийската армия получила огневи контрол над града.    Превод и редакция: БЛИЦ    ", "date": "2018.03.03", "title": "„Тигрите” превзели от терористите град и военна база в Източна Гута"}
{"url": "https://www.blitz.bg/lyubopitno/sramna-epopeya-na-zabravenite-pochti-nikoy-ne-pomni-blgarite-izvoyuvali-svobodata-na-srbiya-i-grtsiya-video_news583316.html", "text": "България става свободна държава през 1878-а година. Сърбия и Гърция получават автономия доста преди нас. Хиляди българи участват в освободителните битки на нашите съседи, но днес това са вече позабравени факти, съобщава Нова телевизия. Ако на места в Гърция и Сърбия има забравени техни паметници, то в България нито събираме документи за тях, нито разказваме как с българска кръв е извоювана гръцката и сръбската свобода.     По силата на Свищовския мирен договор от 1791 г. сърбите получават право да избират свои кнезове (кметове) и да формират 15-хилядна войска. Главатарите (дахии) на еничарите в Белград обаче изклали 70 кнезове, което дава началото на Сръбското въстание през (1804 г.). В бунта се включват и много българи.     \"Българското участие е много значимо. То е признавано тогава, защото не е имало още този шовинизъм. Но така или иначе говорим за 700, а може би повече, участници в Гърция. А за Сърбия можем да кажем, че са още повече\", пояснява историкът проф. Пламен Павлов.     Колко точно са българите, загинали за сръбската свобода, не е известно. Но само от Северозападна България под командването на Кара Георги участват поне 20 000 фамилии, сочат записките на руския дипломат Кирико.     Бинбашиите Кондо, Драган Папазоглу, Киро Бекярски, Узун Мирко, прочутият Хайдук Велко - това са все българи, дали живота си за свободата на Сърбия.     Освен с ятаган и пушка на бойното поле, много други заможни българи помагат на сърбите. Петър Ичко например е българинът, чието име е останало в европейската история с известния Ичков мир.     Той е роден близо до с. Катраница  Егейска Македония. Търговията с памук го отвежда в Белград. Забогатява много като дори известно време е доверен драгоманин на белградския управител Хаджи Мустафа паша.     ", "date": "2018.03.03", "title": "Срамна епопея на забравените: Почти никой не помни българите, извоювали свободата на Сърбия и Гърция (ВИДЕО)"}
{"url": "https://www.blitz.bg/lyubopitno/nauka-i-tekhnologii/uchenite-razgadakha-taynata-na-legendarnoto-nlo-cherniyat-ritsar-video_news583188.html", "text": "Хората от официалната наука в САЩ твърдят, че са разбрали какво всъщност е легендарното НЛО с името \"Черният рицар\".През 1998 година американската космическа агенция разпространи снимка, на която се вижда загадъчен тъмен обект в орбита, приличащ на огромен нокът на животно. Световните уфолози веднага го кръстиха \"Черният рицар\" и заявиха, че това е спътник на извънземна цивилизация. Оттогава снимките с НЛО-то постоянно се въртят в мрежата, подхранвайки най-различни конспиративни теории.   Учените обаче решиха да поставят точка по този въпрос веднъж завинаги, обяснявайки на обществото природата на това НЛО. Според официалното изявление на НАСА, става дума за изометрично спасително одеяло, загубено от някой астронавт по време на излизане в открития космос. Вероятно, това е станало по време на мисия STS-88 на американската совалка \"Индевър\" по построяването на Международната космическа станция.   Уфолозите и конспиролозите, разбира се, не бързат да вярват на учените. Според изследователите на НЛО, \"Черният рицар\", ако се съди по многобройните снимки и клипове, има доста по-внушителни размери, отколкото термично покривало за защита от студ на космонавтите. Освен това, на някои кадри НЛО-то мига и се движи по траектория, различна от орбитата на Земята. Също така, загадъчното НЛО е интригувало и Тесла, а американският астронавт Лирой Гордон Купър е докладвал за него на НАСА още през 1965 година, когато в открития космос все още никой не е бил излизал.   Фактите, противоречащи на обяснението на учените от НАСА, са още много.      ", "date": "2018.03.03", "title": "Учените разгадаха тайната на легендарното НЛО \"Черният рицар\" (ВИДЕО)"}
{"url": "https://www.blitz.bg/svyat/zapochna-li-se-kitay-plashi-sashch-s-voyna_news583179.html", "text": "В Китай обявиха, че са готови да започнат война за Тайван, съобщи „Ройтерс“. Причината е закон, който ще предполага по-близки отношения на САЩ с Тайван.Той ще разреши на американски политици да се срещат с тайвански официални лица, както и тайвански политици да влизат в САЩ. В момента документът трябва само да бъде подписан от президента на САЩ Доналд Тръмп.  Според китайските медии това би насърчило тайванските власти да се борят за разширяване на суверенитета на острова. Според статия на China Daily подобни действия на САЩ могат да доведат до тежки последствия. Подчертава се, че с ръста на своята армия, Китай има значително стратегическо преимущество в тайванския проток. В Тайван приветстват американските действия. Там очакват скорошно влизане на закона в сила.   ", "date": "2018.03.03", "title": "Започна ли се? Китай плаши САЩ с война"}
{"url": "https://www.blitz.bg/layfstayl/za-damite/nikoy-ne-vi-predupredi-za-tezi-neshcha-kogato-stanakhte-roditeli_news583421.html", "text": "Изчели сте планини от книги, изслушали сте милиарди съвети от опитни приятели и роднини и смятате, че сте абсолютно подготвени за общуването с новороденото. Ами, не е вярно. Има неща, които просто са ви спестили – за които не е приятно да се говори и обикновено забравят да ви предупредят. Сега поправяме тези пропуски със списък в стил \"очаквай неочакваното\" от noviteroditeli.bg, позовавайки се на чуждестранни медии.Мнимото спокойствие   В първата седмица повечето новородени спят почти непрекъснато - около 18-20 часа с кратки прекъсвания за похапване. В това време майката успява да си почине и да се наспи, да свърши маса неща вкъщи, да си поговори с приятелки как е минало раждането и т.н. Тя свиква с този ритъм бързо, обаче рязката промяна в поведението на бебето я поставя в тупик – в един прекрасен ден бебето престава да си спи и бодърства активно – плаче, когато го сложиш в креватчето, нервира се, хленчи, мрънка и иска непрестанно внимание. Смятайте, че първата неделя след раждането е вашия втори меден месец и после трябва рязко да завиете към настоящето. Нужно е да учите бебето да яде Тук много нови родители изживяват голяма драма, мислейки, че детето още с раждането (а и преди това) си знае откъде идва млякото - звучи логично, обаче. Сестрата в родилния дом показва как бебето трябва да се поставя правилно на гърдата, но много дечица не съумяват да засучат от зърното, а това е много важно за успешното кърмене и се налага с него да се учите заедно „в крачка“, по трудния начин. Новороденото диша странно Понякога дишането му спира за 5-10 секунди, през които неопитната майка може едва ли не да получи сърдечен пристъп. После бебето започва да диша много бързо с плитки вдишвания, като че ли не му достига въздух. Това е нормално явление, но много плаши родителите и те непрекъснато се вглеждат в него да видят дали диша. Понякога биберонът е напълно безполезен Не си правете илюзии, че биберонът-залъгалка е спасение, когато бебето плаче - това е така, но невинаги и не при всяко бебе. Ще трябва да проявите голяма изобретателност и да измисляте най-различни начини да успокоите вашето, а когато започне да плюе редовно биберона, помислете дали въобще ви е нужен. Някои родители пъхат ли пъхат биберона настоятелно в устата на новороденото, което само го дразни повече. Избиват му петна Повечето родители мислят, че новородените имат гладка, кадифена кожа, както се вижда на повечето бебешки реклами. Това е така, но само в първите няколко дни, и когато изведнъж забележат по лицето на бебето си множество петна, се сепват и притесняват. Явно, не са предупредени за тях – те може да са свързани с пречистването на организма на детето от майчините хормони или да се дължат на активността на мастните жлези. Във всеки случай, ще изчезнат от само себе си. Бебетата могат повече Опитни родители навярно са ви разказвали с умиление, че понякога при смяна на памперса момченцето може да ви напишка и да добавят с усмивка, че това е \"на хубаво\". Но дали са ви споделили, че ако не сменяте често пелената, бебенцето може не само да ви напишка, но да направи и нещо повече, омазвайки плота, на който го преповивате, килима на пода, дрехите ви и въобще всичко наоколо? Сигурно ще се изненадате неприятно, защото това си е непредвидено чистене, но можете да го избегнете, ако сменяте пеленките без резки движения и изчакате бебето да приключи със своята важна работа. Безсъници и интернет шопинг В една от безсънните нощи, когато бебето не ще и не ще да заспи, а вие сте изчерпали целия си наръч с варианти за укротяване на опърничавото, чувствате безизходица и питате интернет какво да правите. Там винаги дебнат врели и кипели хора, за да ви посъветват да купите някоя „много полезна“ вещ, която ще реши за секунди проблемите ви и бебето ще спи, както си трябва – като младенец. Не се лъжете. Утрото е по-мъдро от вечерта, затова изчакайте мислите ви да се прояснят и не се хвърляйте да купувате това или онова, колкото и да са убедителни доводите. Проучете внимателно и преценете дали си струва. Рисковете на къпането Излишно е да се предупреждават родителите да бъдат внимателни, когато къпят детето – те в началото са толкова предпазливи, все едно държат драгоценна ваза от династията Мин. И все пак, възможно е детето просто да ви се изплъзне от ръцете в коритцето, защото просто нямате опит и се чудите как да го подхванете. Никога не го къпете във вашата голяма вана, купете детска ваничка и не забравяйте да слагате на дъното ѝ мека хавлийка, която ще предотврати подхлъзването. Вашият сън ще бъде чувствителен, както никога досега В графата „неизбежни“: Колкото и да сте се уморили през деня, колкото и безсънни нощи да сте прекарали, ще се будите и при най-малкото шумолене от движенията на вашето бебе. Даже и в най-дълбокия си сън ще се ослушвате за дишането му, за да не проспите нито секунда, ако то се измени. И във всеки момент ще сте нащрек да чуете дали няма да изплаче. Бебето ще ви липсва, дори да е наблизо Ако вашето детенце е първото внуче на вашите родители, те ще се побъркват от желание да го гушкат – това е хубаво, защото когато им го оставите за малко, ще имате възможност да си починете. Но няма да е пълноценно, защото във всяка минута ще искате да си го вземете при вас. Няма да ви се иска да делите любовта си към детето – това е по-трудно, отколкото изглежда.", "date": "2018.03.03", "title": "Никой не ви предупреди за тези неща, когато станахте родители"}
{"url": "https://www.blitz.bg/kriminalni/prestplenie/lyubovnik-iznasili-i-ubi-19-godishna-mazhoretka-sled-grub-seks-na-benzinostantsiya_news583097.html", "text": "22-годишният Марк Хауъртън е обвинен в убийство и изнасилване на 19-годишната мажоретка Кайли Мандади, с която се срещали само 4 седмици. Сега младият мъж е в ареста под гаранция от 225 хиляди долара, пише People.В деня на трагедията двойката е била на музикалния фестивал Мала Луна в Сан Антонио, където са се напили и надрусали. На втория ден любовниците се скарали и продължили скандала в колата на Марк. След това, според него, Кайли се съгласява да отиде с него в Хюстън. По пътя спират на бензиностанция и правят груб секс по взаимно съгласие. Според него Кайли е оставила синини на врата му.   Освен това, според историите на Марк, момичето казва, че не се чувства добре и заспива на предната седалка на колата. Скоро младежът забелязва, че не може да диша и я откарва в болница.  По време на претърсването, полицията открила само колани, бельо и обувки в колата на Марк, което навело следователите на идеята, че Кайли изобщо не е щяла да пътува. Освен това лекарите заключват, че установените наранявания не могат да бъдат нанесени по време на секс.   Марк и Кайли се познавали от 8 години, но едва в последните седмици преди убийството решили да започнат да излизат. Приятели твърдят, че Марк е прибягвал до насилие и преди.  Превод: БЛИЦ    ", "date": "2018.03.03", "title": "Любовник изнасили и уби 19-годишна мажоретка след груб секс на бензиностанция"}
{"url": "https://www.blitz.bg/lyubopitno/tseluvkite-govoryat-mnogo-za-choveka-sreshchu-vas-proverete_news583401.html", "text": "С целувката изразяваме чувствата и страстта, които изпитваме към даден човек. Тя носи различни послания, независимо дали е по време на секс или на първа среща.Вижте няколко вида целувки и тяхното значение:  Кратка целувка Кратката целувка не е от най-романтичните. Обикновено по този начин се целуват двойки, които са заедно от дълго време. Много партньори се целуват по този начин и когато са на обществено място. Целувка по бузата Целувката по бузата не е страстна или романтична целувка. По бузата може да целунете всеки - от гаджето до приятелите и роднините си. Тя се използва най-често като начин на поздравяване, ако целувате приятел или член от семейството. Вакумна целувка Това е една от най-страстните целувки. Двойките се целуват по този начин в моменти на интимност. Страстта е задължителен елемент на тази целувка. Целувка по челото Целувката по челото показва нежност и привързаност. Тя се използва и в моменти на загриженост между роднини или партньори. Целувка по ръката Значението на целувката по ръката показва уважението на мъжа към жената. Днес обаче тя изглежда малко старомодно и рядко се използва.", "date": "2018.03.03", "title": "Целувките говорят много за човека срещу вас, проверете"}
{"url": "https://www.blitz.bg/daydzhest/140-godini-po-ksno-voy-turke-layne-oshche-vzklitsavat-iznenadano-finlandtsite_news583341.html", "text": "Във финландския език все още се използват изрази, останали от участието на военните в Руско - турската освободителна война. Това разказа пред БНР Владимир Данчев от българо-финландското дружество за приятелство. В освободителната война участва финландски стрелкови батальон в рамките на руската армия.     „Изпратен е много тържествено в Хелзинки с големи празненства. Те тръгват с влак. И това е първото им пътуване с влак всъщност. Тези, които тръгват, са както редовни войници от батальона, така и доброволци. Стигат брега на Дунава до Свищов, и оттам започва бойния път на батальона“, разказва той.     „Първото голямо сражение, и то остава като най-голямото сражение на батальона, е при Горни Дъбник. Тогава наистина батальонът изиграва много съществена роля в това сражение“, казва той и добавя, че това е от съществено значение за обсадата на Плевен.     По думите му, финландците са посрещнати традиционно – с хляб и сол. Участието на батальона е отразено широко във финландската преса – дотолкова, че там има заведения и бира с марка „Плевна“.     „До ден днешен има едно такова възклицание „Вой турке лайне“ („Виж, турчин“) - като универсална фраза се използва, с известно удивление на изненада. От тогава остават и две песни на финландския батальон, които са съчинени от неизвестен творец“, каза още Данчев. Те се изпълняват и до днес във финландската армия.     „Много изстрадахме, гладувайки и студувайки, когато се биехме в балканските планини“ – това е още един израз, влязъл във финландския език.       ", "date": "2018.03.03", "title": "140 години по-късно: „Вой турке лайне“ още възклицават изненадано финландците"}
{"url": "https://www.blitz.bg/layfstayl/za-damite/5-tayni-za-praneto_news583386.html", "text": "Представяме ви някои малко известни, но ефективни съвети, които помагат на служителите в хотелите да постигат отличен резултат от прането, пише Obekti.bg, позовавайки се на Bright Side.Зареждане на пералнята   Идеалната опция е да заредите машината на 80% от нейния капацитет. Ако прането е твърде много, няма да се изпере достатъчно добре. Ако е твърде малко, може да се повреди. Температура на водата Идеалната температура на водата е между 40 и 60 Прането в студена вода не премахва бактериите и акари, които живеят по чаршафите и хавлиите, а горещата вода може да увреди тъканите. Перилни средства Омекотителите се натрупват в платовете и след време хавлиените кърпи стават твърди. За да избегнат този проблем, хотелиерите използват дестилиран оцет за почистване. Налейте 90 мл по време на изплакването, за да направите прането меко и да премахнете следите от прах. Премахване на петна Сушене Най-препоръчително е да сушите дрехите навън, изложени на слънчева светлина. Но ако се налага да ползвате сушилня, сложете топче за тенис в барабана – то ще направи хавлиите меки и пухкави.", "date": "2018.03.03", "title": "5 тайни за прането"}
{"url": "https://www.blitz.bg/obshtestvo/regioni/obyavikha-nagrada-ot-3-bona-za-glavite-na-nagli-kradtsi-v-lomsko_news583313.html", "text": "Обявиха сериозна награда за главите на крадците, претарашили кметството на ломското село Сталийска махала, съобщава BulNews. 3 000 лева ще вземе този, който даде достоверна информация за откриване на престъпниците, дръзнали да влязат с взлом в кметството. „Анонимността е гарантирана. Благодарността и наградата ще бъде връчена лично от кмета на селото Цветан Цветанов. Нека заедно да спрем престъпността! С общи усилия да намерим извършителите, посегнали на касата с гербовия печат на Република България в най-престижната институция в селото“, пише в съобщението за наградата.     Всеки, който има информация за крадците, може да се обади на тел. 0879 881 988.     Припомняме, че кражбата е извършена в периода от 19 до 21 януари. Неизвестни крадци са разбили вратата на кметството на село Сталийска махала и са влезли направо в кабинета на местния управник Цветан Цветанов. Бандитите задигнали от там метален сейф, в който били съхранявани различни ценни вещи и документи.     По данни на кмета в касата имало боен пистолет „Валтер Р9“ и пълнител с 16 патрона, златна юбилейна монета, мобилен телефон „Верту“, копия на пълномощни, заверени в кметството, и гербовия печат.    ", "date": "2018.03.03", "title": "Обявиха награда от 3 бона за главите на нагли крадци в Ломско"}
{"url": "https://www.blitz.bg/kriminalni/prestplenie/aktsiya-antidroga-udari-bansko-spipakha-klyuchov-dilr-s-otsapani-rtse_news583299.html", "text": "След като разбиха бардака в стрийптиз бар \"Мулен Руж\" миналата седмица, снощи ченгетата отново удариха емблематични имена на ъндърграунда Поредната ударна акция на местните криминалисти се проведе тази нощ в. Банско. Целта ѝ бяха емблематични имена от подземния свят в курортния град и в капана падна един от крупните наркодилъри Георги Щерев, съобщава Struma.com. 30-годишният Щерев бе задържан в местно заведение, докато продава дрога на клиенти. Заедно с него са задъpжани още неколцина дребни дилъри и клиенти. След ареста на Щерев последвали обиски на адресите на дилърите и клиентите и е установено голямо количество наркотици, различни по вид. Акцията приключи призори.     Това е поредната успешна акция на криминалистите. Миналата седмица направиха сериозен удар. Атакуваха стриптийз бар \"Мулен Руж, където откриха наркотици и дрогирани момичета - танцьорки, обслужващи англичани. Полицаите арестуваха известния в страната Димо Флорината, съдържател на верига нощни клубове, маскирани като стриптийз барове, но всъщност заведения, където се предлага платена любов.     В Банско Димо Флорината стопанисва и една от най-модерните дискотеки. За арестувания тази нощ Щерев се говори, че е сериозен играч на наркопазара. И след ареста на Й. Рискьов, по прякор Рисковия, миналата година, той е негов наследник и основен разпространител в курортния град.    ", "date": "2018.03.03", "title": "Акция „Антидрога“ удари Банско! Спипаха ключов дилър „с оцапани ръце“"}
{"url": "https://www.blitz.bg/obshtestvo/stolitsa/prezidentt-radev-s-plamenno-slovo-za-osvobozhdenieto-na-zhivo_news583417.html", "text": "Нашата българска историческа енергия не е в носталгията по отминало величие, а в осъзнаване на свободата.Това каза президентът Румен Радев в тържествената заря-проверка по повод 140-ата годишнина от Освобождението на България, предаде aгенция „Фокус“. „Скъпи съотечественици, на днешния ден преди 140 години бе подписан Санстефанският мирен договор, той сбъдна мечтата на нашите възрожденци – всички българи да живеят в една свободна държава. Този блян живя само няколко месеца. Погреба го Берлинският конгрес.  В цяла Европа романтичният устрем на 19 век загина под откосите на драматичния 20 век, но споменът за пролетта на 1878 г. ще остане непреходното българско вдъхновение. Това е споменът за дързостта на младите хъшове, селяни, даскали, които след многогодишни борби през април 1876 г. с цената на живота си върнаха българския въпрос в европейския дневен ред.  Споменът за Виктор Юго и Макгахан, които чуха стоновете на Панагюрище и Батак – това е споменът за братския устрем на руското общество, който доказа, че православните българи не са сами“, заяви Радев и допълни, че няма да забравим това. „Няма да забравим словата в манифеста на император Александър II, който обявява война на Османската империя, защото така изисква чувството за справедливост“, заяви президентът. По думите му тези чувства са неподвластни на користни политически интерпретации.  Той отбеляза, че по време на Руско-турската освободителна война са загинали много войни от много народи. “За всички тях България е последен дом. Тях ние почитаме като свои герои. 140 години по-късно ние трябва да помним нашата история, защото другите не забравят тяхната. Поклон пред падналите за свободата на родината. Да живее България“, каза Радев.", "date": "2018.03.03", "title": "Президентът Радев с пламенно слово за Освобождението! (НА ЖИВО)"}
{"url": "https://www.blitz.bg/obshtestvo/kod-zima-studen-vzdukh-nakhluva-v-blgariya-zapochvat-valezhi-ot-snyag-v_news583426.html", "text": "През нощта облачността над цялата страна ще се увеличи, от югозапад ще започнат валежи от дъжд. Утре на много места ще вали дъжд, който с нахлуването на студен въздух от север-североизток, още преди обяд в Северна България ще се примесва и ще преминава в сняг.  Ще духа слаб, в Дунавската равнина и източните райони – до умерен североизточен вятър. В сутрешните часове в Северна България остават условията за поледици и заледявания. Минималните температури ще са предимно между минус 3° и 2°, максималните ще са от около минус 1° в североизточните, до 15-16° в крайните югозападни райони. Такава е прогнозата за времето на Националния институт по метеорология и хидрология (НИМХ), съобщи дежурният синоптик Евгения Егова.  Атмосферното налягане е значително по-ниско от средното за март (947 hPa) – още преди обяд ще започне да се повишава. По Черноморието ще бъде облачно. Около обяд ще започнат превалявания от дъжд, които по-късно през деня, с понижението на температурите, в северните райони ще се примесват и преминават в сняг. Максималните температури ще са 4°-7°. Температурата на морската вода е 5°-6°.  Вълнението на морето ще бъде 3 бала. Над планините ще бъде предимно облачно и мъгливо. Ще има валежи от дъжд, над около 1700 метра – от сняг. Ще духа умерен до силен вятър от запад-северозапад. Максималната температура на височина 1200 метра ще е около 5°, на 2000 метра – около минус 1°.  В началото на следващата седмица затоплянето ще продължи. Ще преобладава облачно време, на места ще има и превалявания, предимно от слаб дъжд, в северозападните райони през нощта срещу вторник ще превали и сняг. В началото вятърът ще бъде от изток-югоизток, слаб до умерен, в сряда - ще се ориентира от югозапад.    ", "date": "2018.03.03", "title": "Код зима: Студен въздух нахлува в България, започват валежи от сняг в..."}
{"url": "https://www.blitz.bg/lyubopitno/tsarigradski-blgari-pokazvat-vilata-na-printsesa-neriman-kdeto-e-podpisan-sanstefanskiyat-dogovor-video_news583361.html", "text": "Места, които се намират отвъд границите ни, но са български показаха пред Нова телевизия хора, които не са родени в България, но са българи. Първата спирка е там, където руските войски спират настъплението си и слагат край на войната - портите на Цариград. Къде точно е подписан Санстефанският мирен договор историята мълчи. Но наследниците на цариградските българи говорят. Разказват за вилата на османска принцеса на име Нериман.     Палатът й бил разположен на брега на Мраморно море, на 10 км от центъра на Цариград - в рибарското градче Сан Стефано. Тук, в късния следобед на 3 март преди 140 години, България била освободена с подписите на руския граф Игнатиев и османския външен министър Савфет паша.     ", "date": "2018.03.03", "title": "Цариградски българи показват вилата на принцеса Нериман, където е подписан Санстефанският договор (ВИДЕО)"}
{"url": "https://www.blitz.bg/zdrave/nyama-da-imate-problemi-s-mozka-ako-tazi-chast-na-tyaloto-vi-e-zdrava_news583412.html", "text": "В продължение на десет години са били изследвани мозъците и телата на еднояйчни близнаци. Оказало се, че по-силните мускули на краката са свързани с по-доброто остаряване на мозъка. Това е първият път, когато се установява връзка между силата на долните крайници и здравословното остаряване при хората, пише obekti.bg, позовавайки се на Psy Blog.Изследването показва, че увеличаването на броя на прости упражнения като ходене или дори стоене прав за по-дълго време ще доведе до по-здравословно остаряване при когнитнвнната функция на мозъка. За целта на изследването са били проследени 324 еднояйчни близначки.   Учените са изследвали физическата форма и ежедневните навици на участничките в изследването. Те са им давали тестове за функцията на паметта и способностите за научаване и мислене, както в началото на изследването, така и в неговия край. Генетичните фактори също са били контролирани, защото при еднояйчните близнаци гените са еднакви. Резултатите показали, че физическата сила на краката е била най-продуктивна при предсказването на когнитивното остаряване от всички фактори, които са били проследени. Реално, онези от близначките, които са показали най-силни крака в началото на изследването са показали най-здравословно остаряване на мозъка в края на изследването. “Всеки иска да знае как да запази мозъка си здрав най-дълго време. Еднояйчните близнаци са много удобни за такова изследване, защото споделят много общи фактори, като например генетиката в ранния си живот, която не може да промени по-късно. Ясно е, че дори прости промени в начина на животи особено тези, свързани с физическата форма на краката ще помогнат не само физически, но и умствено”.", "date": "2018.03.03", "title": "Няма да имате проблеми с мозъка, ако тази част на тялото ви е здрава"}
{"url": "https://www.blitz.bg/politika/yunker-ne-sm-okazval-natisk-vrkhu-grtsiya-i-makedoniya-da-si-reshat-spora_news583348.html", "text": "Не съм оказвал натиск върху Република Македония и Гърция за разрешаването на спора за името. Това заяви председателят на Еврокомисията Жан-Клод Юнкер в интервю за „Евронюз“, което даде веднага след приключването на обиколката си на Балканите, съобщава БГНЕС. „Натискът не е инструментът, който трябва да използваме. Насърчихме Гърция и Македония да намерят решение на въпроса с името. Не трябва да оказваме интервенция“, смята той.     Юнкер не отговори на въпроса на водещата дали е оправдано искането на Гърция, Македония да промени Конституцията си. През последните месеци преговорите за името станаха по-интензивни. В знак на добра воля Република Македония промени името на летището си и на магистралата, която вече се казва \"Приятелство\".     Премиерът Зоран Заев също така заяви пред своя гръцки колета Алексис Ципрас в Давос, че Скопие няма териториални претенции към южната си съседка. Очаква се благополучното приключване на преговорите да стане още по време на българското европредседателство и Македония да получи покана за започване на преговори за ЕС и да стане 30 член на НАТО.    ", "date": "2018.03.03", "title": "Юнкер: Не съм оказвал натиск върху Гърция и Македония да си решат спора"}
{"url": "https://www.blitz.bg/obshtestvo/dans-i-mvr-se-prezastrakhovat-s-protokoli-za-krayni-grazhdani-da-ne-zaplashvat-ruskiya-patriarkh-kiril-snimka_news583367.html", "text": "Граждани напълниха Фейсбук с постове на недоволство, че са карани да подписват протоколи, че няма да заплашат руския патриарх Кирил, който е на официално посещение в България по случай Националния празник 3-ти март и 140 години от Освобождението на България, съобщава „Флагман“. Полицията явно се е самосезирала след крайните писания на някои лица. От пресцентъра на МВР не отговарят на телефоните си днес.     В социалната мрежа бяха пуснати и самите протоколи.     Става дума за Протокол за предупреждение по чл. 65 от ЗМВР, който не създава права и задължения за адресата си и засяга неговите права, свободи или интереси.     Той няма характера на индивидуален административен акт по чл. 21 АПК и не подлежи на оспорване по съдебен ред.     От постовете се разбира, че полицията е карала лицата, които по принцип са по-особено настроени към руската държава и имат по-остро мнение към Путин и руската страна, да подписват протокола.     Във фейсбук профила си отец Рафаил Росен Стефанов, който беше игумен на Кладнишкия манастир, но бе сменен миналата година, а е известен с това, че протестира и има остра позиция към правителството изобщо, е написал за посещението му от полицията.     „SMASH PATRIARCHY* (* за сведение на МВР, ГДБОП, НСО и ДАНС, този пост няма за адресат Руския патриарх Кирил Гундяев, както е възможно да им се стори. За сведение на Хората, в никой случай Вселенската патриаршия“, гласи само един от постовете на отец Рафаил в профила му.     От постовете става ясно още, че полицията се самосезирала от крайните им постове от предните дни.     Службите са на крак заради руския патриарх, който от вчера е в България, а днес е дори на Шипка за честванията на Националния празник. В България се очакваше да дойде и самият Путин, но заради изборите за президент в страната, които са в края на месеца визитата беше отложена за в бъдеще.    ", "date": "2018.03.03", "title": "ДАНС и МВР се презастраховат с протоколи за „крайни граждани“ - да не заплашват руския патриарх Кирил (СНИМКА)"}
{"url": "https://www.blitz.bg/politika/tereza-mey-v-otkrovena-rech-za-brekzit-nikoy-nyama-da-poluchi-kakvoto-iska_news583358.html", "text": "Поредната голяма реч на британския премиер Тереза Мей отново не даде отговор на големите въпроси пред постигането на сделката с ЕС. Тя обаче ще бъде запомнена с опита на Тереза Мей този път да бъде откровена с британците, съобщава БНР. За първи път тя призна, че постигането на изгодна сделка и за двете страни ще бъде трудно, че животът извън ЕС няма да е лесен. За първи път като че ли бе изключена възможността Великобритания да напусне ЕС без сделка.     „Това са преговори и нито една от двете страни не може да получи точно това, което иска. Но съм уверена, че можем да сключим споразумение“, изтъкна Тереза Мей. Тя отправи призив към ЕС за компромиси, тонът ѝ бе много прагматичен, но остана непоколебима по въпроса за твърда северноирландска граница, като напълно недопустимо.     Политическите наблюдатели определиха речта на Тереза Мей като \"откровена“. Това не е никак малко. Тереза Мей, която се прочу в предишни изказвания с фразата „без сделка е по-добре, отколкото с лоша сделка“, призна, че ако се наложи да се действа според правилата на Световната търговска организация, условията ще са много по-различни.     „Аз искам да съм откровена с хората. Защото реалността е, че трябва да се изправим пред някои твърди факти. Напускаме общия пазар, животът ще бъде по-различен. В определена степен достъпът до пазарите ни ще е по-ограничен, отколкото е сега“, посочи тя.     Въпреки че в голяма част от речта си Тереза Мей звучеше много разумно имаше и моменти, в които прояви типичната си неотстъпчивост. Тя се защити от нападките на Брюксел за така наречения \"чери пикинг“ или желанието на Великобритания да се занимава само с неща, които ѝ изнасят.     „Всяко свободно търговско споразумение позволява различен достъп до пазара в зависимост от интересите на отделните страни. Ако това е „чери пикинг“, то тогава всяка търговска договореност е „чери пикинг“, заяви премиерът.    ", "date": "2018.03.03", "title": "Тереза Мей в откровена реч за Брекзит: Никой няма да получи каквото иска"}
{"url": "https://www.blitz.bg/politika/karakachanov-razkri-kakvo-e-poslanieto-na-3-mart_news583391.html", "text": "България над всичко – това е посланието на този ден, заради който са загинали десетки хиляди българи. Това каза министърът на отбраната Красимир Каракачанов по повод отбелязването на 140-ата годишнина от Освобождението на България от турско робство, пише \"Фокус\". „Свободата е нещо, което или го имаш, или го нямаш. Дали я ценят - не знам, защото десетилетия наред какви ли не експерименти се правеха със съзнанието на нашите ученици и деца, включително с последните опити да им се натрапва или не някаква джендър идеология и възпитание и т.н. За какво говорим? Ето за това трябва да говорим – за хора като полк. Дрангов, като Левски, като Раковски, като Ботев, които имат нещо, което могат да ни оставят като пример как да работим и служим на България. А не да си говорим глупости – има ли трети пол, няма ли трети пол, какво е това „джендър“ и т.н.“, коментира Каракачанов.  Според него това е разликата – когато в училище възпитаваме децата си така, както полк. Борис Дрангов е възпитавал своите юнкери във Военното училище или в школата за запасни офицери или както Левски и Ботев, които са били учители, са възпитавали българчетата, тогава страната ще върви напред. ", "date": "2018.03.03", "title": "Каракачанов разкри какво е посланието на 3 март"}
{"url": "https://www.blitz.bg/politika/ruskiyat-patriarkh-kiril-gostuva-na-borisov-eto-kakvo-si-kazakha_news583423.html", "text": "Руският патриарх Кирил гостува на премиера Бойко Борисов в Министерския съвет, предава БНР. С думите „Бог пред нас, ние след него” премиерът Борисов описа действията на българската държава:“Имаме прекрасни отношения между двата народа и Вашето присъствие в днешния ден го потвърждава, за което Ви благодаря”. Това заяви премиерът Бойко Борисов на среща с Московския и на цяла Русия патриарх Кирил, който е на посещение в България по повод 3-ти март.  Борисов посочи, че освен Освобождението и националния празник на страната, България днес отдава почит и към загиналите воини в Руско-турската война, най-много от които са от Русия. Премиерът заяви, че във времето, в което е министър-председател на България, правителствата са отпуснали над 140 млн. лв. за ремонт и изграждане на нови православни църкви и манастири. “Продължаваме, доколкото Господ ни дава сили и възможности, колкото може да направим за Църквата. Такива светини като Бачковския, Троянския, Рилския манастир, толкова много църкви, включително взривени в онези времена, изградихме, реконструирахме, ремонтирахме, изписахме наново и това българският народ го уважава”, каза Борисов и допълни, че разчита много православието да води народите ни към добри дела. Руският патриарх Кирил подчерта, че в Руско-турската освободителна война Русия е била водена от разбирането, че българите са братски, православен народ, а не от политически цели. “Това показва, че православната вяра е огромна духовна сила”, каза руският патриарх и отбеляза, че на Шипка днес е видял жива тази традиция. „Смятам, че тази традиция, която произлиза от дълбините на народния живот, е велика сила. Дай Боже, тази сила да запази завинаги единомислието на нашите народи, а междудържавните отношения да се определят, отчитайки истинските настроения на хората“, посочи патриарх Кирил, отбелязвайки отличните братски отношения между православните църкви на България и Русия. Борисов обясни пред патриарх Кирил и кой е основният приоритет на Българското председателство на Съвета на ЕС – Западните Балкани. “Искаме да свържем всяка една столица с другата, да изградим пътища, жп линии, дигитална инфраструктура. Нашата политика за Балканите не е насочена срещу нашите големи съседи – нито срещу Турция, нито срещу Русия. Точно обратното – ние разчитаме, че заедно със съседите, с цяла Европа ще работим не само за нормализиране на отношенията, а да градим и да дадем възможност на нашите народи да живеят в мир и свобода, в благоденствие. Без Бог нищо не можем да направим и не се и опитваме”, каза Борисов. Премиерът отправи и благодарности към президента на Руската федерация Владимир Путин и министър-председателя Дмитрий Медведев за поздравленията по случай националния празник на България. На срещата присъства и българският патриарх и Софийски митрополит Неофит, както и свещеници от Българската православна църква", "date": "2018.03.03", "title": "Руският патриарх Кирил гостува на Борисов, ето какво си казаха"}
{"url": "https://www.blitz.bg/obshtestvo/zdraveopazvane/bivshiyat-shef-na-onkoto-v-plovdiv-sdi-gospodari-na-efira-te-obache-sa-gotovi-s-novi-razkritiya_news583330.html", "text": "Бившият шеф на КОЦ-Пловдив Д-р Красимир Вальов ще съди \"Господари на ефира\", след като, по думите му, за пореден път е бил подложен на жесток тормоз от екипа на телевизионното предаване. Той напусна Онкото през ноември 2016 година заради скандала около цената на закупения за нуждите на диспансера скенер, съобщава „Марица“. Тогава „Господари на ефира“ направиха серия от предавания, които целяха да докажат, че сделката е съмнителна. По-късно от предаването атакуваха диспансера с обвинения, че са извършвали ненужни операции на хора със здрави органи.     „Съдът ще каже дали съм виновен. Тези хора обаче превърнаха живота ми в ад. Не спират да ме тормозят. Този път преминаха всякакви границата и аз също ще потърся правата си в съда“, коментира д-р Вальов.     Известният ортопед е в болнични от миналия месец, когато е претърпял две операции на краката. Страда още от диабет и високо кръвно. Преди няколко седмици обаче с Вальов се свързала жена, която се представила за дъщеря на благодарна негова пациентка. Поискала консултация с него и настоявала лично да я прегледа. Докторът многократно отказвал, но дамата, представяща се за Величка, не спирала да му звъни. В крайна сметка Вальов се съгласил да я прегледа, като вярвал, че наистина е човек, който има нужда от помощ.     На 27 февруари самият той имал преглед при колеги в ДКЦ „Пловдив“, където работи и самият той. Разбрал се с Величка да дойде в кабинета му. „Дойде и обясни от какво се оплака. Не открих съществен проблем, но реших да  изпиша рецепта. В този момент на вратата се затропа и в кабинета ми нахлуха известният Дани Йорданов и оператор с камера. В този момент разбрах, че отново съм станал жертва на манипулация“, коментира д-р Вальов.     Според него „господарите“ са го взели на мушката, изживявайки се като единствените стожери на морала в държавата. „С този капан най-вероятно целят да докажат, че се крия от правосъдието и се правя на болен, а в същото време работя. Това е жалка инсинуация и този път ще потърся правата си в съда, както и подкрепата на лекарска гилдия“, каза д-р Вальов.     Ето какво отговори репортерът от „Господари на ефира“ Дани Йорданов по случая:     „След последния ни репортаж по темата за съмнителната обществена поръчка за скенер, провела се, докато д-р Вальов е бил управител на КОЦ – Пловдив, стана ясно, че прокурорската проверка е приключила и предстои внасяне на обвинителен акт. Обвинението е срещу д-р Красимир Вальов и е за безстопанственост заради закупуването на медицинска техника с цена двойно по-висока от пазарната.     Оказа се обаче, че д-р Вальов така и не се запознава с обвинението и материалите, събрани от прокуратурата, тъй като предоставя няколко поредни болнични (вследствие от сърдечна манипулация). Това – умишлено или не – забавя хода на делото за неопределен период от време.     Междувременно получихме сигнали, че д-р Вальов преглежда пациенти в ДКЦ „Пловдив“ ЕООД, което се потвърди от преглед на наше подставено лице с болки в глезена. Съвсем скоро цялата заинтересована общественост ще има възможност да види всичко това в „Господари на ефира“.    ", "date": "2018.03.03", "title": "Бившият шеф на Онкото в Пловдив съди „Господари на ефира“ - те обаче са готови с нови разкрития"}
{"url": "https://www.blitz.bg/politika/tsveta-karayancheva-shche-poiskam-i-dvamata-patriarsi-da-ni-blagoslovyat_news583332.html", "text": "Цвета Караянчева, председател на Народното събрание, честити празника на всички българи и пожела здраве, сплотеност, „да помнят победите на българите и историята си, да я предават на своите деца”. Тя обясни, че ще разговаря за пръв път с руския патриарх Кирил, който е на посещение у нас. „Ще поискам и от него, и от българския патриарх – и двамата да ни благословят”, каза тя пред Нова телевизия.      На въпрос дали ще бъде повдигнат въпросът за посещение на руския президент Владимир Путин в България, тя каза: „Всеки дъжавен глава, който е близък до нас, е добре дошъл в България”.     ", "date": "2018.03.03", "title": "Цвета Караянчева: Ще поискам и двамата патриарси да ни благословят"}
{"url": "https://www.blitz.bg/vsyaka-nedelya/statii/ekskluzivno-v-blits-kevork-kevorkyan-propagandata-na-gerb-nula-edna-ginka-gi-podludi_news583224.html", "text": "Пропагандата на ГЕРБ открай време се прави съвсем небрежно, отгоре-отгоре. Като за идиоти. Това е пропаганда, подходяща за режим, който е абсолютно убеден в непогрешимостта си – и се изживява като алангле/недопечено тоталитарен.Ето сега, аферата с ЧЕЗ.   Тя започна с внезапната оставка на енергийния министър.   Няма нормален човек, който да не се е запитал, какво толкова е станало, че си подава оставката, нали всичко в сделката с ЧЕЗ е наред?   А пък, ако не е наред, къде сте блеяли?   Ясно е, че напоследък неудържимо ви влекат планове дори за Космоса – но пък чак да не обърнете внимание на сделка за компания, която веднъж /уж/ свали Падишаха от власт?  Агитпроп-овете на ГЕРБ сигурно са мислили, че въпросната оставка е напълно достатъчна за публиката, понеже изначално я смятат за гламава.   Вероятно, дори са очаквали ръкоплясканията й – нали й дават пример за моралност в политиката, а и изпреварват събитията.   А се оказа, че са изостанали фатално от тях. Направо са ги проспали.  Ако имаха акъл за пет пари, още преди месец трябваше да предложат на Падишаха да поиска – между две инициативи за Западните Балкани - пълна публичност на сделката.   Но не се сетиха - и почти му отрязаха главата.   Аферата се превърна в най-красивото накисване на Опекуна им досега. Има нещо натрапчиво-инфантилно във въпросното „обяснение“ за оставката – извън това, то издава и трайно, втвърдено пренебрежение към публиката. По начало, обясненията на ГЕРБ, особено когато са изговорени от Цветанов, много често са на ръба на гротескното, за логика да не говорим.   И винаги се овъртолват в неща, които сякаш не са по ума им: Цветанов обяснява, какво е комунизъм – баш той;   друг като него дрънка за Народния съд – славните мамини историчета;  когато бесепарите напускат парламентарната зала, Гърневски /сега от ГЕРБ/ скача и казва, че без комунистите въздухът вече е чист.   Обаче, когато е писал стихове за комунистическия вожд Димитров, изглежда въздухът е бил повече от чист, и това го е повредило завинаги. Вижте, не живеете сами, хората имат някаква представа за вас и за всичко останало - и извън левашката ви пропаганда.   Бъдете така любезни да не ги подценявате толкова нахално.   Не ритайте като свинчета мехура на майка си – ако опростя пределно метафората на поета Константин Павлов. Бойко е в драматична ситуация: направи абсолютно неочаквана, невиждана кариера, а в момента е жертва на вдетиняване в собствените си успехи.   Но някой упорито тика в устата му биберона, който подхранва това вдетиняване – и той вече е пленник на непрестанното говорене. Да не говорим, че цялата пропаганда на ГЕРБ, избъбряна от двама-трима опълченци, които се изживяват като Боримечки, практически подрива устоите на Падишаха, нищо повече.   Говорят, подават си оставките, изобщо – наси.ат се всякак, а накрая той трябва да обяснява. И при разправията около Истанбулската конвенция, мършавите му Боримечки нищо не постигнаха, обаче бяха пределно арогантни.   И въвлякоха Падишаха в подобие на Сталинградската битка, напълно излишно.   Само дето не му казаха, че са му възложили ролята на фелдмаршал Паулус. Дори Румяна Б., тежката артилерия на пропагандното им глуполене / това е дума на проф. Иван Славов/ просташки нападна публиката – а на всички беше ясно, че това е пак за сметка на Бойко.   При тия обстоятелства не може да се очаква, че публиката ще му прости - защото тя него брои, не цацата край него, колкото и да се сили тя.   Накрая Падишаха заяви, че ще оттеглят Конвенцията - Паулус предаде колана си. Непрекъснато все нещо излиза на повърхността, все нещо се уточнява, и най-често опровергава – и все едно, че нищо не се е случило.   Защо подценявате толкова нахално публиката? Най-пресният пример: фиаското на Цачева при срещата й с представители на протестиращите надзиратели.   За животни ли ги мислите – та се отнасяте с тях като към хора-втора употреба?   Те ви казват, че не живеят в Европа, че ги гнети свиреп недоимък, че са на предела на търпението си – а Цецка излиза и ги кани на среща в кабинета си, колкото да не пропусне да им покаже коравосърдечието си.   И след пет минути надзирателите й казват, че се срамуват от нея! Надзирателите се срамуват от министъра на правосъдието на „европейска“ България! Защо се държите толкова глупаво?   Ясно защо – от невнятност, от властово опиянение.   Начинът, по който Цецка им каза, че няма да има увеличение на заплатите им – гледах това по телевизията – бе удивително нагъл и безпардонен.   Добре, нямате пари, все нямате пари – кажи го обаче човешки, изрази някакво подобие на състрадание, пророни една фалшива сълзица, в това поне си майстор, разбрахме го, когато „плака“ по време на кандидат-президентската кампания. И тези случаи на наплевателско отношение към хората, господарско, не са един или два.   Селяци се държат като графове-помешчици. Откъде поникна това вманиачено убеждение в тия хорица, че са мъдри, безпогрешни, ефектни, ефикасни? Присмиват се на БСП, понеже тя е канибалска партия и в нея всеки е срещу всеки.   Но дори и това е за предпочитане пред севернокорейското единство и нечувствителност – и от това да живееш в една безметежност, в която очевидни глупости се приемат за нещо нормално. Да се върнем при сделката на Гинка, която отсега сваля министри, така започва – а мислете му, какво ще последва, при пълното безхаберие на тази женица.   В този момент е най-уместно да се види, какво е направила ЧЕЗ в България – имат ли претенции, какви капани са заложили, какви мръсотийки готвят.   Обаче вместо това се играят игри на отместване на важното – за това служеха и каруцарските разправии около Народния съд, Истанбулската конвенция и пр. Властта нищо не печели от това: повсеместната бедност е факт, отчайващото неравенство - също, незачитането на важното – още повече.   Паролата е ясна: тия с 200 лева пенсии да мрат.  И ако искат, да се утешават, че са осъдени от някакъв нов Народен съд. Няма сериозни каузи – извън каузата за нещо си в Западните Балкани.   Представяте ли си, що за глупост е това за бедняците, примерно, от селото на родителите на Гинка ОШфорката.   Чухме ги по телевизията – и пак стана ясно, че в подобни случаи българинът сякаш засища глада си с идиотски преструвки.   Отиват репортерите в селото на Гинка, която размири България - и тамошните шегобийци се скъсват да я хвалят: още като ученичка пренасяла тухли по строежите!   Как тогава да не си купи ЧЕЗ! Българинът умира да си прави майтап с всичко.   „Като имат пари, да купят ЧЕЗ!“ – вика друг майтапчия.   Абе, идиот, утре така ще купят и България! Докато Гинчето прибираше ЧЕЗ, изглежда някакво друго Гинче около Падишаха е луднало по „глобалните“ проекти – и му е подсказало АЕЦ „Белене“ да стане балкански проект.   Идеята изглежда добре, а и чорбаджиите в Брюксел ще бъдат доволни, понеже руснаците ще бъдат изхвърлени от играта.   Обаче накрая пак ще си останем с красивите лафове. Грандоманинът, който внушава подобни идеи, изглежда разполага с памет, колкото една личинка.   Защото иначе би се запитал: „Ами, ако тези мечтания не се сбъднат, ако ние само предлагаме хъбове, централи и пр., а не можем да се справим дори с Гинчетата, как ще изглеждаме пред света?“ Какво си отговаря той – не ни е известно.   Обаче ние знаем, че най-великият проект е Съдбата на Малкия човек.   Но за него все не остава време. Разбира се, добре е да сънуваме разни проекти – но още   по-добре е да реализираме поне един от тях, и то наяве.   При малко по-голяма гъвкавост и ако бяха отрязали част от езиците си, сега щеше да има Южен поток и ние да сме част от него.   Само че, вече забравиха, какви ги дрънкаше Плевнелиев за Русия - но и него амнистираха, понеже го прибра една синоптичка, нейната саможертва се оказа достатъчна, за да му простят. Парадоксалното е, че след толкова проекти и инициативи, Бойко, все едно, че се намира в минно поле – и всяко Гинче може да го побърка.   Той изобщо няма време сам да помисли за опасностите, които разяждат репутацията му. Дори всичките му изговорени проекти да се случат, това не засяга гласоподавателите му.   Толкова са шашардисани/отвратени от безброй сблъсъци и безсмислени разправии.   Безсмислени – и безхлебни!   Цялото това говорене само прикрива една територия на Безхлебието, на Безнадеждността за обикновените хора. Трябва да благодарим на Гинка, понеже покрай нея стана ясно, че държавата няма дори относителна представа, как стоят нещата в енергийната сфера.   И още по-неприятното е, че тя няма контрол и върху бъдещите кризи в тази сфера.   Примерно, какво ще стане, ако бъде осъдена от ЧЕЗ във Вашингтон?   Заплахата ЧЕЗ все още не е осмислена. Никой не трупа опит за идващото време, другото е напълно достатъчно: продавай или раздавай на братовчедите, да ми се махат от главата! Световен куриоз е държавата да научава последна за Гинка.   И това се случва, защото все са заети - или с ланшния сняг, или с фантазии за бъдещето.   Настоящето не ги интересува - то им се вижда като злобно, неблагодарно, диво съседско псе, което все ти рови из градината. Някой от хората на Бойко казал тия дни, че „тъмните сили“ спрели Истанбулската конвенция.  Е, докато позволяваш да се говори за Народа като за „тъмна сила“, и сто Беленета да направиш, няма да има никакво значение. Никакво. ***", "date": "2018.03.03", "title": "Ексклузивно в БЛИЦ! Кеворк Кеворкян: Пропагандата на ГЕРБ: Нула, една Гинка ги подлуди"}
{"url": "https://www.blitz.bg/layfstayl/ptuvane/vnimanie-dvizhenieto-v-trayanovi-vrata-se-osshchestvyava-samo-v-izprevarvashchata-lenta_news583336.html", "text": "Движението в тунел \"Траянови врата\", в посока София, се осъществява само в изпреварващата лента, поради аварийно запълване на появили се деформации по пътното платно в активната и аварийната лента, съобщиха от пресцентъра на АПИ. Шофьорите да се движат с повишено внимание и съобразена скорост, призоваха от пътната агенция. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ - www.api.bg, lima.api.bg и по всяко време от денонощието на тел. 0700 130 20 в АПИ.       ", "date": "2018.03.03", "title": "Внимание! Движението в \"Траянови врата\" се осъществява само в изпреварващата лента"}
{"url": "https://www.blitz.bg/obshtestvo/naslednik-na-geroy-ot-shipka-razkazva-trogatelna-istoriya-ss-slzi-na-ochi-video_news583306.html", "text": "Потомците на oпълченци от Казанлъшкия край споделят спомени и свидетелства за силата на духа на техните предци, участвали в суровите сражения на Шипкa. 190 души, родени или живели в района на Казанлък, са участвали в българското опълчение, съобщава Нова телевизия. Един от тях е Станю от гр. Шипка - дядо на Христо Гъдев. За народното дело се запалва в Цариград, където учил шивашки занаят.     \"Идвали от всички краища, хора окъсани, със скъсани цървули, със скъсани дрехи, с белези от въстанията и се записват за , за опълченци. И дядо Станю участва във всичките фази на войната\", разказва Гъдев.     Когато построяват първата рота, генерал Столетов ги поздравява и казва: \"Бъдете смели и храбри юнаци българи\". И заплаква.     Безбройни са историите за смелостта на опълченците. А наследниците им помнят и разказват за онези дни, в които българските опълченци с цената на своя живот извоюват свободата на България.     ", "date": "2018.03.03", "title": "Наследник на герой от Шипка разказва трогателна история със сълзи на очи (ВИДЕО)"}
{"url": "https://www.blitz.bg/obshtestvo/eto-kak-shche-bde-otbelyazan-natsionalniyat-praznik_news583284.html", "text": "Днес България чества 140 години от освобождението си от османско иго. Националният празник ще бъде отбелязан с богата програма във всички градове на страната с различни събития и прояви. По традиция кулминацията на празника е тържествената церемония в подножието на връх Шипка, а вечерта на площад „Народно събрание“ ще има тържествена заря-проверка.     В 10.00 часа в храм-паметника „Рождество Христово“ в град Шипка ще бъде отслужен благодарствен молебен от българския патриарх Неофит и руския патриарх Кирил. Ще присъстват председателят на Народното събрание Цвета Караянчева и президентът Румен Радев.     След това предстои официалната церемония в подножието на върха, превърнал се в символ на Освобождението.     В 11.00 часа на тържествена церемония пред паметника на Незнайния воин в столицата ще бъде издигнато националното знаме.     По повод Националния празник в 12.00 ч. ще се извърши тържествена смяна на почетния гвардейски караул пред официалния вход на сградата на Администрацията на президента.     В 18.30 часа ще започне тържествената заря - проверка на площад \"Народно събрание\" в София.    ", "date": "2018.03.03", "title": "Ето как ще бъде отбелязан националният празник"}
{"url": "https://www.blitz.bg/obshtestvo/3-mart-predi-140-g-e-sklyuchen-sanstefanskiyat-miren-dogovor_news583205.html", "text": "На 19 февруари/3 март 1878 г. в Сан Стефано край Цариград е сключен мирен договор между Русия и Турция, който слага край на Освободителната война. Договорът е прелиминарен (предварителен), което означава, че подлежи на процедура по утвърждаване след преразглеждане, което после е направено на Берлинския конгрес. Датата е подбрана специално: На 19 февруари 1855 г. император Александър II се възкачва на престола, пак на 19 февруари 1861 г. той подписва манифеста за освобождаването на крепостните селяни, за което е наречен Цар Освободител.     Договорът съдържа 29 члена. С чл. 1-5 се дава независимост на Черна гора, Сърбия (която получава Нишката област) и Румъния (която получава Северна Добруджа като компенсация за южната част на Бесарабия, която се присъединява към Русия).     Чл. 6–11 се отнасят за новосъздаденото Княжество България: то е признато за автономно, трибутарно (зависимо от сюзерен) княжество с християнско правителство и народна милиция.     В границите му се включват териториите от Мизия, Тракия и Македония, заселени с компактно българско население. Границите на княжеството с известни изключения са идентични с тези на Българската екзархия, създадена през 1870 г., и с проекта, изработен от великите сили на Цариградската конференция от 1876 г.     Князът на България се избира от нейното население и се одобрява от султана със съгласието на великите сили. Препоръчва се събрание от български първенци да изработи Органически устав (конституция) на княжеството.     Новото управление се въвежда за срок от 2 години под надзора на руски комисар. За същия период от време в княжеството остават руски войски за поддържане на реда.     България трябва да плаща годишен данък на Османската империя, която няма право да държи войски на територията на княжеството, но може да прекарва войски и бойни материали по определени пътища. Всички османски крепости в княжеството подлежат на разрушаване.     Мюсюлманските изселници запазват недвижимите си имоти.     Договорът обхваща и проблеми извън България, например урежда корабоплаването по Дунав, необходимите реформи Босна, Херцеговина остров Крит.     Урежда се обезщетението, което Османската империя трябва да изплати на Русия. От общата сума 1410 млн. рубли се приспадат 1100 млн. рубли за териториите, които империята отстъпва на Русия: Северна Добруджа, част от Североизточна Мала Азия, Карс, Батуми и Баязид.     Останалите членове уреждат въпроси, свързани с правата на руските граждански и духовни лица в Османската империя, с военнопленниците, с преминаването на неутралните плавателни съдове през Проливите, с изтеглянето на руските войски.     Санстефанският договор е опит от страна на руската дипломация да засили позициите на Русия на Балканите и по Източния въпрос преди началото на Берлинския конгрес, да пропагандира каузата на Русия като загрижена за разрешаването на националните проблеми на българския народ.     Срещу договора се обявяват останалите велики сили, най-вече Англия и Австро-Унгария, както и християнските балкански държави, които възразяват срещу създаването на голяма българска държава, нарушаваща баланса на силите на Балканите. Румъния е недоволна и от замяната на Южна Бесарабия със Северна Добруджа.     Санстефанският договор е посрещнат с въодушевление и възторг единствено от българите, тъй като той възстановява независимата българска държава в максимално възможните етнически граници. В интерес на истината повечето българи не знаят, че ще има Берлински конгрес, и изобщо не подозират какви несправедливи решения ще вземе той.    Редакция БЛИЦ    ", "date": "2018.03.03", "title": "3 март: Преди 140 г. e сключен Санстефанският мирен договор"}
{"url": "https://www.blitz.bg/obshtestvo/patriarkh-kiril-v-sofiya-chrez-blgarite-rusite-sa-poluchili-ezika-si_news583277.html", "text": "Църковната делегация, водена от руския патриарх Кирил, пристигна на правителствения ВИП на летище София. При посрещането на патриарха вицепрезидентът Илияна Йотова подчерта, че българите осъзнават голямата роля на руското духовенство, което е подготвило руския народ за участие в Освободителната война. От своя страна, патриарх Кирил каза: „Много се радвам, че пристигам в гостоприемната и близка на моето сърце България. Радвам се да се срещна с моя събрат Негово Светейшество патриарх Неофит и с българския народ, който е свързан с руския с особена духовна връзка. Изразители на тази връзка са именно нашите църкви. Много неща в света се променят, но тези връзки, чрез които църквите сближават нашите два народа, преодоляват предизвикателствата на времето“.     Руският патриарх отслужи молебен в синодалния параклис „Свети цар Борис Михаил“, след което в Синодалната палата се състоя официална среща между духовните глави на двете патриаршии. ​ Патриарх Кирил заяви, че десетки хиляди руски войници са загинали за освобождението на България заради дълга на руското духовенство към българския народ.     „В руската православна църква помним, че именно българските мисионери - ученици на светите братя Кирил и Методий, през 10 век са посветили нашите предци със Светата православна църква и са ги приобщи ли към славянската писменост. Без българското православие нямаше да го има и руското. Чрез българите русите са получили основите на говоримия, разбираем за тях език“, посочи той.     По думите му, затова десетки хиляди руски войници, които са положили живота си за освобождението на България от робството, са върнали на братята българи този велик исторически дълг, който през вековете засвидетелства неугасимата братска обич между нашите църкви.     „Моята сегашна визита е свързана с много важна за Вас дата, за нашите църкви и за нашите народи - 140 години от освобождението на България\", каза руският патриарх. Той припомни, че в героичните събития в освободителната Руско-турска война през 1877-1878 г. с особена сила са се проявили високите нравствени качества на руските воини, които в продължение на много векове са били възпитавани в лоното на Руската православна църква.     „Като велик завършек на тази война е свободата и духовното развитие на православния български народ, спасението на неговия език, на културата и на традициите“, каза патриарх Кирил.     Патриарх Неофит отбеляза, че българите изпитват братска обич и признателност към руската православна църква.     „Присъствието ви сред нас е висока чест за православната ни църква, истинско духовно тържество и още едно свидетелство за здравите връзки, които ни сплотяват и за които всички ние благодарим на нашия господ Исус Христос“.     Тази вечер двамата патриарси и заминават за Стара Загора откъдето в събота ще се качат на връх Шипка.    ", "date": "2018.03.03", "title": "Патриарх Кирил в София: Чрез българите русите са получили езика си"}
{"url": "https://www.blitz.bg/layfstayl/ptuvane/mnogo-vazhna-novina-za-vsichki-stolichani_news583280.html", "text": "В центъра на столицата се въвежда организация на движението във връзка с отбелязването на националния празник 3 март. Това съобщиха от Столичната община. Забранява се влизането на пътни превозни средства в двете посоки, престоят и паркирането от 8.00 ч. до 12.30 ч. на 3 март:     по ул. \"Оборище\" - между бул. \"Васил Левски\" и ул. \"Г. С. Раковски\";  по ул. \"Московска\" - между бул. \"Васил Левски\" и ул. \"Г. С. Раковски\";  по ул. \"11 август\" - между бул. \"Княз Ал. Дондуков\" и пл. \"Св. Ал. Невски\";  по ул. \"15 ноември\" - между бул. \"Цар Освободител\" и пл. \"Св. Ал. Невски\".     Забраната се въвежда от 14.00 ч. до 21.00 ч. на 3 март:     за бул. \"Цар Освободител\" - между бул. \"Васил Левски\" и ул. \"Г. С. Раковски\";  за ул. \"15 ноември\" - между бул. \"Цар Освободител\" и пл. \"Св. Ал. Невски\";  за ул. \"Аксаков\" - между бул. \"Васил Левски\" и ул. \"Г. С. Раковски\";  за ул. \"Цар Шишман\" - между ул. \"Славянска\" и пл. \"Народно събрание\";  за ул. \"6 септември\" - между ул. \"Славянска\" и бул. \"Цар Освободител\";  за ул. \"Хаджи Димитър\" - между бул. \"Васил Левски\" и ул. \"Цар Шишман\".     От 11.30 ч. до 12.30 ч. на 3 март се забранява влизането на пътни превозни средства в двете посоки, престоят и паркирането по ул. \"Леге\" - между ул. \"Съборна\" и пл. \"Атанас Буров\".     Същото ограничение се въвежда от 14.00 ч. днес до 21.00 ч. утре по ул. \"Оборище\" - между ул. \"Г. С. Раковски\" и ул. \"11 август\". Закриват се и базарите за художествени произведения.     От 7.00 ч. до 12.30 ч. на 3 март се забранява паркирането на паркинга на пл. \"Николай Гяуров\", а от 7.00 ч. до 21.00 ч. - на паркингите на пл. \"Народно събрание\"; на паркингите на пл. \"Св. Александър Невски\"; на ул. \"Оборище\" - между ул. \"Г. С. Раковски\" и бул. \"Васил Левски\".     От 21.00 ч. до приключване на проявите на 3 март само при необходимост и по преценка на отдел \"Пътна полиция\" при СДВР ще се забранява влизането на пътни превозни средства по бул. \"Цар Освободител\" - между ул. \"15 ноември\" и ул. \"Г. С. Раковски\".     По време на подготовката и отбелязването на националния празник ще бъдат закрити местата в режим \"синя зона\" в посочените по-горе места.    ", "date": "2018.03.03", "title": "Много важна новина за всички столичани!"}
