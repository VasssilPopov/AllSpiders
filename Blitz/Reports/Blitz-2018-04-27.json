{"url": "https://www.blitz.bg/ikonomika/delyan-dobrev-razkri-ekskluzivno-pred-blits-kak-drzhavata-shche-spre-mafiyata-v-energetikata-i-zashcho-sindikalnite-lideri-zhiveyat-kato-barovtsi-ot-monte-karlo_news596504.html", "text": "Народното събрание прие вчера промените в Закона за енергетика, въпреки яростната съпротива на БСП и ДПС. Основен инициатор на промените е председателят на Комисията по енергетика в парламента Делян Добрев. БЛИЦ потърси мнението му по най-горещите теми в енергетиката и за безобразията на синдикалните лидери. Ето как г-н Добрев отговори на въпросите на Ивайло Крачунов:-Г-н Добрев, каква ще е конкретната полза за българското общество от приетите вчера от Народното събрание промени в Закона за енергетиката?  - След промените в Закона за енергетиката, всички производители на електроенергия с инсталирана мощност  над 5 МГв, т.е. всички генериращи мощности с изключение на най-малките, трябва да продават на борсата.  Това ще доведе до значително увеличение на количествата електроенергия на борсата, което ще гарантира, че цената на електроенергията в България ще е пазарна, а няма да се определя от един, двама или трима производители. - По какъв начин държавата ще контролира да не се допускат порочните практики, при които някои компании предлагаха електроенергията си на цена, която е 2-3 пъти над пазарната?  - Допреди промените в Закона за енергетиката имаше само трима големи производители, които предлагаха електроенергията си на борсата, а сега броя им ще се увеличи до 147.  И ако между трима производители лесно биха могли да бъдат направени договорки, то при 147 ще е навъзможно.  Освен това даваме нови правомощия на КЕВР с допълнителен бюджет по европейски регламент да следи за пазарни манипулации. Санкциите при допускане на такива нарушения са жестоки! - Как гледате на безобразията в Мини Марица, където администрацията е раздута до 800 чиновника?  - Това е най-важната тема след промените в Закона за енергетиката, защото либерализацията на цената на електроенергията вече е факт. Пазарът на електроенергия вече ще е прозрачен.  Следващото, с което държавата трябва да се заеме в най-кратки срокове е реформата в дружествата. Аз съм изумен от искането на синдикатите за увеличение на цената на въглищата.  Едно евентуално увеличение на цената на въглищата ще обрече всички работещи в този сектор, и в мините, и в ТЕЦ-овете, на безработица, а самите дружества на фалит.  Г-н Крачунов, Вие знаете, че европейските правила изискват централите на въглища да закупуват плочи за въглеродната емисия. За да останат конкурентоспособни тези централи и да има работа и бъдеще за мините, трябва да се съкращават разходите и тяхната дейност да стане по-ефективна.  Това, което синдикатите искат е абсурдно и обрича миньорите на безработица, защото с тяхното настояване за по-висока цена на въглищата обричат целия сектор на фалит. - В интервю за БЛИЦ, председателят на АОРБ Васил Велев обяви дейността на синдикатите за порочна и уточни, че те защитават правата на едва 7000 от общо 2 225 000 български работници. Трябва ли според Вас тези скандални разкрития да бъдат внимателно проучени от контролните органи на държавата?  - Г-н Велев е прав, а синдикатите не защитават правата дори на тези 7000 души, защото ако цената на въглищата се увеличи, те ще останат без работа.  Ако синдикатите защитаваха 7000-те хиляди работници, то щяха да настояват за по-голяма ефективност на работата на мините, а не за увеличаване на цената на въглищата, което ще доведе до фалит на всички по веригата.  Велев е прав и за това, че пред Вашата медия заяви, че цената на въглищата в Европа е между 35 и 40 лева за тон. Защо в България цената е 75 лева за тон, а синдикатите настояват за допълнително увеличение? Това означава, че другите мини могат да произведат ефективно въглища на двойно по-ниска цена от тази у нас, а ние имаме два пъти повече разходи.   В Европа въглищните централи ще оцелеят само при условие, че се преструктурират и станат по-ефективни.  Преди 3 години квотите за въглеродни емисии бяха 3 евро, в момента са 14 евро. ЕК предвижда цената да достигне до 20 евро.  С тези темпове на увеличаване на цената, токът в тези централи ще стане непродаваем. По тази причина централите трябва да съкращават разходите си, а не да ги увеличават.  Според мен увеличение на цената на въглищата никога няма да има. Защото едно увеличение на цената на въглища до доведе до фалит на дружествата. - Научихме, че синдикалните лидери водят охолен живот като баровците в Монте Карло - возят се на скъпи автомобили и пътуват на екзотични дестинации. Не е ли време прокуратурата да провери банковите сметки на синдикалните лидери и да проучи произхода на авоарите им?  - Синдикалните лидери ползват скъпи коли, модерни телефони и какви ли не екстри! Това са допълнителни разходи за тези централи, за които ме питате.  Ако синдикатите наистина мислят за работещите в мините, първото което трябва да направят е да се откажат от всичките си привилегии и така ще направят по-ефективни мините.  Нека синдикатите да дадат пример на всички останали и да се откажат от екстрите, които ползват. Само че дълбоко се съмнявам, че това ще се случи! - И след като не се откажат от екстрите си, не трябва ли прокуратурата да се заеме с тях?  - Винаги съм настоявал за такъв вид проверки! Интервю на Ивайло КРАЧУНОВ    ", "date": "2018.04.27", "title": "Делян Добрев разкри ексклузивно пред БЛИЦ как държавата ще спре мафията в енергетиката и защо синдикалните лидери живеят като баровци от Монте Карло!"}
{"url": "https://www.blitz.bg/layfstayl/tova-sa-5-te-nay-talantlivi-zodii_news596634.html", "text": "Има хора, които имат един основен талант, развиват го, превръщат го в своя професия и обикновено са успешни в своето поприще. Те са истински късметлии. Има хора, които обаче имат повече от един талант и за това често им е трудно да изберат и да се посветят на един определен. Обикновено музикално надарените хора, се справят отлично поне в още една творческа професия.Тези пък, които са добри в математиката се справят отлично и в други видове научна дейност и разбира се, това са гениите на новите технологии. Спортните натури, които притежават повече енергия, атлетична физика и добри рефлекси, често са добри в повече от един спорт и са талантливи танцьори.  Има зодии, чиито представители имат по-многобройни таланти от другите, като те са им даром по рождение. Вече от тях си зависи дали ще развиват тези свои дарби, чрез упоритата работа. Ето и повече по темата: Риби (19 февруари – 20 март) Рибите са сред най-големите таланти в света на изкуството и неслучайно много хора от шоубизнеса са родени под този зодиакален знак. Те са по природа музикални, остроумни, поетични, чувствени и творчески настроени. Човек трудно би могъл да открие представител на зодия Риби, който да няма никакъв талант за изкуство, обикновено те имат по няколко такива. Освен това Рибите са ценители на изкуството. Те са онези, които най-искрено се наслаждават на концерти, на изложби, на опера и балет, на поезия, на експозиции в музеи и т. н.. Освен това те се чувстват удобно на сцената и имат желание да се изявяват на нея. Близнаците са доста интелигентни и имат страхотното умение да се обучават много бързо. Освен това те често се възползват умело от многобройните си познания. Адаптивността им, съчетана с естественото им любопитство, означава, че представителите на тази зодия, обединяват поне няколко таланта в себе си. Може да срещнете човек от зодия Близнаци, който да е хем отличен певец, хем голям шахматист, хем да говори 4-5 езика, хем да свири на музикален инструмент и то добре. Близнаците почти нямат ограничения в потенциала си за попиване на нови познания, а освен това се справят отлично и в спорта! Дева (23 август – 22 септември) Представителите на зодия Дева са по-решителни, по-дейни и по-упорити от всички останали. Те се стремят да бъдат най-добрите във всичко, което правят и рядко се провалят в каквото и да било. Тяхната трудолюбива природа ги тласка да развиват своя потенциал на максимум. Те са доста способни поне в няколко области, а освен това са отдадени на своето самоусъвършенстване през целия си съзнателен живот. Девите често са перфектни съпрузи и родители, имат успешни кариери и намират време за своите хобита, в които се справят отлично. Другите често им завиждат за тази мултифункционалност, която е най-големият им талант. Скорпион (23 октомври – 21 ноември) Скорпионът може да не е най-умният или най-силният знак, но вярва, че е такъв и някак има силата да убеди и околните в това. Тази негова самоувереност и магнетизъм са основната причина той да успява да развива своите таланти максимално. Освен това представителите на тази зодия се гордеят със своите изяви и с изпълненията си пред публика. Те държат на своята добра репутация и често са доста харизматични личности, които лесно се превръщат в център на вниманието. Много известни актьори и политици са родени именно под този зодиакален знак. Водолей (20 януари – 18 февруари) Този зодиакален знак вижда света по различен начин. Водолеите са хората, които могат да измислят нещо ново, да направят нещо лудо, да сътворят странен вид изкуство – винаги имат нещо интересно за споделяне. За тях важи описанието „луд гений“. Тяхната оригиналност, новаторство, вдъхновен и открит поглед към света ги тласка към това да имат многобройни интереси, които да разширяват и усъвършенстват в течение на живота си. Другото нещо, което прави Водолеите едни от хората с най-многобройни таланти е фактът, че те са много самобитни и автентични и никога не подражават на другите.", "date": "2018.04.27", "title": "Това са 5-те най-талантливи зодии"}
{"url": "https://www.blitz.bg/kriminalni/prestplenie/lskavo-bmv-izchezna-za-sekundi-ot-kvartalen-parking-v-blagoevgrad_news596549.html", "text": "Поредна кражба на лек автомобил в Благоевград бе извършена тази нощ. Неизвестни лица са откраднали БМВ, паркирано в квартал \"Еленово\". Собственикът на колата пусна снимка на липсващото возило с молба за съдействие, ако някой има информация. Кражбата е заявена и в полицията, която обяви колата за издирване, пише struma.com.  Само за по-малко от месец в Благоевград са откраднати над 5 автомобила. Според разследващи става въпрос за атака от автоджамбази, които не са от Пиринско. Всяка година по това време регионът е атакуван от пернишки банди, специализирани в кражбата на коли. По-големи специалисти от тях няма.  Припомняме, че преди няколко месеца единият от крадени на територията на Благоевград автомобили бе открит в гараж, в покрайнините на Перник, където бе намерена работилница за разфасоване на автомобили. ", "date": "2018.04.27", "title": "Лъскаво БМВ изчезна за секунди от квартален паркинг в Благоевград"}
{"url": "https://www.blitz.bg/kriminalni/ekskluzivno-i-prvo-v-blits-tozi-krupen-biznesmen-stoi-zad-grandioznata-skhema-s-tyutyun-v-kaloyanovo-snimka_news596580.html", "text": "Собственикът на Стопанската база в пловдивското село Калояново е Светлозар Алексиев, научи БЛИЦ ексклузивно от свои източници. Мъжът е крупен бизнесмен, занимаващ се със земеделие, животновъдство, има бензиностанции, работи по европроекти и изкупува земя, разказаха за БЛИЦ местни хора. Има хора в Калояново, село Мътеница и Пловдив. В момента по наша информация той се издирва и досега няма следа от него.   От свои източници БЛИЦ научи, че крупният бизнесмен има гръб и обвързаности с високопоставени хора в различни институции. Арестуваният работник в базата на Алексиев е 21-годишният Юсеин Гущеров.   Както БЛИЦ съобщи, тази нощ, при акция на хисарските ченгета, които обслужват и община Калояново, са разбили стопанската постройка и са намерили в обор 36 бали и 12 чувала тютюневи листа. Стоката се е обработвала в казани и е трябвало да се ароматизира. Предназначена е за наргилета.   Освен баровеца Алексиев по информация на БЛИЦ се издирват и други хора, съпричастни с това престъпление. Кристина ИВАНОВА, БЛИЦ", "date": "2018.04.27", "title": "Ексклузивно и първо в БЛИЦ! Този крупен бизнесмен стои зад грандиозната схема с тютюн в Калояново (СНИМКА)"}
{"url": "https://www.blitz.bg/kriminalni/kasapnitsa-obezumyal-kitaets-koli-uchenitsi-ima-mnogo-zhertvi-snimkivideo-18_news596598.html", "text": "Мъж с нож нападна ученици. Инцидентът е станал в северозападната китайска провинция Шънси. Според предварителната информация, обезумелият мъж се е нахвърлил на децата на улица в град Юлин.  Съобщава се за седем жертви. Броят на пострадалите се уточнява.  Заподозреният е задържан.        Превод: БЛИЦ", "date": "2018.04.27", "title": "Касапница! Обезумял китаец коли ученици, има много жертви (СНИМКИ/ВИДЕО 18+)"}
{"url": "https://www.blitz.bg/svyat/poyavikha-se-novi-brutalni-kadri-ot-krvavoto-klane-s-uchenitsi-v-kitay-video-18_news596607.html", "text": "12 са били ранени, след като въоръжен с нож мъж нападна ученици на улица в китайската провинция Шънси. Нападението е било внезапно и е станало докато децата се прибират от училище, около 18:10 часа местно време. Както БЛИЦ съобщи, при инцидента загинаха седем хлапета.   Пострадалите деца са откарани в болница и получават необходимата медицинска помощ.     Нападателят е задържан. Причините за престъплението към момента са неизвестни.", "date": "2018.04.27", "title": "Появиха се нови брутални кадри от кървавото клане с ученици в Китай (ВИДЕО 18+)"}
{"url": "https://www.blitz.bg/svyat/prva-snimka-na-kasapina-koyto-zakla-sedem-detsa-v-kitay_news596616.html", "text": "В туритър бе разпространена снимка от задържането на мъжа, който нападна с нож ученици в Китай. Както БЛИЦ съобщи, при инцидента загинаха седем деца, а други 12 бяха ранени. Престъпникът е нападнал учениците, които са се прибирали към домовете си след училище.   Причините за действията му към момента са неизвестни.  Възрастта на жертвите се установява.        Превод: БЛИЦ", "date": "2018.04.27", "title": "Първа СНИМКА на касапина, който закла седем деца в Китай"}
{"url": "https://www.blitz.bg/svyat/prestrelka-v-eliten-zhilishchen-kompleks-v-rusiya-ima-zaginal_news596621.html", "text": "Един човек е загинал след стрелба в офис в руския град Екатеринбург. Сигналът за инцидента в елитен жилищен комплекс в центъра на града е подаден около 16 часа местно време. От следствената служба на Свердловска област съобщават, че при стрелбата са ранени двама мъже. Единият от тях е починал от раните си, другият е закаран в болница.  Самоличността на двамата мъже е установена. По първоначални данни, те са стреляли един срещу друг.   На мястото работят полицаи и оперативно-следствена група. Обстоятелствата около случилото са в процес на изясняване. Превод: БЛИЦ", "date": "2018.04.27", "title": "Престрелка в елитен жилищен комплекс в Русия, има загинал"}
{"url": "https://www.blitz.bg/svyat/pochina-szdatelyat-na-legendarnata-niva_news596614.html", "text": "На 77-годишна възраст почина създателят на високопроходимия автомобил \"Нива\" Валери Домански. До последните си дни гениалният специалист е работел над подобряването на модела. Домански бе и главен дизайнер на автомобила Chevrolet Niva, който грабна сърцата на руснаците заради своята надеждност.  Валери Домански е приет в болница на 23 април след пореден инсулт. Четири дни лекарите са се борили за живота му, но не са успели да го спасят. Превод: БЛИЦ    ", "date": "2018.04.27", "title": "Почина създателят на легендарната \"Нива\""}
{"url": "https://www.blitz.bg/svyat/le-monde-rusiya-usilva-voenniya-si-kontingent-v-tsentralnoafrikanskata-republika_news596497.html", "text": "Москва постепенно увеличава броя на войската си, разположена в Централно африканската република (ЦАР), съобщи френското издание Le Monde. Основание за военното присъствие на Русия станал договор от декември миналата година. Кремъл от 2017 г. доставя въоръжение (гранатомети и стрелково оръжие) за местната армия и обучава военнослужещите за предвидените два батальона с обща численост 1300 души.     Руските военни се базират на територията на Беренго – бивш дворец на ексцентричния диктатор Бокаса, който е погребан там. Сградата само служи на руснаците като основна база, защото те постоянно се движат из страната. Освен това руснаците постоянно са около президента Туадере, включително и като негова охрана. При него има и московски съветник, формално отговарящ за неговата сигурност, и куриращ военното и икономическото сътрудничество между двете страни.     Стопанският интерес на Кремъл е предизвикан от внушителните запаси от полезни изкопаеми (елмази, злато, уран), за чиято разработка пречи вътрешната нестабилност. Ситуацията може да се промени според укрепването на позициите на Москва, която постепенно изтласква Франция от региона включително чрез масов подкуп, пише Le Monde.     Вашингтон със загриженост следи този процес и чака реакцията на Париж. САЩ се опитаха в противовес да усилят своето влияние в ЦАР с доставка на техника, но всичко завърши с това, че руските спецназовци обикалят страната с нови „фордове”.     ЦАР заема площ 622 хиляди кв. км, но населението й е едва 4,3 млн души.    Превод и редакция: БЛИЦ    ", "date": "2018.04.27", "title": "Le Monde: Русия усилва военния си контингент в Централноафриканската република"}
{"url": "https://www.blitz.bg/svyat/kde-shche-e-ergenskoto-parti-na-prints-khari_news596629.html", "text": "Все повече наближава сватбата на Меган Маркъл и принц Хари. Фенове на влюбените не спират да се вълнуват от детайли около тържественото събитие. Съвсем скоро официално се потвърди, че принц Уилям ще е кум на брат си, но така и не се знаят подробности за шаферките. Затова пък британски букмейкъри залагат за ергенското парти на принца, пише „Daily Express“.Едно от задълженията на кума е да организира последната вечер „на свобода“, преди младоженецът официално да се обвърже. И така, къде има най-голяма вероятност принц Уилям да „спретне“ ергенско парти за принц Хари?  Съдейки по коефициентите на букмейкърските къщи „Бетфеър“ и „Ладброукс“, водещата дестинация е Швейцария. Предвид бурното минало на принц Хари, от „Бетфеър“ не изключват възможността раздялата му с живота на ерген да бъде отпразнувана в Лас Вегас, където преди години внукът на Нейно Величество беше заснет да палува чисто гол с компания във VIP апартамента си. Джесика Бридж от „Ладброукс“ обаче смята, че принц Хари вече не е някогашният буен младеж, а улегнал и отговорен мъж, чиито „Лас Вегас дни“ безвъзвратно са отминали. „Въпреки че това ще бъде последната му вечер на свобода, той вероятно ще предпочете да заложи „на сигурно“ и да се прости с ергенския живот без много шум във Великобритания“, казва Бридж. Букмейкърите отбелязват, че ергенско парти в чужбина ще осигури на принцовете предимство пред папараците, които обаче е много вероятно да ги последват където и да отидат. Сред потенциалните дестинации за празненството са също Прага, Единбург, Берлин, Барселона, Амстердам. Според публикациите бъдещата булка Меган Маркъл вече е отпразнувала моминското си парти в луксозния хотел „Сохо Фармхаус“ в британската провинция. Преди да мине под венчило с Кейт Мидълтън през 2011 г., принц Уилям, кум на когото беше принц Хари, се прости с ергенския си живот в бившето абатство Хартланд.", "date": "2018.04.27", "title": "Къде ще е ергенското парти на принц Хари?"}
{"url": "https://www.blitz.bg/kriminalni/v-borisovata-gradina-vorzhen-trenira-za-voyna-krvavi-krstove-obrnati-znamena-i-ikoni-po-drveta-snimki_news596476.html", "text": "Паника и ужас в Борисовата градина в София. Димитър Кисьов слага сигнална жилетка, рисува кръстове по дърветата в парка с червена боя, закача икони, увесва медали и с пистолет стреля по животни и заплашва хора. На мястото има закачени български трибагреници на обратно, което според потърпевши на агресията на мъжа, е знак за война. Иван е имал неприятен сблъсък с мъжа и реши да разкаже за случилото се: \"Действието се случва в сряда. Направих видео, след като голяма част от напрежението вече спадна, защото вече бяхме викнали полиция. Децата се плашат. Има много знамена, които са сложени на обратно. Това не е неграмотност, а заявка за война. Ние го питахме дали той е направил всичко това, а той агресира и започна да размахва оръжие\", каза Иван.     Друга потърпевша се намеси в разказа му: \"Стреля по кучето ми. Мисля, че пистолетът му е газов. Ние веднага реагирахме, кметът ни прие на другия ден. Оказа се, че е имало жалби от ученици и учители. Тогава той изчезна за около седмица. Сега пак е тук\", заяви тя.     Иван продължи разказа си: \"Пита ме искам ли да ме застреля. Трима мъже се изправихме срещу него, да го питаме дали той е направил всичко това по дърветата. Тогава той извади пистолета. Той използва пистолета за агресия. Заплаши да ни гръмне, започна да насочва пистолета към нас и към приятелката ми\", заяви Иван     \"Спасихме се, защото Иван се обади на полицията и той усети, че наистина говорим с полицията. Човекът бе въоръжен с кол и пистолет\", заяви приятелката на Иван, а той продължи: \"Полицията дойде и ситуацията се успокои. Той се е оплакал от нас. Много хора обаче се притесняват, че той им пише обратни жалби. Полицията все пак вчера предприе много бързи мерки. Хората се притесняват от лъжи и контрареакции. Вижда се как той почва да си измисля една ситуация и говори лъжи\", каза Иван.      \"Ние като жители на квартала сме притеснени. Тук се разхождаме с децата. Като майка говоря. Страх ме е да се разхождам в такава заплашителна обстановка\", заяви друга жена, дошла в момента в Борисовата.        ", "date": "2018.04.27", "title": "В Борисовата градина въоръжен тренира за война, кървави кръстове, обърнати знамена и икони по дървета! (СНИМКИ)"}
{"url": "https://www.blitz.bg/svyat/siriyskata-voyska-atakuva-teroristite-ss-samodelnite-rszo-golan-300-i-golan-400_news596447.html", "text": "В боевете за южните предградия на Дамаск правителствената войска използвала свръхмощни самоделни РСЗО Golan, съобщи ливанската агенция Al Masdar News. Боевете се водят в районите на Ал-Хаджар-ел-Асуад и лагера на палестинските бежанци Ярмук. Настъплението на правителствените войници е предшествано от масирани атаки на артилерия, ракети и точкови удари. Във видеоматериал в Мрежата са показани сирийските ракетни установки Golan 300 и Golan 400, монтирани на шасита от камиони. Далекобойността на подобни системи е не повече от 2 км. Например Golan-300 (360 мм) може да стреля само на 1,5 км. Бойната част обаче на такива импровизирани ракети ги прави страшно оръжие в градски боеве, не оставяйки на противника никакви шансове.     БЛИЦ неотдавна информира, че на въоръжение в сирийската 4-а танкова дивизия постъпиха щурмови машини Golan-1000, които са построени върху шаси на танк Т-72. /  БЛИЦ    ", "date": "2018.04.27", "title": "Сирийската войска атакува терористите със самоделните РСЗО Golan 300 и Golan 400"}
{"url": "https://www.blitz.bg/svyat/gst-dim-obgrna-khotel-v-istanbul-v-goryashchata-sgrada-ima-khora-snimkivideo_news596566.html", "text": "Пожар избухна в хотел в Истанбул. На мястото веднага са пристигнали екипи на пожарната и на спешна помощ. Сградата е задимена, вътре има хора.   По предварителни данни,  при инцидента има пострадали. Пожарникарите са успели да спасят четирима души.   Огънят вече е локализиран. По данни на местни медии, в хотела отсядат предимно чужденци.   Причината за пожара е в процес на установяване.  Превод: БЛИЦ", "date": "2018.04.27", "title": "Гъст дим обгърна хотел в Истанбул, в горящата сграда има хора (СНИМКИ/ВИДЕО)"}
{"url": "https://www.blitz.bg/svyat/anadolu-v-turtsiya-zalovikha-emira-na-id-v-siriya_news596567.html", "text": "В турския град Измир днес, 27 април, заловили така наречения емир на терористичната групировка ИД в Сирия, съобщи агенция Anadolu. Мъжът командвал силите на терористите в град Дейр ез-Зор и околностите му. Името не се съобщава, известни са само инициалите му К.Е.Х. Той е роднина на Саддам Джемал, който разпространяваше видеозаписите с екзекуциите и е приближен до лидера на ИД Абу Бакр ал-Багдади, дори е сочен за негов наследник.     К.Е.Х. и още неколцина сподвижници възнамерявали да се скрият в Турция като бежанци, но били разобличени от службите за сигурност. /  БЛИЦ    ", "date": "2018.04.27", "title": "Anadolu: В Турция заловиха емира на ИД в Сирия"}
{"url": "https://www.blitz.bg/kriminalni/prestplenie/zrelishchni-aresti-v-rusensko-zaradi-otkradnata-ferma-za-bitkoyni_news596523.html", "text": "Разкриха открадната ферма за биткойни да копае в Русенско. Криминалисти от Русе и Ловеч разкриха кражба на цяло предприятие за добиване и търговия с криптовалути. Операцията е приключила със светкавични арести на двама мъже в Мартен и Ряхово в 5 часа сутринта в сряда, пише utroruse.com.  Задържането им напомняло на истински полицейски екшън. ", "date": "2018.04.27", "title": "Зрелищни арести в Русенско заради открадната ферма за биткойни"}
{"url": "https://www.blitz.bg/svyat/v-iztochen-kalamun-naselenieto-posreshchna-s-burna-radost-poyavyavaneto-na-ruskata-voenna-politsiya-video_news596496.html", "text": "С посредничеството на руския Център по примирието в Сирия екстремистите от Източен Каламун (около 30 км североизточно от Дамаск) напуснали позициите си и били евакуирани. В Мрежата се появи видео от навлизането на руската военна полиция в района, посрещната със спонтанна бурна радост от населението, придружена от възторжени викове и клаксони от автомобили и мотоциклети.     Руснаците ще охраняват реда заедно с бойци от Републиканската гвардия в селищата Джисрин и Рухейба, съобщи newinform.com, като ще защитават мирните жители от „спящи клетки” на терористите, мародери и крадци.     Освен това руски военни инструктори ще обучават сирийските си колеги на тънкости в службата в градски условия в постконфликтния период.    Превод и редакция: БЛИЦ", "date": "2018.04.27", "title": "В Източен Каламун населението посрещна с бурна радост появяването на руската военна полиция (ВИДЕО)"}
{"url": "https://www.blitz.bg/stsena/eltn-dzhon-shche-prispiva-detsata-na-ostrova_news596517.html", "text": "Сър Елтън Джон се присъедини към куп звезди, който са дали до сега гласа си за приказките на „Лека нощ, деца“. За нещастие не става въпрос за българския, а за английския вариант на Сънчо - CBeebies bedtime stories. 71-годишният музикант ще покаже бащинския си подход с приказката „Кучешки детективи: Изгубени в Лондон“ на Фин и Зоа, илюстрирана от Моника Сушка, която ще разкаже в ефир следващия месец, пише \" \".   Това вероятно няма да е предизвикателство за сър Джон, който заедно с Дейвид Фърниш имат двама сина – 7-годишния Закари и 5-годишния Илайджа, и ги приспива с приказки всяка вечер. „Семейството винаги е било много важно за мен, особено тази година, когато застават плътно до мен за турнето ми в Америка и работата ми по филма „Шерлок Гномс“, разказа пред BBC самият изпълнител на “Candle in the Wind”.  До момента приказки са озвучавали Еди Редмън, Доли Партън, Том Харди, Исла Фишър. ", "date": "2018.04.27", "title": "Елтън Джон ще приспива децата на Острова"}
{"url": "https://www.blitz.bg/layfstayl/za-damite/3-prichini-poradi-koito-tryabva-da-zapochnete-da-govorite-ss-sebe-si_news596430.html", "text": "Случвало ли ви се е някога да си говорите сами пред огледалото, може би преди важно интервю за работа или първа среща? Е, значи сте на прав път, пише beu.bg.Някои хора се чувстват глупаво да си говорят сами и предпочитат да решават проблемите си по-стоически. Но проучванията показват, че говоренето със себе си може да бъде полезно от психологическа гледна точка за овладяването на стресова или изтощителна ситуация. То може да помогне също и с решаването на проблеми с мотивацията и доверието.  Говоренето със себе си може да ви помогне да управлявате емоциите си, депресията и да се успокоите, когато  чувствате, че тревожността започва да преобладава . И докато говоренето на себе си, не е за всеки, ако откриете, че другите начини за справяне със ситуацията не работят, трябва да опитате поне малко. Ето няколко причини да започнете да си говорите сам/а - дори и да се чувствате малко луд/а в началото. 3 причини защо трябва да започнете да говорите на себе си \"Може да не сме в състояние да променим действителността, но можем да променим това как я виждат и съхраняват умовете ни.\" - Мади Малхотра 1.Мотивация Като говорите на себе си, използвайки второ и трето лице, можете  да се мотивирате да сте подготвени за задача, която е особено стресираща. Вместо просто да се опитвате да откриете мотивацията си от нищото, по-добър избор би било да си кажете думите: \"Можеш да направиш това, ти си напълно подготвен/а\". По този начин си внушавате сила и мотивация, за да се справите със ситуацията. Често, когато се мъчим да намерим правилния тип мотивация, можем да останем разочаровани и по-стресирани, отколкото преди. Всъщност можем да бъдем най-лошите си врагове. Чрез разговор със себе си, вие се обръщате към точния съюзник, от който се нуждаете, за да бъдете уверени и мотивирани.  Една стресова ситуация може да изглежда по-малко обезсърчаваща, след като сте си вдъхнали сила и увереност. В края на краищата никой не знае по-добре от вас самата какво можете да постигнете. 2. Управление на вашите емоции Чрез разговора със себе си, имате по-голямо влияние върху управлението на чувствата си. Стресът може да бъде огромен и да ви накара да изпаднете в паника и в беда. Чрез разговорите си със себе си можете по-лесно да контролирате емоциите си и да виждате нещата от външна,странична гледна точка, както не сте могли до сега. Говоренето със себе си може лесно да превърне една ситуация, която изглежда заплашителна в такава, която е просто по-голямо предизвикателство , като изнервящо интервю за работа или първа презентация пред шефа . Когато сте в състояние да управлявате емоциите си чрез разговор със себе си, вие ще се чувствате по-спокойни и по-подготвени за задачата. Това работи за всякакъв вид емоции, независимо дали става въпрос за чувство на неудовлетвореност, безпокойство или дори тъга. Да кажете на себе си как се чувствате, означава, че е по-малко вероятно да бъдете завладени от тези емоции. 3. Психологическо дистанциране Игнорирането на стресиращата ситуация може да ви помогне да успокоите най-бързо. Но ако не можете физически да си тръгнете от тази ситуация? Точно тук ще послужи разговорът със себе си. Използвайки второ и трето лице, докато разговаряте със себе си, можете психологически да се отдалечите от ситуацията, като се обръщате към себе си като към някой друг. Тази техника може да ви помогне да управлявате безпокойството си на по-високо ниво и да позволите на ума си бъде по-ясен, за да можете да вземате логически решения за следващата стъпка, която трябва да предприемете.Решаването на проблеми може да стане за вас почти втора природа, когато започнете да разговаряте със себе си, сякаш говорите с друг човек. В крайна сметка приносът на някой друг винаги изглежда по-ценен от нашия личен. Ето, вече ги имате! Три наистина удивителни причини да се опитате да говорите със себе си. Дори и да се почувствате малко глупаво в началото, със сигурност ще забележите различията в начина, по който се сблъсквате със стресови ситуации и проблеми, които се нуждаят от решаване. Ако установите, че сте заседнали в някакъв проблем, като си поговорите сами на глас, ще ви помогне да излезете с решение, вместо просто да седите  и да се измъчвате.", "date": "2018.04.27", "title": "3 причини, поради които трябва да започнете да говорите със себе си"}
{"url": "https://www.blitz.bg/layfstayl/khoroskop/astrologt-ivelina-pencheva-predupredi-dnes-e-den-na-prekhod-shche-poluchim-bozhiyata-blagodat-ako_news596454.html", "text": "8-ят слънчев ден е благоприятно време за преход към ново духовно качество. Именно днес можем да получим Божия благодат. Този ден е като „бял лист”, в който започваме да пишем близкото си бъдеще, пише астрологът Ивелина Пенчева в хороскопа си за bulgaria.utre.bg. Може да започнете всичко отново, на чисто, загърбвайки старото, добавя тя. „Новото може да дойде неочаквано. Бъдете готови за неочаквани неща. В този ден най-добре нищо да не се планира. Плановете може да станат точно на обратно. Живейте свободно и независимо, а не по график. Ще им върви само на тези, които са разкрепостени и на тези, които са готови да рискуват. Проблемите започват да намират своето неочаквано решение. Не си правете изводи само по чутото. Добре е да се проявява гостоприемство, нови запознанства, сключване на устни договори“, добавя астрологът.  „Благоприятно е за пътуване, но само на къси разстояния. Подходящо е за нови начинания, особено с елементи на авантюризъм. Време за освобождение от всичко старо и ненужно, което възпрепятства прогреса ни. Да не се започват съдебни процеси и операции с недвижима собственост. Неподходящо е времето за ремонт и за рутинна работа“, предупреждава Ивелина Пенчева.  „В този ден се препоръчва вярност на всички мъже към своите жени. Храната пък трябва да бъде разнообразна. Може да ядете каквото искате. Ако не ви се яде, не се насилвайте. Добре е да пробвате нещо ново. Препоръчват се тонизиращи продукти. Полезно е да се изпие чаша кафе, 50 гр коняк за повишаване на тонуса и подобрение на умствената дейност. Да се ядат лимони, киви, ананас, праскови и други богати на витамини продукти“, съветва астрологът.  „Препоръчва се носенето на пъстри дрехи. Избягвайте сивите тонове, а най-вече червено-кафяво“, добавя тя.  „Сънища са пророчески, ако са ярки и близо до утрото. Всичко, свързано с ключалки, ключове, коридори и ограничено пространство, е знак за лишаване от свобода, затвор, болница“, обяснява астрологът. ", "date": "2018.04.27", "title": "Астрологът Ивелина Пенчева предупреди: Днес е ден на преход, ще получим Божията благодат, ако..."}
{"url": "https://www.blitz.bg/stsena/kim-kardashiyan-se-pusna-kakto-mayka-ya-e-rodila-zaradi-patriotizma-na-mzha-si-snimka-18_news596531.html", "text": "Светската лъвица Ким Кардашиян взриви Инстаграм с нова гола снимка, за да отвлече вниманието от постовете на съпруга си Кание Уест. Като продължение на рекламната кампания, посветена на новия й парфюм, Кардашиян се е излегнала на масата както майка я е родила, прикривайки гърдите си с ръка.  „Отвратителна си. Какъв срам. Ти си майка, имай малко уважение към себе си”, възмущават се част от потребителите в мрежата.  „Когато мъжът ти се държи като идиоти, трябва много бързо да привлечеш вниманието към себе си”, пишат други.  „По-добре гледай какво прави мъжът ти”, съветват трети.  Припомняме, че вчера Кание Уест постна в Туитър чата си с музиканта Джон Леджънд, който призова рапъра да престане да защитава американския президент Доналд Тръмп.  „Хората, които те обичат, сега се чувстват предадени, защото знаят колко щети причинява политиката на Тръмп, особено по отношение на чернокожите”, пише  Леджънд.  Преди това Уест публикува в социалната мрежа няколко поста, в които засвидетелства подкрепата си за Доналд Тръмп.    \"Вие може да не сте съгласни с Тръмп, но тълпата не може да ме застави да не го обичам“, написа музикантът. „Ние и двамата притежаваме енергията на дракони. Той е мой брат!\" Кание Уест довери, че обича всички хора, въпреки че понякога не е съгласен с това, което правят отделните индивиди. \"Това ни прави личности. Ние имаме право на независимо мислене!\". Превод: БЛИЦ    ", "date": "2018.04.27", "title": "Ким Кардашиян се пусна както майка я е родила заради патриотизма на мъжа си (СНИМКА 18+)"}
{"url": "https://www.blitz.bg/svyat/mayki-ot-tsyal-svyat-ne-spirat-da-se-pitat-kak-e-vzmozhno-keyt-midltn-da-izglezhda-taka-sled-razhdaneto-istinata-e-snimki_news596584.html", "text": "На 23 април на бял свят се появи третото дете на принц Уилям и Кейт Мидълтън Луис Артър Чарлз. Целият свят се радва на най-новия член на кралската фамилия, а жените не спират да се възхищават на външния вид на херцогинята на Кеймбридж.Часове след раждането тя излезе от болницата, за да покаже сина си. Усмихващата се херцогиня, позираща пред фотографите, изобщо не изглежда уморена и измъчена, и създава впечатление, че сякаш е отскочила за минута до клиниката, за да роди, и си е тръгнала, за да изпълнява другите си важни задачи.  Кейт изглежда великолепно - облечена е стилно, с грим, бижута и огромна усмивка на лицето си.  Майките бяха потресени от външния й вид и дори побързаха да й лепнат прякора Жената чудо. Те все още не могат да повярват, че е възможно да се възстановиш толкова бързо след раждане. Някои дори отбелязват, че мечтаят да изглеждат като нея, дори и няколко години след раждането.  Първото си дете херцогинята на Кеймбридж роди на 22 юли 2013 година за 10 часа и половина, а още на следващия ден се прибра с бебето в двореца. За Европа подобна процедура е напълно нормална.  На 2 май 2015 година, само за 2 часа и 34 минути, Кейт родил второто си бебе – принцеса Шарлот, а пет часа по-късно, преливаща от щастие и енергия, се появи пред медиите с бебето на ръце.  Херцогинята успя да повтори номера трети път. Принцът се появи на бял свят точно на термина си, на националния празник на Великобритания. Раждането преминава нормално и седем часа по-късно светът отново видя лицето на сияещата майка с бебе на ръце. Стотици англичанки обаче смятат, че това е неестествено. Те са категорични, че след раждане жената не може да изглежда като от корица на списание.   И в знак на протест започнаха да публикуват снимки от своите раждания. С тях те искат да покажат, че обикновените жени не трябва да се комплексират, защото да изглеждащ ужасно след раждане е нещо напълно нормално.   Между другото, в британските медии се появи информация, че Мидълтън е прибегнала до т.нар. хипнораждане. Техниката, която значително намалява болката, е хит сред звездите. Говори се, че от  този уникален метод на подготовка на бъдещите майки, която прогонва страха и негативните мисли, се е възползвала самата Анджелина Джоли. Превод: БЛИЦ", "date": "2018.04.27", "title": "Майки от цял свят не спират да се питат: Как е възможно Кейт Мидълтън да изглежда така след раждането? Истината е... (СНИМКИ)"}
{"url": "https://www.blitz.bg/svyat/gonka-mezhdu-politsai-i-dilri-pred-blgarski-restorant-v-london-zavrshi-ss-zrelishchna-katastrofa-snimki_news596577.html", "text": "Инцидент пред български ресторант в Стратфорд, Източен Лондон, вдигна на крака минувачи и посетители на заведението, съобщава „Новини Лондон“. Районът около заведението е известен с красивия си парк.В опит да избяга от полицията, шофьор  е направил „уникален“ лупинг, довел до катастрофа.  Инцидентът по чудо се е разминал без пострадали.", "date": "2018.04.27", "title": "Гонка между полицаи и дилъри пред български ресторант в Лондон завърши със зрелищна катастрофа (СНИМКИ)"}
{"url": "https://www.blitz.bg/svyat/intsident-s-ptnicheski-vlak-v-severna-italiya-eto-kakvo-se-sluchva_news596591.html", "text": "Пътнически влак излезе от релсите в Северна Италия. Инцидентът е станал в провинция Кунео. По данни на агенция ANSA, влакът е пътувал от Лигурия към Торино.  На мястото работят спасителни екипи. Броят на пострадалите се уточнява. Превод: БЛИЦ", "date": "2018.04.27", "title": "Инцидент с пътнически влак в Северна Италия, ето какво се случва"}
{"url": "https://www.blitz.bg/intsidenti/katastrofi/kuriert-georgi-izpusnal-volana-a-skorostta-mu-e-bila-mnogo-nad-pozvolenite-80-kmch-za-da-predizvika-kasapnitsata-kray-marinka-snimki-18_news596589.html", "text": "С каква скорост е шофирал куриерът на „Спийди” – 35-годишният бургазлия Георги Христов, за да предизвика толкова тежка катастрофа край Маринка. Това установяват специалистите, след като оглеждат сериозните щети по „Ауди”-то. Колата буквално е разцепена на две, ударът е понесен от страната на пасажерската седалка, където е пътувала 63-годишната Хатче, майката на 22-годишната шофьорка, пише \"Флагман\".   Жената е издъхнала на място, а младата водачка и бебенцето й се разминават на косъм, но са в болницата в изключително тежко състояние.  Детенцето е пътувало точно зад шофьорската седалка и това го е спасило от сигурна смърт. По-всяка вероятност водачът на куриерския бус, пътуващ в от Маринка към Бургас е изпуснал за секунда контрола - волана, но е карал с прекалено висока скорост, навлязъл е в насрещното платно и засякъл „Ауди”-то, блъскайки се във дясната му половина.  На местопроизшествието все още са експертите, които оглеждат внимателно периметъра. Преди минути пристигна и представител на фирма „Спийди”, но той отказа коментар. Шофьорът - Георги Христов е в болница, но без опасност за живота.", "date": "2018.04.27", "title": "Куриерът Георги изпуснал волана, а скоростта му е била много над позволените 80 км/ч, за да предизвика касапницата край Маринка (СНИМКИ 18+)"}
{"url": "https://www.blitz.bg/intsidenti/katastrofi/nashentsi-prezhivyakha-golyam-koshmar-v-ssedna-srbiya-sled-kato-bust-im-se-obrna-na-ptya_news596627.html", "text": "Микробус с българи в катастрофирал в Сърбия. Возилото, в което са пътували пътници от Карнобат и Бургас, се е преобърнало край Белград. Инцидентът е станал на пътя Ниш – Белград, край селището Чуприя.  Водачът е изгубил е управление над превозното средство, ударил се е в колчета край пътя и се е преобърнал, съобщава bTV.  При инцидента са пострадали около 10 души. Те са с охлузвания. Една жена е с по-сериозна травма. Тя е в болница с гипсирана ръка. ", "date": "2018.04.27", "title": "Нашенци преживяха голям кошмар в съседна Сърбия, след като бусът им се обърна на пътя"}
{"url": "https://www.blitz.bg/intsidenti/katastrofi/nova-tezhka-katastrofa-s-tri-koli-i-dva-kamiona-kray-plovdiv-ima-postradali-detsa_news596632.html", "text": "Три коли и два товарни автомобила се удариха край Пловдив. Инцидентът е станал този следобед на главен път ІІ-56, между пътен възел Скобелева майка и село Скутаре. По първоначални данни на полицията, леко са пострадали жена и две деца.  Движението в района на инцидента е затворен. Към мястото са насочени екипи на сектор \"Пътна полиция\", които ще регулират трафика.", "date": "2018.04.27", "title": "Нова тежка катастрофа с три коли и два камиона край Пловдив, има пострадали деца"}
{"url": "https://www.blitz.bg/obshtestvo/adsko-zadrstvane-v-sofiya-vizhte-koi-uchasttsi-da-izbyagvate-za-da-se-priberete-po-brzo-vkshchi_news596641.html", "text": "Огромно задръстване се е образувало на бул. „Цариградско шосе“. Участъкът от Орлов мост до 4-ти километър се преминава за около 19 минути. Колоните от автомобили има и в трите платна за движение за излизане от столицата. Натоварен е трафикът в посока центъра, предава Агенция \"Фокус\".Огромни задръствания са се образували и по бул. „Ситняково“ в посока телевизионната кула.  Верижна катастрофа с участието на четири автомобила, от които единият е джип е станала на булеварда край София Тех парк, която допълнително затруднява трафика. ", "date": "2018.04.27", "title": "Адско задръстване в София! Вижте кои участъци да избягвате, за да се приберете по-бързо вкъщи"}
{"url": "https://www.blitz.bg/intsidenti/katastrofi/tragediyata-e-ogromna-zaginalata-v-kasapnitsata-kray-selo-marinka-se-pribrala-ot-istanbul-za-pomen-na-sestra-si-koyato-sshcho-zaginala-v_news596610.html", "text": "Трагедията в семейството на загиналата при катастрофата край с. Маринка Хатче е огромна. 67-годишната жена е дошла в България за помен на сестра си Мийрем, издъхнала също след инцидент на пътя. 65-годишната Мийрем Ч. бе пометена на разклона за село Ябълчево от Фолксваген Голф, управляван от 38-годишен водач. След катастрофата, която стана през декември м.г., тя бе приета в УМБАЛ-Бургас в много тежко състояние, където малко по-късно почина.  Хатче пристигнала преди няколко дни в руенското село Ябълчево. А тази сутрин заедно с внучката си – 22-годишната Белма, тръгнали към Истанбул, където живеят.  Младата жена управлявала автомобила - Ауди А4, в който пътувала и нейна приятелка – млада жена от съседното село Преображенци, която била с двете си деца – едното бебе, а другото на три години.  Всички те са настанени в УМБАЛ-Бургас с фрактури и травми по цялото тяло, но за щастие състоянието им не е тежко, съобщава Флагман.бг.  Близките се молят 22-годишната Белма да се възстанови час по-скоро и да се върне отново у дома здрава. Те смятат да правят курбан, за да прогонят злата прокоба, която тегне над семейството. ", "date": "2018.04.27", "title": "Трагедията е огромна! Загиналата в касапницата край село Маринка се прибрала от Истанбул за помен на сестра си, която също загинала в..."}
{"url": "https://www.blitz.bg/intsidenti/katastrofi/75-godishniyat-shofor-blsnal-peshekhodka-v-burgas-s-prvi-dumi-sled-intsidenta_news596545.html", "text": "Шофьорът, блъснал пешеходката на бул.”Стефан Стамболов”, до сградата на Националния осигурителен институт Валентин Велков проговори минути след инцидента. „Съжалявам за случилото се, дано пострадалата да се оправи, но ме разберете, че нямам вина. Изскочи ми изведнъж на пътя, на място, където нямаше пешеходна пътека. Карах бавно и веднага спрях, но не можех да предотвратя удара”, разказа Валентин.  По думите му за 46 години зад волана не е имал нито един пътен инцидент, пише \"Флагман\".   Той обаче призна, че колата му няма застраховка, защото снощи се върнал от САЩ и днес щял да я направи. В същото време стана ясно, че пробата му за алкохол е отрицателна. ОЧАКВАЙТЕ ПОДРОБНОСТИ В БЛИЦ", "date": "2018.04.27", "title": "75-годишният шофьор, блъснал пешеходка в Бургас, с първи думи след инцидента"}
{"url": "https://www.blitz.bg/svyat/kim-chen-un-iska-obedinenie-na-yuga-i-severa_news596555.html", "text": "Лидерите на Северна и Южна Корея Ким Чен Ун и Мун Дже-ин подписаха съвместна декларация. Двамата се договориха за съвместна работа по денуклеаризация на Корейския полуостров. „Днес Ким Чен Ун и аз се договорихме, че пълната денуклеаризация на Корейския полуостров ще бъде постигната. Това е нашата цел”, каза Мун Дже-ин.  В документа е посочено още, че двете страни ще пристъпят към съединяване на железопътните пътища, ще направят среща на разделени семейства от КНДР и Южна Корея и ще започнат работа по смяна на режима примирие към договор за мир.  Двамата лидери са се разбрали постепенно да намалят въоръженията, за да изградят доверие и да намалят военното напрежение в региона, добавяйки, че генералите на двете страни ще се срещнат през май, за да разрешат редица военни въпроси.  Проблемите за премахването на ядрените оръжия от Корейския полуостров, изграждането на мир и подобряването на отношенията между Северна и Южна Корея бяха обсъдени по време на тяхната среща сутринта.  Севернокорейският лидер  изрази надежда двете страни да се обединят в бъдеще. „Вярвам, че Северът и Югът ще се обединят в бъдеще”, заяви той.  Според него жителите на двете страни не трябва да воюват помежду си.  Срещата на върха, която се провежда днес, е третата подобна среща след края на Корейската война през 1953 г. Тя се провежда в южната част на демилитаризираната зона, но президентът Мун за кратко стъпи на територията на Северна Корея, когато двамата се срещнаха тази сутрин.", "date": "2018.04.27", "title": "Ким Чен Ун иска обединение на Юга и Севера"}
{"url": "https://www.blitz.bg/obshtestvo/boyko-borisov-pristigna-v-skopie-snimka_news596599.html", "text": "Бойко Борисов пристигна в Скопие.Той ще участва в срещата на лидерите на страните от Процеса \"Бърдо-Бриони\", на която домакин е президентът на Република Македония Георге Иванов. Борисов е специален гост на разговорите заедно с председателя на Европейския съвет Доналд Туск.\"Пристигнах в Скопие, където ще участвам в срещата на лидерите на страните от Процеса \"Бърдо-Бриони\". Целта е стабилизиране и ускоряване на европейска интеграция на страните от Западните Балкани\", написа премиерът в официалния си профил във Фейсбук.    ", "date": "2018.04.27", "title": "Бойко Борисов пристигна в Скопие (СНИМКА)"}
{"url": "https://www.blitz.bg/obshtestvo/maya-manolova-i-lilyana-pavlova-sobshchikha-vazhna-novina-za-dvoyniya-standart-pri-khranite_news596620.html", "text": "Горда съм, защото именно от София, в рамките на председателството на България ще прозвучи толкова важното послание към всички граждани на Европа – идва краят на двойния стандарт и храните. Това каза омбудсманът Мая Манолова по време на брифинг, на който бяха представени най-важните акценти на форума „Двойният стандарт при храните в ЕС- да сложим проблема на масата”.„Защото и в този момент дори, Иван от София купува от магазина шоколад на детето си – но шоколад с 5% по-малко мляко и 5% по-малко какао и на по-висока цена, от същата марка шоколад, която купува на свето дете Клаус от Берлин”, посочи омбудсманът Мая Манолова.  Общественият посредник подчерта, че националният вкус трябва да бъде изключен като критерий за оценка, когато става дума за продукти от една и съща марка, но с различно качество.   Мая Манолова подчерта, че този проблем би могъл да бъде решен единствено със законодателни промени. „Но е важно какви ще бъдат тези законодателни промени и кой ще преценява дали отклоненията са съществени”, аргументира се тя.  „И второ – как националните органи ще правят тази преценка. Дали ще имат достатъчно смелост да застанат срещу могъщите транснационални компании. Затова аз продължавам да настоявам за централизиран контрол на европейско ниво. Нужен е ОЛАФ за двойните стандарти при храните”, допълни още омбудсманът.  „Всички сме наясно, че тази битка не е просто битка за поредни промени в европейското законодателство. Това е битка за справедливост, битка за доверието на гражданите в ЕС”, завърши изказването Мая Манолова.  „В понеделник, на форума, който предстои, ще можем да поставим тази тема на масата не просто като проблем, а като конкретни данни, които можем да изнесем. Данни, с които ние да покажем защо проблемът е толкова голям и сериозен”, посочи министър Павлова. „Всички българи сме достойни, равноправни европейци и не можем да бъдем третирани като второ качество потребители”, допълни още тя. Според министър Манолова данните показват няколко големи проблема – една и съща стока да се продава с голяма разлика в цената в различните държави, както и различното съдържание в храните. „Темата е важна и болезнена, защото засяга всеки един гражданин, независимост на каква възраст е”, подчерта министър Павлова и припомни, че темата е сред основните на Българското председателство и е подкрепена лично от председателя на ЕК Жан-Клод Юнкер.  Министър Павлова подчерта, че на предстоящия на 30 април форум страната ни ще настоява да се излезе със заключителен документ, който да гарантира, че законодателство за справяне с проблема с двойното качество при храните ще бъде решен максимално бързо. ", "date": "2018.04.27", "title": "Мая Манолова и Лиляна Павлова съобщиха важна новина за двойния стандарт при храните!"}
{"url": "https://www.blitz.bg/politika/krum-zarkov-imame-predlozheniya-s-koito-da-pomognem-na-khorata-s-uvrezhdaniya-no_news596655.html", "text": "Не сме водили разговори с другите групи по искането за оставка на Емил Христов от ГЕРБ. Това ще се случи в сряда. Това заяви Крум Зарков от БСП в студиото на \"Още от деня\".Имаме предложения, с които да помогнем на хората с увреждания, но не успяваме да ги изпълним по парламентарен ред, допълни депутатът от левицата.  \"Проблемите на тези хора се увеличават, не само на тях всъщност. Само последните седмици протестираха толкова широки групи хора - от служителите на НАП, до миньорите, през хората с увреждания. Има социално напрежение, на което те не намират отговор\", заяви Зарков. ", "date": "2018.04.27", "title": "Крум Зарков: Имаме предложения, с които да помогнем на хората с увреждания, но..."}
{"url": "https://www.blitz.bg/obshtestvo/dps-za-skandala-s-krim-upravlyavashchite-izpadat-v-shizofreniya_news596617.html", "text": "\"Управляващите изпадат в шизофренно поведение\", заключи лидерът на ДПС Мустафа Карадайъ по повод изказването на Волен Сидеров за анексията на Крим и обратната позиция, която пък заема ГЕРБ и правителството - че това е нарушение на международното право. В движението не приемат оправданието на партията-мандатоносител, че това е лично мнение на коалиционния партньор АТАКА, чийто лидер беше на посещение на полуострова.\"Ние изразихме нашата силна тревога и загриженост за евроатлантическата ориентация на страната по повод изявлението в Крим на техния коалиционен партньор, който, като се върна в България, заяви, че и премиерът е бил информиран за това. Тук вече всичко става притеснително\", коментира лидерът на ДПС след среща с ръководството на АЛДЕ в българския парламент.  \"И твърденията на Цветан Цветанов, че някой ревизира евроатлантическата ориентация на страната, се оказват верни. И това са техните коалиционни партньори, това е днешната власт\", заключи Карадайъ. \"ГЕРБ са длъжни да обяснят за поведението на коалиционните си партньори\", настоя той.  И напомни, че по важни геостратегически въпроси не може да има лично мнение, особено ако си част от управлението на страната. \"Особено когато това мнение се разминава с официалната позиция на страната. Иначе се изпада в една ситуация на диагноза, мисля, че преди две години г-н Борисов я беше поставял за тогавашните си коалиционни партньори, които беше определил като шизофренно поведение\", припомни за разкраченото положение с реформаторите лидерът на ДПС. \"Тази власт е вредна и опасна за страната, неведнъж сме казвали. Не можем да не изразим тревога и настояваме за отговори. Отговори очакваме и от ЕНП. Тя трябва да отговори - споделя ли ориентацията на коалиционния партньор на ГЕРБ, споделя ли коалиционната политика и култура на ГЕРБ\", призова още Мустафа Карадайъ. Той напомни, че ДПС споделя виждането за последователна евроатлантическа ориентация на страната от 1990 г. насам, а освен това по време на неговото участие във властта стана факт членството ни. След него и президентът на АЛДЕ Ханс Ван Бален призова премиера Борисов да обясни за подкрепата на коалиционните си партньори на анексията на Крим от Русия.", "date": "2018.04.27", "title": "ДПС за скандала с Крим: Управляващите изпадат в шизофрения"}
{"url": "https://www.blitz.bg/svyat/zaklyuchitelen-doklad-na-kongresna-komisiya-na-sashch-nyama-sgovor-mezhdu-trmp-i-rusiya_news596636.html", "text": "Комисията по разузнаване към Камарата на представителите на САЩ публикува окончателния доклад за усилията на Русия да се намеси на президентските избори през 2016 г., съобщават АП и други местни медии. Изготвеният от републиканците доклад бележи край на разследването на комисията, което започна с двупартийни обещания от Републиканската партия и Демократическата партия, но в крайна сметка завърши с кавги и разделение.Републиканците обявиха основните си открития през миналия месец, заключавайки, че не е установена координация между президентската кампания на Доналд Тръмп и Русия.  \"Не са открити доказателства\", че кампанията на Тръмп е \" \", пише в документа. Но комисията установила, че кампаниите на Тръмп и Хилари Клинтън са взели лоши решения и са предприели необмислени действия. Комисията обаче е открила, че Русия се е опитала да сее разногласие в САЩчрез кибератаки и социалните медии.  Документът заключава, че \"най-малко за последното десетилетие Русия е водела агресивна информационна война срещу Запада\", използвайки \"прозрачността, свободата на словото и правните норми в западните демокрации\". Части от публичния доклад са засекретени заради националната сигурност на държавата. Републиканците обявиха, че ще притиснат разузнавателните агенции да разкрият повече информация. Заключенията в доклада са отхвърляни от демократите в комисията. Те твърдят, че комисията не е разпитала достатъчно свидетели и не е събрала достатъчно доказателства, за да подкрепи откритията си. Демократите обявиха, че ще продължат разследването. Докладът е от 200 страници.", "date": "2018.04.27", "title": "Заключителен доклад на конгресна комисия на САЩ: Няма сговор между Тръмп и Русия"}
{"url": "https://www.blitz.bg/svyat/germantsite-potvat-v-dlgove-zaradi_news596651.html", "text": "Въпреки доброто икономическо положение на Германия, все повече жители на страната трупат дългове: над 10% от пълнолетните германци са задлъжнели. Ето кои са основните причини: В Германия броят на частните домакинства, натрупали дългове, става все по-голям. През 2017 година общо 6,91 милиона души не са били в състояние да покриват текущите си разходи, става ясно от германския \"Атлас на задлъжняването\". А това е с 65 000 повече, отколкото през 2016 година, пише \"Дойче веле\" в анализ. Въпреки доброто икономическо положение на Германия, вече за втора поредна година над 10% от пълнолетните граждани на страната са силно задлъжнели. В кои градове има най-много длъжници?   Трите града с най-високо ниво на задлъжнялост на частните домакинства се намират в провинция Северен Рейн-Вестфалия - това са Дуисбург, Есен и Дортмунд. Близо 17,8% от пълнолетните жители на Дуисбург са натрупали дългове. В Дортмунд става дума за 14,44%, а в Есен - за 13,76%. От статистиките става ясно, че задлъжнелите мъже са много повече от задлъжнелите жени. Дълговете на мъжете освен това са и като цяло по-високи от тези на дамите. Нивото на задлъжнялост е най-високо в провинциите Бремен, Саксония-Анхалт и Берлин. А на другия полюс се намират Бавария, Баден-Вюртемберг и Тюрингия. Защо задлъжняват германците?  Почти 70% от всички случаи на задлъжняване се дължат на следните основни причини: безработица (над 20%), заболяване, наркозависимост, нещастен случай (над 15%), раздяла с партньор, развод, смъртен случай в семейството (близо 13%), разхищение на пари (близо 11%), фалит на собствената фирма (8,4%). А най-много длъжници има сред хората на възраст между 30 и 39 години: общо 1,92 млн. души попадат в тази категория. Според \"Атласа на задлъжняването\" групата на длъжниците на възраст над 70 години расте най-бързо.  Спрямо предходната 2016 година броят на задлъжнелите в тази възрастова група е скочил с 11,5% и е достигнал до 190 000. Авторите на изследването предполагат, че това се дължи на нивото на пенсиите, което все по-често се оказва недостатъчно, за да осигури нормален жизнен стандарт. Според експертите, през идните години този феномен ще се задълбочава. Впрочем, и немалко германци от средното съсловие, за които би могло да се предполага, че нe изпитват финансови проблеми, задлъжняват. Някои - поради това, че искат да поддържат висок жизнен стандарт, макар и разходите им постоянно да се увеличават.  За средното съсловие консумацията играе важна роля. Става дума за символи на благоденствието - като скъпа кола, висококачествена храна, спортни курсове и културни мероприятия. Някои от тези германци обаче не са склонни да намалят разходите си дори и когато изпаднат във финансови затруднения - поради причината, че искат да продължат да живеят както преди. В подобни случаи често се стига до високи дългове, които в един момент вече не могат да бъдат погасени.  Силното увеличаване на разходите за живот в Германия също се оказва важен фактор за задлъжняването. Така например, според данни на портала Verivox, през 2017 година цените на електроенергията са били на рекордно високо ниво: докато през 2005 година домакинствата са плащали по 0,1781 евро на киловатчас, през 2017 цената е била вече 0,2818 евро на киловатчас. През 2016 година на близо 330.000 домакинства в Германия им е бил изключен токът - заради неплатени сметки.  Друг фактор, който тласка дълговете на частните домакинства нагоре, е нарастването на наемите, което особено в големите градове е достигнало драстични размери. В Мюнхен например средният наем на квадратен метър се е повишил от 12,96 евро през 2011 на 17,42 евро през 2016 година. Ръстът на доходите през същия период обаче е бил значително по-нисък. Според изследване на фондация \"Ханс Бьоклер\", близо 8,6 милиона домакинства в големите германски градове дават близо 40% от чистите си доходи за наем, ток и режийни.    ", "date": "2018.04.27", "title": "Германците потъват в дългове заради..."}
{"url": "https://www.blitz.bg/politika/borisov-razkri-shche-se-razbere-li-s-patriotite-ili-koalitsiyata-e-pred-razpad_news596529.html", "text": "С коалиционните партньори имаме различия, но имаме и обща цел - държавата да върви напред. Това каза пред журналисти в Търговище премиерът Бойко Борисов на въпрос има ли напрежение в коалицията след назначенията в КЕВР. „Ние имаме разписани коалиционни споразумения, придържаме се към тях“, обясни премиерът и заяви, че при него напрежение няма, а е точно обратното.  „Виждате работим много добре с всички министри и вицепремиери. Разбирам, че е модерно да се създават непрекъснато напрежения, но ви връщам една година назад. Тогава, когато трябваше да се създаде правителство.  „Нито ВМРО ще стане ГЕРБ, нито ГЕРБ – ВМРО. Имаме своите различия, които ще останат винаги, но имаме обща цел – държавата да върви напред, да е по-стабилна и по-успяла“, заяви Борисов. От своя страна вицепремиерът и министър на отбраната Красимир Каракачанов коментира: „Аз с премиера нямам никакви проблеми“.  По думите му може би трябва да се търси механизъм за диалога в парламента. „Там някъде скърцат колелцата. Това е въпрос, който може да се реши на Коалиционен съвет. Иначе в правителството няма случай, в който да съм се обърнал към премиера с някакво съдействие и да не съм го получил“, подчерта Каракачанов. ", "date": "2018.04.27", "title": "Борисов разкри ще се разбере ли с патриотите или коалицията е пред разпад!"}
{"url": "https://www.blitz.bg/obshtestvo/stolitsa/blits-tv-tsvetya-i-ventsi-obsipakha-pametnika-na-tsar-osvoboditel_news596563.html", "text": "С тържествена церемония пред паметника на Цар Освободител в София бе отбелязано навършването на 200 години от рождението на император Александър II. На мероприятието, организирано от Посолството на Русия в България, присъстваха дипломати начело с руския посланик Анатолий Макаров, сътрудници на Руския културно-информационен център, български народни представители, обществени дейци и граждани. Венци пред монумента на Освободителя поднесоха руският посланик и депутати от „Атака” и БСП.       Оператор: Съйко СЪЕВ, БЛИЦ    ", "date": "2018.04.27", "title": "БЛИЦ ТV: Цветя и венци обсипаха паметника на Цар Освободител"}
{"url": "https://www.blitz.bg/obshtestvo/30-godishniyat-aleksandr-koyto-se-prostrelya-v-glavata-v-burgas-vrna-nadezhdata-na-edno-izstradalo-semeystvo-ot-petrich_news596571.html", "text": "Едно семейство от Петрич си върна надеждата, един мъж на 52 години ще живее, един баща и дядо ще продължава да радва дъщеря и внуци. Семейството на Марин Сидеров е щастливо, развълнувано и безкрайно благодарно за уникалния жест към него, направен от семейството на Александър от Бургас. 30-годишният мъж се простреля смъртоносно в главата завчера, а близките му взеха най-тежкото решение в живота си и дариха органите му, като дадоха живот освен на Марин и на още трима души, пише struma.com.  \"Поклон пред тези хора\", каза през сълзи дъщерята на Марин - Елена.   \"Поклон пред лекарите, които вчера извършиха трансплантацията, която е минала блестящо. Баща ми е в реанимация, след 7 дни, ще излезе от там, за да продължи лечението си. Нямам думи, с които да изкажа благодарността си и към близките на донора, знам колко тежко решение са взели и колко им е тежко в момента, заради случилото се. Но искам да им кажа, че синът им ще продължи да живее чрез баща ми и другите, приели неговите органи\", добави развълнуваната Елена.  Припомняме, че преди време Петрич се вдигна в акция за набиране на средства в помощ на Марин, който се подготвяше за пътуване в Турция, където негов донор трябваше да стане съпругата му. Александър обаче спаси не само Марин, спаси и една вярна жена, която беше готова да дари част от себе си, за да живее съпруга ѝ....  ", "date": "2018.04.27", "title": "30-годишният Александър, който се простреля в главата в Бургас, върна надеждата на едно изстрадало семейство от Петрич"}
{"url": "https://www.blitz.bg/obshtestvo/botsi-trka-nara-v-zatvora-a-bivshata-mu-omaya-zamozhen-biznesmen_news596573.html", "text": "Бившата жена на благоевградчанина Боян Петров-Боци, който в момента излежава присъда за наркотици, е с ново гадже. Христина най-накрая се радва нова тръпка, която я вписа в отбора на обвързаните. Красавицата падна в плен на любовта, а избраникът е местен бизнесмен на име Атанас, пише struma.com  Чаровният мъж е на средна възраст и е неотлъчно до своята половинка. Двамата прекарват свободното си време заедно на почивки и по нощните клубове. Завчера бяха засечени да купонясват в благоевградското заведение в компанията на златаря Виктор Георгиев - Вицо, дъщерята на Христина-Беатрис и нейни приятелки. Групата се забавляваше под звуците на хитови ритми до сутринта в нощния клуб. ", "date": "2018.04.27", "title": "Боци търка нара в затвора, а бившата му омая заможен бизнесмен"}
{"url": "https://www.blitz.bg/stsena/brad-pit-shche-produtsira-ultra-skandalen-film-za-padenieto-na-kharvi-uaynstiyn_news596656.html", "text": "Продуцентската компания \"План Би\" на актьора Брад Пит и \"Анапурна пикчърс\" са придобили правата за заснемането на филм, проследяващ историята на двете журналистки от \"Ню Йорк таймс\", съобщили първи за сексуалните деяния на скандалния холивудски продуцент Харви Уайнстийн. Зад разкритията за Уайнстийн, довели до разтърсилия Холивуд секс скандал и появата на движенията #Аз също и \"Времето изтече\", стоят журналистките от \"Ню Йорк таймс\" Джоди Кантър и Меган Туохи.Преди броени дни двете дами бяха отличени с награда \"Пулицър\" в категорията за журналистика, след като първи разкриха деянията на Харви Уайнстийн през октомври миналата година. Кантър и Туохи си поделиха приза с Ронан Фароу - сина на Уди Алън и на Мия Фароу, който няколко дни по-късно излезе с подобна публикация в \"Ню Йоркър\".  Харви Уайнстийн беше обвинен в сексуални посегателства от десетки жени, сред които холивудски звезди от ранга на Анджелина Джоли и Гуинет Полтроу. По времето, от което датират отправените от Полтроу обвинения, актрисата е приятелка на Брад Пит, чиято компания ще продуцира филма за падението на Харви Уайнстийн, припомня Франс прес. По ирония броени дни след като двете журналистки правят скандалните разкрития за продуцента, Уайнстийн заявява за \"Холивуд рипортър\", че твърденията им са толкова \"изпипани\", че е готов да купи правата за претворяването им във филм. Междувременно в. \"Дейли стар\" съобщи, че според букмейкърите от \"Бетфеър\" фаворит за ролята на Харви Уайнстийн в предстоящия филм е актьорът Джеф Даниълс, следван от Джеймс Франко, Джона Хил, Дуейн Джонсън, Джордж Клуни, Том Ханкс, Сет Роугън, Хю Грант и Хю Джакман. Най-малка вероятност да се превъплъти в образа на скандалния продуцент има за актьора Кевин Спейси, който също изпадна в немилост, след като беше обвинен в сексуални посегателства от редица мъже.", "date": "2018.04.27", "title": "Брад Пит ще продуцира ултра скандален филм за падението на Харви Уайнстийн"}
{"url": "https://www.blitz.bg/svyat/lekar-zadigna-400-000-paunda-ot-bolnitsa-izbyaga-s-lyubovnitsata-si-na-ostrov-godina-po-ksno-istoriyata-zavrshi-s-dva-trupa-snimka_news596625.html", "text": "48-годишен лекар и младата му любовница изчезнаха с парите на британските данъкоплатци, предназначени за заплати и пенсии на служителите от болницата в Съсекс. Година след престъплението двамата са открити мъртви в Кабо Верде.По данни на следствието, д-р Титус Брадли е застрелял 28-годишната си изгора Наоми, след което е сложил край на живота си в хотелската си стая, съобщава The Sun.   Двойката се регистрирала в хотела два дни преди трагедията. По думите на персонала, в деня на кървавата трагедия Титус се държал както обикновено. Заедно с Наоми излязъл на разходка, а вечерта се прибрали в стаята си. Труповете им били открили в банята, а до тях било и кучето им. Няколко минути по-късно чухме изстрели”, разказва мениджърът на хотела.", "date": "2018.04.27", "title": "Лекар задигна 400 000 паунда от болница, избяга с любовницата си на остров! Година по-късно историята завърши с два трупа (СНИМКА)"}
{"url": "https://www.blitz.bg/politika/borisov-pri-moderniziraneto-na-voenna-tekhnika-iskame-da-bdat-angazhirani-blgarskite-ucheni-i-spetsialisti-snimki_news596539.html", "text": "Амбицията ни е проектът за модернизиране на машините за Сухопътните войски да бъде реализиран в български предприятия и в процеса да бъдат ангажирани български учени, инженери, механици. Това обяви министър-председателят Бойко Борисов при посещението си във военноремонтния завод „ТЕРЕМ – Хан Крум“ в Търговище. По думите му, това ще позволи отпуснатите средства от държавния бюджет ще останат в България, ще спомогнат за развитие на научния потенциал и за повишаване на жизнения стандарт.  „За съжаление, не така е било през последните години. Най-лесно е да се купува, да се харчат парите на данъкоплатците“, коментира вицепремиерът Томислав Дончев. Той посочи, че желанието на правителството е да бъде ангажиран целият индустриален и научен потенциал на страната. „Ако този потенциал бъде развит, той ще може да намери и други клиенти“, посочи Дончев.  В момента тече междуведомственото съгласуване на проектите за инвестиционни разходи за придобиване на основна бойна техника за Сухопътните войски и на нов боен самолет. Очаква се те да бъдат внесени за разглеждане от Министерския съвет на заседанието на 9 май, посочи вицепремиерът и министър на отбраната Красимир Каракачанов.  Проектът за бойните машини е разработен за времеви интервал от 12 години и е на стойност 1,22 млрд. лв. без ДДС. Той предвижда придобиване на 150 броя бойна и специална техника за три батальонни бойни групи, на системи и допълнително оборудване, както и обучение на състава.  Според втория инвестиционен проект ще бъдат закупени 16 самолета на два етапа. През първия етап, който е финансово осигурен с 1,5 млрд. лв. без ДДС, ще бъдат придобити не по-малко от осем самолета, ще се осигурят средства за наземно обслужване, обучение на състава, първоначална интегрирана логистична поддръжка (за период от 3 години) и въоръжението.    ", "date": "2018.04.27", "title": "Борисов: При модернизирането на военна техника искаме да бъдат ангажирани българските учени и специалисти (СНИМКИ)"}
{"url": "https://www.blitz.bg/obshtestvo/patriotite-ot-vmro-srbiya-ne-tryabva-da-e-chast-ot-es_news596605.html", "text": "Сърбия не трябва да е част от ЕС. Тази позиция воеводите от ВМРО – Българско национално движение изразиха след поредната сръбска провокация към България. Държава, която изкривява и открито лансира лъжи за историята, индиректно предявява териториални претенции към трети държави и асимилира чрез различни методи българското малцинство, няма място в европейското семейство, предават от пресцентъра на партията.ВМРО протестира остро срещу продължаващите спекулации за български зверства в Западните покрайнини по време на Първата световна война.  Наскоро стана ясно, че техническото училище „Никола Тесла“ и църковната община в Сурдулица (на практика част от Западните покрайнини) са обявили конкурс сред учениците в основните и средни училища в Сърбия, Република Сръбска и сръбската диаспората за отбелязване на една година от обявяването на сурдулишките мъченици. Сурдулишките мъченици са загинали в хода на Първата световна война сърби, за които е обвинявана българската армия. Преди година сръбската църква канонизира тези хора с доста спорни аргументи. ВМРО страда за съдбата на всеки невинно загинал във войните. В същото време този неясен от историческа и канонична гледна точка акт не бива и не може да бъде дежурно вменяван като вина на българите и България. Сръбските действия по отношение на населението в Западните покрайнини са истинската историческа драма в хода на Първата световна война и след това. И това не бива да се забравя, нито да се омаловажава. В обявата се уточнява, че „Сурдулишките мъченици са страдали от българските злодейства през Първата световна война на територията на Югоизточна Сърбия, Вардарска Сърбия и Косово.“ Изключително тенденциозно е споменаването на Вардарска Сърбия – това показва ясно не просто непознаване на историческата истина, но и агресия спрямо историята и справедливостта, граничеща с цинизъм. Вардарска Македония, обозначена като Вардарска Сърбия, е част от Македония, която е завоювана от Сърбия след 1913 г. и обитавана от население, всеобщо признато за българско през Първата Световна война. ВМРО призовава Сърбия да не допуска подобни провокации – особено в моментите, когато започва европейския си път. Европейският съюз не е пространство за исторически реваншизъм и ние няма да допуснем държава с подобно антиевропейско поведение да стане част семейството на обединена Европа.", "date": "2018.04.27", "title": "Патриотите от ВМРО: Сърбия не трябва да е част от ЕС"}
{"url": "https://www.blitz.bg/ikonomika/ekspertt-mika-zaykova-obyasni-zashcho-blgariya-oshche-dosta-godini-nyama-da-vleze-v-evrozonata_news596483.html", "text": "През 2022- 2023 година България би могла да везе в чакалнята на ИРМ-2, а от 2030 е най-скорошният реалистичен срок за влизане в еврозоната. Това каза финансовият експерт Мика Зайкова за агенция \"Фокус\". По думите й прогнозите на премиера за стартиране на процедурите през следващата година няма да се сбъднат, поради промените, които предстоят в Европа, а и заради множеството вътрешни пречки, стоящи пред страната ни.  „Пречат ни така наречените допълнителни 14 критерия, в която част са именно реформите и достигане на доходи и конкурентоспособност на средноевропейско равнище. На нас ни пречи липсата на реформите в съдебната система и системата за сигурност, второ: високата корупция, а България е първа по корупция, трето: високата бедност, първи сме първи и в това. Да, вдигахме доходите, вървим напред, но темповете, с които вървим напред не означават конвергенция, тоест сближаване, ние напредвайки – изоставаме“, поясни финансовият експерт.  Мика Зайкова коментира още, че положителния икономически цикъл в Европа няма да трае вечно, като България трябва да хване отворения сега прозорец за членство в еврозоната. Притесненията гръцкият сценарии да не се повтори и у нас, не са основателни, опасности обаче крият други фактори. ", "date": "2018.04.27", "title": "Експертът Мика Зайкова обясни защо България още доста години няма да влезе в Еврозоната"}
{"url": "https://www.blitz.bg/obshtestvo/antidepresanti-mogat-da-dovedat-do-opasno-zabolyavane_news596633.html", "text": "Клас от лекарства, които се използват за лечение на депресия и стомашно-чревни заболявания, се оказаха свързани с повишен риск от развиване на деменция в късна възраст, установи ново изследване. Екипът, който го е провел, е анализирал данните от медицинските досиета на над 300 000 души, които към момента са били на възраст над 65 години, и сред които е ималолизо 50 000 документирани случаи на деменция. В досиетата са били регистрирани повече от 27 милиона рецепти за споменатите видове лекарствени препарати.“Антихолинергиците са медикаменти, чиято функция е да блокират ацетилхолина, който е невротрансмитер в нервната система и който вече беше свързан с потенциална роля в отслабването на когнитивната функция”, коментира фармаколога Нол Кямпбъл от университета Пърдю. Невротрансмитерът играя ключова роля в невромускулните комуникации, което го е превърнало във фармацевтична мишена при редица случаи, които засягат широк спектър от проблеми, вариращи от дисфункции на пикочния мехур до нарушения на двигателния апарат.  Източник: Science Alert", "date": "2018.04.27", "title": "Антидепресанти могат да доведат до опасно заболяване"}
{"url": "https://www.blitz.bg/ikonomika/ikonomist-predupredi-zashcho-ne-tryabva-da-kupuvame-imoti-tochno-sega_news596679.html", "text": "Васил Кендов, банков експерт и консултант разкри, че сега точно е най-лошият момент за имотни сделки. Той предвижда, че цените тепърва ще падат и тогава вече ще е добър период за инвестиции в недвижим имот. Ето какво пише още Васил Кендов:  Излезе статистиката на БНБ за март. Жилищното кредитиране отново с ръст от 9.1% спрямо март 2017. От друга страна в началото на годината, управителят на БНБ Димитър Радев предупреди, че има опасност от „натрупване на кредитен риск”.  Признавам си че не зная какво се крие зад определението  „натрупване на кредитен риск”. Сигурен съм, че и управителят на БНБ няма да може да ви обясни. Ако можеше, щеше да го каже с прости и конкретни думички.  Затова ще се опитам да изброя някои фактори, които влияят върху пазара на недвижими имоти, за да може всеки да си реши защо и докога ще продължи бъмът на пазара на недвижимите имоти в България. Кредитирането  Към днешна дата, банките отново развързаха кесиите и започнаха да кредитират като за последно. Точно така – като за последно. Ако погледнете статистиката на БНБ ще видите, че и депозитите растат. Тези пари по-скоро пречат на банките и те искат да ги раздадат за печалба.  С две думи – „-Пари имаме, раздавайте кредити” Лихвите  Лихвите в България в момента са на исторически ниски нива. Най-ниските лихви по жилищни кредити достигат 2.8%. Ами това си е колкото инфлацията за 2017 – 2.8%. Уловката при кредитирането и лихвите  Уловка има. Когато теглите кредит, вие го теглите с „плаващ лихвен процент”. Ще рече че с промяната на EURIBOR и ЛЕОНИЯ ще се променя и вашата лихва по кредита (разбирайте месечна вноска).  А лихвите в САЩ вече катерят. Управителят на ФЕД заяви, че до края на годината САЩ ще вдигнат лихвата поне още 2 пъти. Разбирайте еднагодина докато и тук започнат да се вдигат лихвите.  1. Преди кризата от 2008, тримесечният EURIBOR беше стигнал над 6%. В момента е (-0.328%). Той е в основата на всички лихви по еврови кредити. Мислите ли че вечно ще остане отрицателен?  2. Банките вдигат таксите по няколко пъти годишно. Таксите не са законово регулирани и осигуряват допълнителна печалба от всеки отпуснат кредит. Те са малки, променят се често и никой не води дела за по няколко лева в повече месечно. Изобщо идеален инструмент за допълнителни печалби. Разстящи Печалби! В отчетите на банките, все по-голям дял в печалбата се пада на таксите, а не на лихвите по  кредитите. Корелацията Кредит-такса е по пряка и важна от всякога.  3. В момента съдействаме за предоговаряне на кредити. Масови станаха случаите в които старите клиенти плащат драстично по-високи лихви от новопривлечените клиенти. Има смисъл в момента човек да предоговори в същата или в друга банка. Инвеститорите в жилища  Чуждите инвеститори в недвижими имоти изчезнаха. Няма ги. Опитват се да продадат каквото са купили и да се изнесат от България. Останал е един много малък процент българи работещи в чужбина, които си купуват апартаменти в БГ, но те го правят в брой, защото банките не ги обичат много. Трудно им проследяват доходите и определено се цупят на такива клиенти. Освен това както казах, това са сравнително малко хора. Повечето вече си купиха предходните години. Дори има и такива, които си продават апартаментите в България и си купуват в чужбина. Срещам ги все по-често. Аферата КТБ  От КТБ бяха източени около 4 млрд лева. Естествено не бяха източени от обикновените хора, но така или иначе трябваше време за да минат през цялата система и част от тях да се превърнат в недвижими имоти. Все пак знаете, че българина си знае, че недвижим имот се не продава. Сигурна работа.  Друго което ми прави впечатление, че голяма част от строителите вече строи без банков кредит. Или са захлебили от предходанат криза ( ) или са взели „частни пари” от някъде. Със строителство се дава доста добър произход на средствата. Далаверата покупка на кредит и отдаване под наем  Тази „далавера” беше поумряла. По принцип тя е валидна за държави с много мигранти. Идеята е че те не могат да изтеглят кредит по едн аили друга причина, но могат да плащат наем. Затова наемите са достатъчно високи за да покриват месечната вноска по кредита.  Моето лично мнение е, че вътрешната миграция към големите градове е основната причина за бума на недвижимите имоти. От разговори с брокери научавам, че много хора купуват в брой. Продват апартамента в Смолян, Добрич или Сопот, добавят от спестяванията и купуват в София или Пловдив. Ако нещо не достига, теглят малки кредити. Последното се потвърждава и от кредитни инспектори с които общувам. Големите кредити са вече рядкост. Ниските данъци  В България много обичаме да се хвалим с ниските си данъци. Не знам колко е удачно това, при положение, че датчаните и французите се хвалят с високите си данъци, но така или иначе ако имаш апартамент в София, можеш да си позволиш да не го отдаваш под наем. Данъка е малък и не ти пречи.  Това обаче със сигурност ще се промени. Кога не мога да кажа, но със сигурност ще е преди да успеете да си изплатите кредита (разбирайте 20 години). Към днешна дата над 25% от жилищата в София са необитаеми. Не мога да си представя как ще имаш апартамент в Лондон или Мюнхен и ще стои необитаем, но за БГ това е факт. Това ще се промени. И тогава схемата „апартамент на кредит срещу изплащане от наем” отново ще стане супер непечеливша.  Ако трябва да бъда честен, консултирал съм доста хора загубили имотите си от тази схема, сред кризата от 2008 10г. бизнес цикъл  Като заговорихме за кризата от 2008, всеки икономист ще ви обясни за бизнесциклите. Обикновено са на 10 години. А от предходната рецесия миснаха 10 години, но все още няма знаци. Реално знаци има, но последствия няма. Пазара си функционира и хората явно нищо не чувстват.  Аз не съм чул досега да е нарушено правилото  за 10-годишния бизнесцикъл, но никога не се знае. Нали все пак бизнесцикъл се измества благодарение на война? А войни в момента колкото искаш…  Новата криза обаче няма да е като старата, но за това друг път. Инфраструктурата  Бавно но сигурно инфраструктурата се развива. Околовръстното на София още не е изградено изцяло, но все пак се прави. Това малко или много ще развие рахоните окколо големите населени места и цените няма как да не паднат. Все пак София и Пловдив не са Лондон! Няма постоянен приток на мигранти от цял свят… Има от други български градове и села, но България е малка и тези хора са краен брой.  Моето лично мение е, че до 1 година цените на недвижимите имоти ще претърпят „корекция”. Разбирайте ще тръгнат надолу. През Февруари вече беше отчетена тенденция на спад в издадените разрешителни за строеж, което значи, че строителите н искат да започват сега строителство. Очакват и те нещо след година.  Съветът ми е ако можете да отложите покупка в момента – направете го. След година ще ми благодарите. Източник: \"Флагман\"    ", "date": "2018.04.27", "title": "Икономист предупреди защо не трябва да купуваме имоти точно сега"}
