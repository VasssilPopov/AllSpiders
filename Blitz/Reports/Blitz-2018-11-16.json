{"url": "https://www.blitz.bg/politika/ukrivashchiyat-se-ot-kpkonpi-lozan-panov-opita-da-si-izmie-rtsete-s-tsatsarov_news640055.html", "text": "Председателят на Върховния касационен съд (ВКС) Лозан Панов отново нападна главния прокурор Сотир Цацаров, съобщава \" \".  На Международна конференция, организирана в София от Съюза на съдиите в България (ССБ), укриващият се от Комисията за противодействие на корупцията и отнемане на незаконно придобито имущество (КПКОНПИ) върховен магистрат опита да оправдае проверката срещу себе си с обвинител №1. Панов отправи недоказани твърдения, че Цацаров \"преследвал критиците и поставял чадър над приятелите си\".  \"Критичните магистрати, начело с председателя на ВКС и други колеги и техните семейства са подлагани на жесток медиен и институционален терор, който преобръща живота им с краката нагоре. КПКОНПИ призовава на разпит председателя на ВКС, което отваря възможността всички административни ръководители да могат да бъдат привиквани, докато административният орган има дела в същия орган на съдебната власт\", оплакал се Панов, цитиран от БНР.   (Предварителна информация за събитието на ССБ е била подадена единствено към обслужващи интересите на съсловната организация медии.)   По всичко изглежда, Панов е пропуснал да обясни пред чуждестранните гости, че причината за проверката на имуществото на семейството му е единствено фактът, че като председател на ВКС и член по право на Висшия съдебен съвет (ВСС), той отказа да подаде имуществена декларация пред Сметната палата за 2016 г.  Заради това си нарушение, последвало от категоричен отказ на Панов да поправи грешката и все пак подаде декларация, макар и след установения срок, по закон той бе глобен с 1000 лв., а Сметната палата бе длъжна да сезира и Националната агенция за приходите (НАП). И тъй като в момента има висящо дело на Панов срещу правоприемника на Сметната палата – КПКОНПИ, по което се иска отмяна на наложената глоба, коментарът на председателя на ВКС се явява и груб натиск върху работата на Софийския районен съд, който все още не е постановил своето решение.  Вместо да се позове на фактите и да отговори – защо в началото на седмицата Панов се укри от Антикорупционната комисия, която го е призовала по надлежния ред, за да даде обяснение за произхода на над 100 000 лв. недеклариран доход, председателят на ВКС занимал предварително подбраната от ССБ аудитория с протестите срещу него и развинтените болтове на автомобила, управляван от избрания от него шофьор - съученик от детските години.  Председателят на ВКС си позволил да отправи и остри критики към Европейската комисия, заради положителния доклад за България по Механизма за сътрудничество и проверка. Коментарите на Панов почти напълно съвпадат с \"опорните точки\", пуснати от проваления бивш правосъден министър и неуспял партиен лидер Христо Иванов.  Арогантната атака на Панов срещу Цацаров не е прецедент, тъй като не за първи път, т.нар. \"съдия №1\" си позволява да уронва престижа на прокуратурата и в частност на \"обвинител №1\", който пък по ирония на съдбата е сред членовете на предходния ВСС избрали Панов за председател на ВКС. Панов многократно е нападал Цацаров в интервюта, както и когато обиколи държавните институции, за да иска изваждането на прокуратурата от съдебната власт.  ", "date": "2018.11.16", "title": "Укриващият се от КПКОНПИ Лозан Панов опита да си измие ръцете с Цацаров"}
{"url": "https://www.blitz.bg/politika/politicheska-bomba-ninova-razkri-gotova-li-e-da-se-koalira-s-gerb_news640062.html", "text": "Аз представях пред хората от Северозапада днес бюджета на ГЕРБ и нашия алтернативен бюджет. Като свърших, един човек стана в залата и каза \"Бюджетът си е бюджет, гладът си е глад\". Прав е. Това заяви в предаването \"Плюс-Минус\" лидерката на БСП Корнелия Нинова.   \"Предлагаме отново преизчисляване на пенсиите. Като се повиши максималния осигурителен праг, който ние предлагаме да се вдигне\", каза тя.  \"Етикетът \"стабилност\" на това управление вече не върви. Нито една система не е стабилна. Ние правим нашия алтернативен бюджет с много точни изчисления от къде ще дойдат приходите и къде ще отидат. Няма никакъв популизъм. Миналата година също направихме алтернативен бюджет, който беше отхвърлен с мотивите, че ние не можем да правим бюджет. Ако видите обаче бюджета за тази година, ще видите, че всъщност те изпълниха нашите идеи\", заяви Нинова.   \"Увеличението на доходите не се разпределя справедливо спрямо нуждите. Младите хора са най-ощетени, заедно с пенсионерите. Увеличават се доходите само на определени групи. Смятаме, че в бюджета им има предизборен елемент\", добави лидерката на БСП.  \"Имаме съвпадения със синдикатите по някои въпроси, по други не, това е нормално\", смята Нинова.  \"ГЕРБ не са дясна партия - те са партия за власт и бизнес. Ние сега сме против да се вдига данъкът на старите коли. С президента в това отношение сме в пълен синхрон\", каза тя.  \"Ние смятаме, че трябва да има оставка и предсрочни избори. По тази тема не сме на едно мнение с господин Радев. Той мисли, че подаването на оставка на правителството е бягане от отговорност\", обясни социалистката.   Нинова каза, че фактите сочат, че БСП няма да прави коалиция с ДПС, поне към този момент. \"Държа да кажа, че докато съм на власт в БСП, голяма коалиция с ГЕРБ няма да има. Няма да има нито икономическа, нито финансова обвързаност, нито олигархична\", отсече тя.    ", "date": "2018.11.16", "title": "Политическа бомба? Нинова разкри готова ли е да се коалира с ГЕРБ!"}
{"url": "https://www.blitz.bg/politika/promeni-v-izborniya-kodeks-vnesokha-gerb-i-obedineni-patrioti_news640070.html", "text": "ГЕРБ и \"Обединени патриоти\" внесоха промени в Изборния кодекс. Те предвиждат отпадане на номерата пред партиите, коалициите и инициативните комитети в интегралната бюлетина. Управляващите, също така, отлагат машинното и електронното гласуване във всички секции.   Отпадането на номерата цели да се избегне така наречените  феномен \"15/15\" , при който гласоподавателите погрешка дават преференция на кандидатите за депутати, евродепутати и общински съветници, чиито номера в листите съвпадат с номера на формацията. ЦИК ще продължи да тегли жребий, но чрез него само ще се определя начина, по който са подредени партиите, коалициите и инициативните комитети в бюлетината. Управляващите предлагат да се отложи въвеждането на машинното гласуване във всички секции. То трябваше да е факт за евроизборите догодина. Предвижда се ЦИК да продължи да определя секциите, в които да има машини за гласуване, като броят им трябва да бъде не по-малко от хиляда. Резултатите от гласуването ще се сумират с резултатите от хартиения вот. Машинното гласуване обаче няма да се провежда в секциите с по-малко от 300 избиратели в чужбина, в лечебните заведения, домовете за стари хора, и на корабите с български флаг, предвиждат още внесените днес поправки в Изборния кодекс.", "date": "2018.11.16", "title": "Промени в Изборния кодекс внесоха ГЕРБ и \"Обединени патриоти\""}
{"url": "https://www.blitz.bg/politika/mariya-gabriel-posochi-kde-e-bdeshcheto_news640071.html", "text": "Дигитализацията днес е навсякъде. Това не е нашето бъдеще, то е тук. Това заяви в предаването „Плюс-минус. Коментарът след новините“ по Нова телевизия еврокомисарят Мария Габриел. Според нея е много важно да завършим единния циров пазар.   Тя обяви още край на географското блокиране през декември. „Говорим за достъп до данни, данните трябва да се движат свободно“, посочи тя. Според Габриел сега поставяме основите на електронно правителство и киберсигурност. „Това е критична инфраструктура.Това е нещо, което искаме да наложим като подход. Ние не сме Китай, ние не сме Щатите. Те инвестират в пъти повече“, смята еврокомисаря. Според нея изкуственият интелект предизвиква много страхове. В този смисъл трябват ясни правила, където е необходимо, и в центъра трябва да е човекът. „Не говорим за свръхрегулация, нито регулация заради самата регулация. Но всичко е свързано с отговорност“, заяви Габриел. Тя повдигна важността на въпроса за цифровите умения. „37% от нашата работна сила има основни цифрови умения, а след 2020 г. 90% от работните места ще изискват цифрови умения. Ние трябва да инвестираме в хората“, категорична бе Габриел. По думите ѝ технологичните и иновационни хъбове са важни, а тук в България има голям потенциал за това. „Онлайн пространството може да е прозорец за света, но може да крие и много опасности“, обясни тя.", "date": "2018.11.16", "title": "Мария Габриел посочи къде е бъдещето!"}
{"url": "https://www.blitz.bg/politika/dps-koga-shche-svrshi-deloto-sreshchu-vinovnitsite-za-vzroditelniya-protses-27-g-se-tochi_news640086.html", "text": "Председателят на ДПС Мустафа Карадайъ заедно със зам.- председателя на ПГ на ДПС Хамид Хамид и Четин Казак- член на ЦОБ на ДПС проведоха среща с главния инспектор в Инспектората към ВСС Теодора Точкова и члена на ИВСС Любка Кабзималска. Срещата бе по инициатива на ДПС, а поводът - продължаващото вече 27 години и все още неприключило дело срещу виновниците на т.нар „възродителен процес”, съобщиха от пресцентъра на ДПС.   Председателят на ДПС Мустафа Карадайъ с емоционален тон постави основния въпрос, а именно защо българската съдебна система повече от 27 години посъщество отказва да накаже виновниците за този ужасен и унизителен процес.  Карадайъ бе категоричен, че милион и половина български граждани заслужaват да получат възмездие за своите страдания и за потъпкането на основни човешки права. От инспектората изказаха съжаление за така създалата се ситуация, която може да се обобщи като нагледен пример за отказ от правосъдие. От името на институция, която представлява Теодора Точкова изрази готовност, ако бъде сезирана по надлежния ред да предприеме всички необходими действия, съобразно законовите си правомощия. ", "date": "2018.11.16", "title": "ДПС: Кога ще свърши делото срещу виновниците за \"възродителния процес\", 27 г. се точи"}
{"url": "https://www.blitz.bg/politika/marin-lo-pen-vleze-v-rodniya-parlament-pod-rka-s-snimki_news640034.html", "text": "Лидерът на френската партия \"Национален сбор\" Марин Льо Пен пристигна на посещение в България.   Визитата ѝ в България е по повод форум на крайнодесните организации от Източна Европа, като днес тя влезе и в Народното събрание по покана на зам.-председателя на парламента и лидер на \"Воля\" Веселин Марешки.    Тя пристигна с делегация от 20 души - лидери на патриотични партии от Европа и депутати от Европейския парламент, предаде репортер на БЛИЦ.    Льо Пен ще се срещне с националистически и популистки съюзници от Източна Европа във връзка с предстоящите през май догодина избори за Европейски парламент.     Снимки: Георги КОЛЕВ, БЛИЦ", "date": "2018.11.16", "title": "Марин Льо Пен влезе в родния парламент под ръка с... (СНИМКИ)"}
{"url": "https://www.blitz.bg/ikonomika/vazhno-za-vsichki-shofori-regionalnoto-vedomstvo-obyavi-shche-se-sbirat-li-taksi-za-mostove-tuneli-i-prokhodi_news640029.html", "text": "След въвеждането на електронната винетка за леките автомобили и тол системата за тежкотоварните няма да се събират нови такси за сега действащите съоръжения по републиканската пътна инфраструктура като мостове, тунели или планински проходи. Това съобщиха от Министерството на регионалното развитие и благоустройството.  Уточнението е по повод запитвания във връзка с публикувания за обсъждане проект на Наредба за условията и реда за събиране на таксите за специално ползване на републиканските пътища.   За ползване на отделни съоръжения по републиканските пътища, посочени в списък, приет с решение на Министерския съвет и обнародван в „Държавен вестник“, могат да се въвеждат такси за ползване.  Такава възможност има и в момента – плащат се такси например за моста над река Дунав в посока Русе – Гюргево, уточняват от министерството.  Допълнителни такси няма да се начисляват за пътищата, за които ще се плаща тол такса.  ", "date": "2018.11.16", "title": "Важно за всички шофьори! Регионалното ведомство обяви ще се събират ли такси за мостове, тунели и проходи!"}
{"url": "https://www.blitz.bg/politika/zam-ministr-rusinova-posochi-kakvo-bi-napravil-dlgiya-otpusk-po-maychinstvo_news640087.html", "text": "Дългият отпуск по майчинство може да насърчи млади българи да се завърнат в страната, смята заместник-министърът на труда и социалната политика Зорница Русинова.   Българското законодателство в сферата на труда гарантира доста благоприятни условия, като се започне от най-дългото майчинство. Вместо да спорим с работодателите дали трябва да се намали или не, нека да го използваме като реклама да привлечем млади хора да работят в България, заяви Русинова пред журналисти в Добрич. Заместник-министърът съобщи, че догодина започва инициатива за привличане на млади българи, които живеят предимно в Европа. Първо ще насочим вниманието си към младежи с добра квалификация, както и към тези, които учат в европейски университети. В кампанията в партньорство с работодателски организации ще представим не само конкретното работно място с конкретните изисквания, но и в пълнота какъв е животът в България и какво означава човек да работи в страната, поясни Зорница Русинова. По думите ѝ има сектори в българската икономика, в които възнагражденията са сравними с европейските заплати. \"Има постоянен тренд и на повишаване на средната работна заплата в страната, така че с общите усилия на Министерството на труда и социалната политика, на работодателските организации, общините, двустранните търговско-промишлени палати ще можем да привлечем млади хора да се завърнат в България\", каза заместник-министърът. Зорница Русинова участва в среща с бизнеса в Добрич, на която представя възможностите за осигуряване на заетост.", "date": "2018.11.16", "title": "Зам.-министър Русинова посочи какво би направил дългия отпуск по майчинство"}
{"url": "https://www.blitz.bg/politika/ot-rakovski-tsvetanov-zakhapa-prezidenta-razkri-kakvo-ne-e-pravil-za-dve-godini_news640083.html", "text": "Среща между министър-председателя и президента на България е нещо нормално и дори наложително в момента. Не е нормално обаче българският президент да не иска да приеме финансовия министър, председателя на бюджетната комисия и НСОРБ. Това заяви пред журналисти в Раковски председателят на ПГ на ГЕРБ и зам.-председател на партията Цветан Цветанов.  Председателят на ПГ на ГЕРБ сподели своето учудване на какво основание е била направена срещата между Румен Радев и цялото ръководство на БСП за представянето на един бъдещ проект, при положение, че самият президент твърди, че той се намира едва в края на законотворческия процес. „Един президент трябва да е независим, а Румен Радев много ясно вече се позиционира при БСП“, коментира Цветанов.  По думите му всички български президенти досега са правили поне по 2-3 обръщения на година към народните представители в парламента, но за две години Румен Радев няма нито едно такова. „Това обръщение е знак на уважение към институцията Народно събрание и народните представители в нея“, отбеляза той.  Цветан Цветанов бе категоричен, че ГЕРБ и правителството на Бойко Борисов през годините са показали, че при всяко едно съмнение за корупция са подкрепяли реализирането на цялостно разследване по случая.  „Такова съмнение имаше и при процедурата по избор на нов тип бойни самолети. Имаше съмнения за опорочаване на процедурата и вземане на еднолично решение в полза на една фирма. Затова ние направихме анкетна комисия с представители на всички политически групи в Народното събрание. Тя установи, че в последния момент е въведен допълнителен критерий, който не кореспондира с решението на българския парламент“, обясни председателят на ПГ на ГЕРБ и допълни, че сега във финалната част на процедурата участват вече няколко фирми.  По темата със законопроекта за промени в Закона за вероизповеданията, Цветанов уточни, че при неговото изготвяне се е търсил политически консенсус и е трябвало да се отговори на притесненията на всички вероизповедания. „Направихме компромис в името на обществения интерес и за да гарантираме, че държавата ще финансира вероизповеданията и ще пресече външно влияние и проповядване на радикализъм“, заяви той. ", "date": "2018.11.16", "title": "От Раковски Цветанов захапа президента, разкри какво не е правил за две години!"}
{"url": "https://www.blitz.bg/politika/marin-lo-pen-i-mareshki-tryabva-da-spasim-evropa_news640089.html", "text": "Доверихме се на г-н Марешки, който ни се стори най-близък до нашите виждания и който възнамерява да възвърне свободата в страната. Това каза в предаването \"Лице в лице\" по bTV лидерът на френския Национален фронт Марин Льо Пен, която е в България по покана на лидера на \"Воля\" Веселин Марешки.   Преди около година и половина - две от Партията на свободата в Австрия ни поканиха във Виена. Много бързо разбрахме, че сме от едно тесто. След това бяхме в Ница, подадохме документи и бяхме приети в политическото семейство, обясни Марешки. Ситуацията за французите става много трудна. ЕК изисква от френското правителство да наложи мерки, които намаляват покупателната способност на французите. Днес около 70% от цената на литър бензин са данъци. Затова хората излизат на бунт срещу това правителство - защото прави подаръци на богатите, заяви Льо Пен. Ако французите страдат от картела при техния жизнен стандарт, представете си как се чувстват българите, посочи Марешки. Време е българският народ да се събуди и да намери честните и почтените политици. Подкрепяме протестите и в България и във Франция. Искам България да успява. В България обаче алтернативата на управляващите е БСП, а протестиращите бягат като дявол от тамян от тази алтернатива, заяви лидерът на \"Воля\". Искам да спася Европа. Това означава да върна силата и гордостта на нациите, да създам сдружение между нациите, където да се защитават интересите на народите. Искам да се спре заливането от мигранти и всеки народ сам да решава дали да приема хора, което вече не е възможно с Европейската комисия. Никоя държава не може да се справи сама, но всяка държава трябва да може да реши кой може да идва, какви са изискванията към тях и как се процедира с тези от тях, които нарушават закона, подчерта Марин Льо Пен. Надявам се да мога да се поставя в услуга на истинските патриоти, да възродим Европа и да изградим силни национални държави, каза още Веселин Марешки.", "date": "2018.11.16", "title": "Марин Льо Пен и Марешки: Трябва да спасим Европа"}
{"url": "https://www.blitz.bg/politika/valeri-simeonov-s-prvi-dumi-sled-ostavkata-si_news640100.html", "text": "\"Добър вечер. Благодаря за вниманието от ваша страна. Повиках ви, за да обявя моето лично решение - да подам оставка в качеството си на вицепремиер на Република България\". Това заяви на извънреден брифинг в Министерски съвет Валери Симеонов.  \"Причините са продължаващата медийна кампания, особено в последните два дни. Тя вече поставя акцент не върху моята личност, а и върху народни представители от НФСБ. Пак по същия начин, с частично публикуване на изказване и ваденето от контекста. Давам си сметка, че става въпрос за медийна кампания, от която се възползват определени политически сили. Тази кампания удря върху авторитета на правителството и се превръща в пречка за нормалното функциониране на сегашното управление. Не става въпрос само за моята личност и за партията на която съм ръководител, а и за управлението на България\". каза той.   \"Не мога да си позволява да тежа на това управление като воденичен камък, създавайки условия за протести. Това е причината да си подам оставката\", заяви Симеонов.   \"Не ми е детската мечта да бъда вицепремиер, просто трябваше да бъда гарант на това управление\", каза той.    ", "date": "2018.11.16", "title": "Валери Симеонов с първи думи след оставката си!"}
{"url": "https://www.blitz.bg/goreshtite-novini/ofitsialno-boyko-borisov-prie-ostavkata-na-vitsepremiera-simeonov_news640106.html", "text": "Премиерът Бойко Борисов е приел оставката на вицепремиера Валери Симеонов, съобщиха от правителствената информационна служба.   Като мотив лидерът на НФСБ посочи, продължаващата медийна кампания срещу него.   \"Тази кампания удря върху авторитета на правителството и се превръща в пречка за нормалното функциониране на сегашното управление. Не става въпрос само за моята личност и за партията на която съм ръководител, а и за управлението на България\". каза той на извънреден брифинг в Министерски съвет.  ", "date": "2018.11.16", "title": "Официално: Бойко Борисов прие оставката на вицепремиера Симеонов!"}
{"url": "https://www.blitz.bg/politika/khoro-se-vie-na-orlov-most-sled-ostavkata-na-simeonov-maykite-skandirat-pobeda-pobeda-video_news640107.html", "text": "Хоро на „Орлов мост” се изви след оставката на Валери Симеонов. „Щастливи сме! Показахме, че когато има гражданско общество и има постоянство, нещата могат да се случат. Доказахме, че обществото може да се справи”, коментира една от майките от инициативата „Системата ни убива”, които протестират вече 26 дни с искания за оставката на вицепремиера, съобщава bTV.  Майките обаче се заканиха, че ще продължат с протестите, докато парламентът не гласува окончателно оставката на Симеонов.  Това е първата спечелена битка, но войната продължава”, каза една от организаторките на протеста Вера Иванова. Имаше и много скандирания: \"Победа\"!  „Тази оставка трябва да се гласува в Народното събрание, продължаваме с протестите, докато не бъде гласувана”, заяви тя. По думите ѝ палатковият лагер пред Народното събрание остава до гласуването на реформите, които искат майките за хората с увреждания.     ", "date": "2018.11.16", "title": "Хоро се вие на „Орлов мост” след оставката на Симеонов, майките скандират: Победа, победа! (ВИДЕО)"}
{"url": "https://www.blitz.bg/politika/blgariya-zamrkna-bez-vitsepremier-shche-prodlzhat-li-protestite-obzor_news640105.html", "text": "Валери Симеонов подаде оставка след 26 дни на протести срещу него. До повишаване на общественото напрежение се стигна, след като лидерът на НФСБ направи непремерено изказване в ефира на телевизия СКАТ.  Ето какво точно заяви Симеонов преди близо месец: заявява вицепремиерът и съпредседател на \"Обединени патриоти\" по повод Закона за хората с увреждания.  Това остро възмути огромна част от обществото. Майките на деца с увреждания се вдигнаха на протести, а към тях се присъединиха и много граждани.  Симеонов опита да обясни думите си във „Фейсбук”:   „Смисълът на изказването ми е, че с децата инвалиди се спекулира, дори и след като правителството прие законопроект и удовлетвори всички искания на майките. Знам, че истината боли, но не се отказвам от нито една своя дума.” Няколко дни по-късно, подкрепен от работодателите, Валери Симеонов заяви, че ще подаде оставка само ако политическият съвет на коалицията му я поиска. Иначе нямало причина. \"Човек не подава оставка затова, че казва истината. Боли, не боли, това е истината. Аз стоя зад своите думи, категорично\", каза Валери Симеонов. 23 октомври, 2018 година, след среща с Обединените патриоти, извинение отново не последва, оставка – също. \"Нима някой от вас допуска, че съм такъв изрод, че да кажа, че тези деца се преструват? Съвсем не е това смисълът. Още веднъж ви моля прочетете внимателно какво съм казал\", каза Валери Симеонов. Ден след това, след среща при Борисов на партньорите в управлението Валери Симеонов се извини. „По настояване на коалиционния съвет аз поднасям своите изявления към тези които са се почувствали обидени\".  \"Причините са продължаващата медийна кампания, особено в последните два дни. Тя вече поставя акцент не върху моята личност, а и върху народни представители от НФСБ. Пак по същия начин, с частично публикуване на изказване и ваденето от контекста. Давам си сметка, че става въпрос за медийна кампания, от която се възползват определени политически сили. Тази кампания удря върху авторитета на правителството и се превръща в пречка за нормалното функциониране на сегашното управление. Не става въпрос само за моята личност и за партията на която съм ръководител, а и за управлението на България\". каза той.     Хайде сега да видим след като вицепремиерът Симеонов си подава оставката дали ще продължат протестите и с какви претенции. Разбирам, че не съм добре приет в медийното пространство, тъй като не съм стандартен политик. Смятам, че трябва да се казва истината, човек трябва да е честен, да е последователен, деен и ефективен във всяко нещо, което се захване. Няма никаква драма в това. Правя това, което ми диктува моята съвест. Не го правя под никакъв натиск. На въпроса дали ми е казал Борисов – няма такова нещо. Решението съм го взел днес след обяд, след като съм го консултирал с моята група“, каза Симеонов.  \"Няма драма в това, че подавам оставка. Правя това, което ми диктува моята съвест. Решението го взех още днес следобед, след като се консултирах с моята парламентарна група и с моите партньори\". Това заяви на извънреден брифинг в Министерски съвет лидерът на НФСБ Валери Симеонов по повод подадената от него оставка. Той реши да се отчете какво е направил, докато е бил част от управляващата коалиция:  „Приключването на защитното-преградното съоръжение на границата ни с Турция, осигуряването на неговата поддръжка, което е много важно, обезпечаването на вземане на решения от Министерски съвет за втори лифт в Банско, прокарването на решение в ЮНЕСКО, което промени тотално предварителното решение за изграждането на този лифт, създаването на работна група за Витоша, бе също по моя инициатива. Това са лично мои инициативи. В решаването на етническите конфликти в Асеновград, участвах лично и показах как трябва да се справяме с такива проблеми“, заяви той и продължи: „Промяната и облекчаването на условията за синя карта, осигуряването на ежеседмична самолетна връзка София-Одеса - това дава възможности на сънародниците ни в Украйна. Няма смисъл да споменавам Закона за шума и Закона за хазарта, законите за местните данъци и такси, водоснабдяването на „Калотина“ и т.н.  Това е равносметката ми за година и половина. Дай Боже всекиму“, каза Симеонов.  „В заключение ще приключа с „Борбата продължава. Основанието за радост в моите опоненти е преждевременно““, завърши той. Кой е Валери Симеонов:   Заместник министър-председател по икономическата и демографската политика - Валери Симеонов в кабинета „Борисов 3“.  Роден е на 14 март 1955 г. в град Долни чифлик, област Варна. Председател е на ПП НФСБ и съпредседател на коалиция „Обединени патриоти – НФСБ, АТАКА и ВМРО“. През 2017 г. е избран за народен представител от листата „Обединени патриоти“.  През 2014 г. също е избран за народен представител от „Патриотичен фронт“. След местните избори през 2007 г. е избран от листата на партия „Атака“ за общински съветник в Бургас, в коалиция с партия ГЕРБ, става председател на Общинския съвет. През януари 2009 г. подава оставка като председател на Общински съвет Бургас, заради гласуваното от мнозинството общински съветници решение да бъде изградена джамия в „Меден Рудник”.  На 24 януари 1994 г. стартира телевизия СКАТ с първата новинарска телевизионна емисия. През 1992 г., заедно с Антон Ангелов започва да изгражда кабелна телевизия в жилищен комплекс „Меден рудник“ в Бургас.  През 1991 г. създава първата си частна фирма за монтаж на таксиметрови апарати, откъдето идват и средствата за старта на кабелната телевизионна мрежа в жилищен комплекс „Меден рудник“. Започва работа по разпределение като помощник-технически ръководител в „Трансстрой”, след това работи в отдела по реконструкции на Летище Бургас и в кораборемонтния завод „Драгни Недев“.  Три години плава в Атлантическия океан с траулери на „Океански риболов“, като електромеханик. Валери Симеонов електроинженерство във ВМЕИ – София. Възпитаник е на ямболската математическа гимназия, която завършва с пълно отличие    ", "date": "2018.11.16", "title": "България замръкна без вицепремиер, ще продължат ли протестите? (ОБЗОР)"}
{"url": "https://www.blitz.bg/goreshtite-novini/izvnredno-valeri-simeonov-podade-ostavka_news640099.html", "text": "Вицепремиерът Валери Симеонов е депозирал оставка, научи БЛИЦ.  Очаква се изявление в Министерския съвет.  По информация на Нова тв оставката е депозирана, но все още не е одобрена от премиера Бойко Борисов.   Оставката на вицепремиера идва след няколко седмици протести, предизвикани от изказването на Симеонов, с което той нарече протестиращите майки на деца с увреждания \"кресливи жени\" с \"уж болни деца\".  Решението е взето от коалицията \"Обединени патриоти\". Лидерите Красимир Каракачанов - на ВМРО, Волен Сидеров - на \"Атака\" и самият Валери Симеонов - на НФСБ са заседавали по темата в продължение на няколко часа.  ", "date": "2018.11.16", "title": "Извънредно: Валери Симеонов подаде оставка!"}
{"url": "https://www.blitz.bg/obshtestvo/regioni/ot-poslednite-minuti-magistrala-lyulin-e-blokirana_news640097.html", "text": "Блокирано е движението по автомагистрала „Люлин“ при пътен възел „Даскалово“ заради протест срещу цените на горивата. Това съобщиха за агенция „Фокус“ от пресцентъра на МВР.   Малко преди 19.00 часа там са се събрали протестиращите. На мястото има полицейски екипи, като до момента няма данни за напрежение. Обходният маршрут е през Мало Бучино. ", "date": "2018.11.16", "title": "От последните минути: Магистрала \"Люлин\" е блокирана"}
{"url": "https://www.blitz.bg/obshtestvo/regioni/vnimanie-12-godishno-dete-izchezna-v-stamboliyski-vizhdali-li-ste-go-snimka_news640101.html", "text": "По молба на родителите полицията издирва 12-годишния Даниел Ангелов Дехтеров. Той е излязъл от дома си в град Стамболийски тази сутрин и оттогава е в неизвестност. Има информация, че за последен път е бил забелязан на автогара Север в Пловдив днес след обяд.   Момчето е високо 150 см, с кестенява коса и кафяви очи. Било е облечено със син анцуг, черно шушляково яке и сини гуменки. По данни на родителите, леко заеква, има проблеми с  ориентацията за време и пространство. Хората, които разполагат с информация за издирваното дете, могат да сигнализират на тел.: 112, 033963311 в РУ Стамболийски или в най-близкото поделение на МВР.   ", "date": "2018.11.16", "title": "Внимание! 12-годишно дете изчезна в Стамболийски, виждали ли сте го? (СНИМКА)"}
{"url": "https://www.blitz.bg/obshtestvo/regioni/student-strelyal-na-protesta-v-pernik_news640102.html", "text": "Студентът, стрелял с газов пистолет във въздуха по време на протеста на перничани в четвъртък, проговори за инцидента.  „Не помня, нямам спомен. Не знам за какво говорите”, каза арестуваният Красимир пред Нова телевизия.  Младежът се изнервил от блокадата на пътя, като това станало причина за стрелбата. Според разследващите след като стрелял, студентът се отправил в посока София, но край Драгичево претърпял ПТП.  Колата му била ударена от друг автомобил. Виновният шофьор обаче бил свидетел на стрелбата и подал сигнал в МВР.  Прокуратура е започнала разследване за хулиганство.  И днес е блокирано движението по автомагистрала „Люлин“ при пътен възел „Даскалово“ заради протест срещу цените на горивата. ", "date": "2018.11.16", "title": "Студент стрелял на протеста в Перник"}
{"url": "https://www.blitz.bg/obshtestvo/regioni/golyama-opasnost-ot-eksploziya-v-burgas-video_news640093.html", "text": "Майстори заваряват метал на по-малко от 20 метра от бензиностанция в бургаския жк „Изгрев“ , намираща се до мол „Бургас Плаза“. За безразсъдното действие алармира млад мъж, който е успял да запечата близо минута взривоопасно видео, пише flagman.bg.  На кадрите се вижда, че в момента на снимане, на бензиностанцията газ зарежда голяма цистерна. Редно е да се спомене, че разстоянието, въпреки че изглежда малко, е в допустимите норми. Това обаче не прави ситуацията по-малко спорна, тъй като при евентуален теч на газ, дори и най-малката искра може да вдигне целия регион във въздуха.  Видеото е заснето днес около 16 ч. и със сигурност ще предизвика сериозни полемики. , коментира в съобщението младият автор на кадрите.  ", "date": "2018.11.16", "title": "Голяма опасност от експлозия в Бургас? (ВИДЕО)"}
{"url": "https://www.blitz.bg/layfstayl/svetski/vits-na-ivo-nikodimov-ot-bnt-podpali-mrezhata_news640103.html", "text": "Бившият водещ на сутрешния блок на БНР се подигра индиректно на Захари Бахаров. Това стана с виж, който журналистът бе публикувал на стори в профила си в социалната мрежа.  Ето и вицът:   \"- Какво учиш?   - Актьорско майсторство.    - Какъв профил - реклама на банка или водещ на лотарийна игра?\"  Естествено на всички стана ясно, че едната препратка е към водещият на една от лотариите по телевизията. Според потребители в социалната мрежа, главната цел на Никодимов била да покаже колко трудно може един артист да се реализира у нас и какво се налага да прави.  А вие какво мислите?    ", "date": "2018.11.16", "title": "Виц на Иво Никодимов от БНТ подпали мрежата!"}
{"url": "https://www.blitz.bg/obshtestvo/tomislav-donchev-za-protestite-chetokh-za-men-che-iskat-da-mi-otrezhat-chervata-i-da-vlachat-chasti-ot-tyaloto-mi-po-ptya_news639941.html", "text": "Трудно е да коментирам протеста с две думи. Нямам морално право да говоря срещу правото на гражданите да протестират, понеже аз съм протестирал много. Това заяви вицепремиерът Томислав Дончев в ефира на Нова тв.\"Всеки опит да се определи протестът с една дума ще е неточен. Имаме спонтанно протестиращи, защото и частният сектор, и самата държава имат кусури. Естествено има и партийна закваска и различни партии, така че има всякакви. В крайна сметка протестът си е законно право на гражданска изява. Дори не е задължително да има искания, а само гняв и недоволство - обществото има право да го изрази\", добави политикът.  \"В мрежата към мен е имало заплахи - да ми отрежат червата и да се влачат различни части от тялото ми. Полицията не се задейства. Спирането на магистралите и други подобни неща вече е незаконно. Тук мярата е много фина. Едно е да си недоволен, да критикуваш и обвиняваш правителството. Друго е например някой директно да разработва сценарий за държавен преврат - това е незаконно. Призовавам всички протестиращи да се опитат да не пречат на другите, докато демонстрират своите искания\", каза още Дончев.  Запитан за евентуален контрапротест, той заяви: \"Аз съм убеден, че, ако се обяви подобна организация, може да стане впечатляващо мероприятие. Но тези, които няма как да се явяват на протест, са управляващите - това е несериозно\".  Относно данъка \"стари коли\" Дончев каза: \"Ако не се въведе този данък, няма да се случи нищо фатално. А и очакваните приходи от него не са нещо сериозно. Трябва да проведем сериозно разговора какво правим с чистотата на въздуха и старите автомобили, които го замърсяват. Трябва да изберем какво искаме\".    ", "date": "2018.11.16", "title": "Томислав Дончев за протестите: Четох за мен, че искат да ми отрежат червата и да влачат части от тялото ми по пътя"}
{"url": "https://www.blitz.bg/politika/borisov-spomena-grtsiya-i-obyasni-zashcho-nyama-po-dobro-myasto-ot-evropeyskiya-syuz_news639953.html", "text": "Няма по-добро място от Европейския съюз. И Гърция като изпадна в криза, кой застана до нея - Европейският съюз. Ако стане проблем, кой ще ни помогне най-много - НАТО и ЕС. Това заяви министър-председателят Бойко Борисов в изказването си пред участниците в Третата среща на високо равнище в Солун, посветена на европейската перспектива, свързаността, индустриалното развитие и сътрудничеството със Западните Балкани.  „Нашата свързаност е и геостратегическа във всяка една сфера. И колкото по-скоро видим Македония в ЕС и НАТО, толкова по-добре за България и Гърция“, каза още Борисов. Той посочи, че някои неща трудно се приемат, както и с десетилетия трупаните исторически конфликти, но дали това е изгодно за бизнеса. „Не е ли добре да има свързаност София-Скопие, да имате София-Солун, но и Солун-Скопие-Тирана-Белград? Така и бизнеса, и транспортните коридори всеки да ги предпочете там, където му е удобно“, каза още премиерът Борисов.  В обръщението си към лидерите от балканските страни той риторично запита какво по-добро от това Гърция да има излаз на Дунав, а по този начин да се развиват Дунавската, Румънската, Черноморската стратегия. „На Бургас да имате кей и вие, а съответно България и Севера да имаме - в Солун и Александруполис“, обърна се премиерът Борисов към гръцкия си колега Алексис Ципрас.  Българският министър-председател подчерта, че вече е време да спрем да говорим за Западни Балкани, тъй като Гърция, Румъния, България, които вече са в ЕС, не могат да бъдат изключвани или разделяни в ключови сфери. Борисов сподели пред форума в Солун идеята Александруполис да бъде свързан с магистрала и да се модернизира жп линията с Бургас, припомни и важни акценти от Четиристранната среща на високо равнище във Варна, на която гост по покана на българския премиер бе израелският му колега Бенямин Нетаняху.  В изказването си министър-председателят Борисов се фокусира още върху важни за региона инфраструктурни отсечки и върху газовата свързаност. „В момента няма нищо, което да ни спира да продължим да развиваме търговските ни отношения, стокооборотите, както и тази свързаност, за която говоря“, завърши Борисов.  В Третата среща на високо равнище в Солун, която се домакинства от премиера на южната ни съседка Алексис Ципрас, участват още министър-председателят на Сърбия Ана Бърнабич, вицепремиерът на Румъния Ана Бирчал, министри от региона.    ", "date": "2018.11.16", "title": "Борисов спомена Гърция и обясни защо няма по-добро място от Европейския съюз"}
{"url": "https://www.blitz.bg/politika/novi-zakonovi-promeni-zatyagat-kontrola-za-vinetkite-i-tekhnicheskite-pregledi_news639933.html", "text": "Ако не сме платили винетна такса, няма да бъдем допускани до технически преглед, както и да напуснем страната. Това предвиждат нови промени в Закона за движение по пътищата, предложени от народни представители от ГЕРБ. Измененията целят по-ефективно събиране на таксите и надграждане на настоящия режим, обясни пред Дарик депутатът Станислав Иванов.   По думите му е предвидено, ако промените бъдат приети, те да започнат да функционират още от догодина.     Основната идея, според Иванов, е, че хората, които са хванати да карат, без да са заплатили винетна такса, няма да бъдат глобявани, както досега, а първо ще получават възможност да си платят т. нар. компенсаторна такса.  Както вече е известно, предвидено е винетките да бъдат електронни, а не със стикери, както в момента, и ще може да се закупуват от специални центрове:     \"За шофьорите няма нищо да се промени, просто затягаме малко контрола по отношение на събирането на пътните такси, преди да напуснат границата. Това е нещо изключително важно, което трябва да знаят всички ползватели на пътната мрежа в България. А именно - ако имат неизплатени такси към АПИ, тези такси ще им се наложи да ги платят, преди да напуснат страната. Когато една кола отиде на гранично контролно-пропускателния пункт, там ще се провери дали има такива задължения. Ако има такива задължения, тези задължения ще му бъдат взети. Има право и да обжалва, ако иска, но няма да може да напусне страната. Това е нещо изключително важно, което се въвежда за първи в нашата страна, защото до момента електронните фишове на КАТ се обжалват или не се плащат и камионите, или колите могат да напуснат страната. Това нещо вече няма да е възможно, благодарение на тази система, която се въвежда. Ще има доста сериозни промени в Агенция \"Митници\", Гранична полиция, КАТ, Изпълнителната агенция. Но те целят да се събират таксите от длъжниците“, посочи Иванов.     \"Когато шофьор реши да преминава граница и да напусне страната, тогава ще се направи тази проверка. Дори имаме идея, първоначално, когато започне тази система да работи, да се прави тази проверка малко преди самия граничен пункт, за да може да се знае кой е изряден и кой не е. И тези, които не са, да могат да отидат и да си заплатят таксата, а не да се трупат колони автомобили на границата“, каза още той.  Иванов допълни, че новият режим ще доведе до много по-ефективно събиране на задълженията от нередовните шофьори. Ако, например, нарушенията бъдат констатирани на излизане от страната, предложените промени предвиждат директно плащане на място, което няма да доведе до съставяне на акт.     Плащането на пътната такса води до освобождаване от административно-наказателна отговорност и това изрично е записано в проекта. Според депутата до затруднение при преминаването на границата няма да се стигне, тъй като системата била добре измислена и представителите на институциите щели да бъдат координирани помежду си.  ", "date": "2018.11.16", "title": "Нови законови промени затягат контрола за винетките и техническите прегледи"}
{"url": "https://www.blitz.bg/analizi-i-komentari/deputatt-mikhail-khristov-srazi-kolegata-si-ot-nfsb-za-skandalnata-mu-iztsepka_news639967.html", "text": "Депутатът от „БСП за България“ Михаил Христов, който е и член на социалната комисия в парламента, изригна с гневен пост срещу колегата си от НФСБ Петър Петров. Повод за гнева на параолимпиецът са думите на Петров, че децата с увреждания трябва да бъдат оставени от родителите си в домове.  Ето какво написа Михаил Христов в личния си фейсбук профил (публикуваме думите му без редакторска намеса):  „Срам ме е. Срам ме е от изказването на колегата ми от НФСБ Петър Петров и макар ми е трудно да осмисля безумното му изказване, изпращащо децата с увреждания в домове - питам :  - Г-н Петров, какво трябваше да се случи с мен след инцидента, който ме сполетя на 14 годишна възраст? Да бъда захвърлен в дом ли? Как щеше да повлияе това на моята психика, израстване, дали ако бях далеч от родителите си и тяхната грижа щях ли да се амбицирам да стана студент, да следвам Право, да постигна три световни рекорда и в момента щях да бъда Ваш колега и да опитвам да променям суровите дългогодишни закони, изковани именно за хората с увреждания?  Пиша този статус преди гласуването на много важни промени в закона за хората с увреждания. Наясно съм колко разлюляна е държавата в момента и колко е развълнуван народът от всички неправди, с които е заставен да се примири, но призовавам медиите да следят случващото се следващата седмица и гласуването на моите колеги, защото това за пореден път ще даде отговор на въпроса - имат ли право на НОРМАЛЕН живот хората с увреждания в България?“.       ", "date": "2018.11.16", "title": "Депутатът Михаил Христов срази колегата си от НФСБ за скандалната му изцепка"}
{"url": "https://www.blitz.bg/obshtestvo/regioni/bencho-benchev-svsem-go-zaksa-no-obyavi-interesni-neshcha-za-zhenata-na-mito-ochite-i-burgaskite-protesti_news639955.html", "text": "„Снощи мой адвокат разпечата всички публикации, които през последните няколко дни свързват името ми с кукловодство, режисиране и ръководене на хора от протестите в Бургас. Толкова много съм разстроен от помията, която без причина се излива върху мен, че нищо няма да ме спре да се защитя като човек”. Това обяви бизнесменът Бенчо Бенчев, който допреди 2 месеца бе зам.-председател на ОбС Бургас от квотата на БСП, но партията се дистанцира от него заради образуваното дело за укривателство на Димитър Желязков-Очите, издирван от Интерпол, пише Флагман.бг.  „Свързах се с Мартин Пенчев, когото познавам, но никога с него не съм правил бизнес, нито имам други допирни точки. Това стана късно снощи. Помолих го, съвсем човешки, да се оттегли от организирането на поредния протест, който виждам, че ще бъде в неделя от 12 часа. Аз сега научих, че се готви такъв протест. Нямам пръст и в това, което Пенчев е оглавявал  . Не зная доколко съм му повлиял върху решението, не съм в състояние да го заплашвам - той на мен никакъв не мие. Но както виждате, в публичното пространство, всичко рефлектира върху мен без да имам вина. Намирам се в София, здравето ми отново се влоши рязко”, каза Бенчев, който напоследък се бе оттеглил от всякакви публични изяви и дойде на редовна сесия за първи път едва преди две седмици.  За своя племенник от Карнобат Бенчев Господин Велев той посочи, че фирма, в която името му е стояло редом до това на Антигона Янулис – жената на Димитър Желязков - Митьо Очите, е била регистрирана, но никога не е работила. Когато Господин Велев узнал името, до което неговото щяло да се появи в регистъра, казал че няма да поеме подобна отговорност.  „Не мога да отговарям за делата на всички хора, развиващи свой бизнес. Гарантирам за своя племенник Господин, че е почтен човек. Самият той е много притеснен от замесването на името му в негативен план”, заключи Бенчев.  В стъклената сграда срещу хотел „България”, където се намира централата на „Бенмар” – основната фирма на Бенчо Бенчев, действително са регистрирани десетки компании.   Бизнесменът обаче е категоричен, че не може да носи отговорност за всички хора, стоящи зад фирмите с адресни регистрации и адреси за кореспонденция в неговата сграда.  Самият той щял да предостави на съда документи затова, че е инвалид над 90 % и с напреднало заболяване от паркинсон, от вчера насам рязко е влошило състоянието му. Бенчев говореше по телефона трудно и с помощта на адвокат, уточнява Флагман.бг.  ", "date": "2018.11.16", "title": "Бенчо Бенчев съвсем го закъса, но обяви интересни неща за жената на Митьо Очите и бургаските протести"}
{"url": "https://www.blitz.bg/obshtestvo/vmro-obyavi-razgranichavame-se-ot-nfsb-za-protestite_news639981.html", "text": "ВМРО не споделя начина, по който депутати от НФСБ коментират протестите. Това обяви депутатът Александър Сиди във фейсбук. От ВМРО подчертаха, че позицията на Сиди изразява позицията на партията.\"Никой представител на Организацията никога не си е и не би си позволил да употреби подобни думи по адрес на трети лица\", заяви народният представител.  Ето го и целия текст на публикацията на Сиди:  \"Разграничавам се от изказванията на мои колеги от НФСБ. Аз, а и всички мои колеги във ВМРО не споделяме начина, по който депутати от НФСБ коментират протестите. Дори, когато имаш различни виждания от тези на някоя група граждани, трябва да уважаваш законното им правото да ги изявят. Още по-ужасно е да нападаш майките на деца, които съдбата е ощетила така жестоко. Никой представител на Организацията никога не си е и не би си позволил да употреби подобни думи по адрес на трети лица. Животът на тези семейства е достатъчно тежък, за да бъдат подлагани на допълнителни унижения. Ние от ВМРО дълго работихме с Национално представителните организации на хората с увреждания, за да намерим най – приемливия вариант за работеща реформа, за да помогнем на всички в неравностойно положение да водят достоен и пълноценен живот. Не приемам всички непремерени изказвания и отказвам да нося отговорност за тях. Искаше ми се медиите да бяха обозначавали по – точно, че репликите, които разбуниха обществото са направени от \"фронтоваци\", а не от обобщаващото \"патриоти\". Върху патриотизма не трябва да се поставят кални клейма\". ", "date": "2018.11.16", "title": "ВМРО обяви: Разграничаваме се от НФСБ за протестите"}
{"url": "https://www.blitz.bg/politika/prezidentt-otpravi-interesna-pokana-km-boyko-borisov-shche-ya-prieme-li-premiert_news639983.html", "text": "Готов съм да приема лидера на ПП ГЕРБ Бойко Борисов и да изслушам неговата визия за справяне с корупцията по високите етажи на властта, за прекратяването на катастрофалния срив на инвестициите, за икономическото догонване на държавите от Централна и Източна Европа, които се откъснаха далече напред по темпове на икономически растеж и качество на живот. Това каза пред журналисти президентът Румен Радев.   В отговор на въпрос това покана за среща ли е, президентът посочи: „Да, отворен съм“. „Корнелия Нинова като лидер на БСП поиска да ме запознае със своята визия за България“, припомни Румен Радев. „Нека не бъркаме закон със визия. Вече много ясно поясних, че няма как президентът да обсъжда с депутати закони, които са в процес на изготвяне“, заяви държавният глава.   „ Българите ясно осъзнават, че всички действия и извинения на властта оттук нататък имат една цел - да не загубят властта, с която са се сраснали”, каза още той. „Президентът не може да иска оставки на когото и да е. Винаги ще бъда на страната на гражданите. Те виждат, че не са приоритет за сегашното управление и то губи доверието им“, заяви той, цитиран от Фокус.  „Според мен е важно всяка власт, независимо дали сегашната или следващата, ясно да разбере, че няма да може да управлява по досегашния начин“, коментира Румен Радев. „Българите все по-решително и организирано ще търсят правата си, защото се измерват не само с миналото, а и с държавите около нас“, обяви държавният глава.  Според него протестите са закономерни и основателни. Попитан каква трябва да бъде реакцията по повод думите на депутата от „Обединени патриоти“ Петър Петров за децата с увреждания, Румен Радев каза: „Вече изразих мнението си по тази тема. Правителството трябва да реагира, коалицията трябва да реагира. За мен такива изказвания категорично са недопустими от управляващи“.  ", "date": "2018.11.16", "title": "Президентът отправи интересна покана към Бойко Борисов, ще я приеме ли премиерът"}
{"url": "https://www.blitz.bg/politika/karaday-za-skandala-s-nfsb-nikakvi-izvineniya-veche-ne-vrshat-rabota_news639985.html", "text": "ДПС няма какво ново да добави към декларацията си по адрес на НФСБ, вицепремиера Валери Симеонов и изказването му по адрес на майките на децата с увреждания. Това заяви в кулоарите на парламента лидерът на партията Мустафа Карадайъ по повод изказванията на депутати от партията на Валери Симеонов. Един от тях - Петър Петров, обяви, че децата трябва да отидат в детски домове, за да може майките им да се трудят.  „По тази тема не мога да кажа нищо ново като позиция на ДПС. Всички са запознати с нашата декларация от 24 октомври. В нея ясно казахме, че никакви извинения вече не вършат работа. Нещо повече – ние определихме ситуацията като воденичен камък не само на шията на ГЕРБ, а и на цялата страна“, каза Карадайъ.  Той отново подчерта, че отговорността за структурата и състава на един кабинет я носи премиерът.  „Нашата позиция е или отстраняваме не един вицепремиер, или оставка на цялото правителство, или позорът е за цялото общество.  В тази връзка, включително и изявленията от вчера, мога да кажа, че най-големият враг на патриотизма е национализмът“, заяви Карадайъ.  ", "date": "2018.11.16", "title": "Карадайъ за скандала с НФСБ: Никакви извинения вече не вършат работа!"}
{"url": "https://www.blitz.bg/layfstayl/skorost/tsyalata-mrezha-govori-za-tozi-vartburg-parkiran-na-ppa-na-gorna-banya-snimki_news639859.html", "text": "Изоставени трошки могат да се срещнат по улиците на всеки един български град. Някои са стари представители на руската автомобилна индустрия, други са със спукани гуми и не могат да се движат, но заемат паркоместа.   За съжаление, собствениците им са решили, че е по-лесно да ги зареждат на улицата или пред блока и изобщо не се интересуват дали пречат на някого, или не.  В Горна баня обаче дадоха пример на всички притежатели на трошки за какво може да се използва един стар автомобил.  Колата марка „Вартбург”, която отдавна не служи на собствениците си за придвижване от точка „А” до точка „Б”, от известно време е превърната в нещо много красиво. Кадри със стария германски автомобил се появиха във фейсбук групата „Забелязано в София” и определено успяха да очароват интернет потребителите.    ", "date": "2018.11.16", "title": "Цялата мрежа говори за този \"Вартбург\", \"паркиран\" на пъпа на Горна Баня (СНИМКИ)"}
{"url": "https://www.blitz.bg/politika/angel-dzhambazki-vlastta-ne-e-na-vsyaka-tsena-no-sled-ostavkata-sledvat-bsp-i-dps_news639989.html", "text": "През последната седмица възгласи за оставка огласят площадите на големите градове. Майките на деца с увреждания не спират да протестират срещу вицепремиера Валери Симеонов и настояват за оставката му. Припомняме, че той ги нарече \"кресливи жени с уж болни деца\".   Коментарите от страна на НФСБ, който шокират протестиращите майки, продължават. Премиерът Бойко Борисов бе категоричен, че няма основания за оставка.   \"Всеки български гражданин има право на протест. По-добре е когато хората са активни в обществото, а не само от вкъщи да коментират. Важно е обаче какви са резултатите. Протестиращите искат оставка на правителството, което значи да се формира правителство с БСП и ДПС. Хората, които протестират, трябва добре да знаят, че оставката на сегашното правителство ще върне тези партии на власт\", обясни евродепутатът Ангел Джамбазки.   В студиото на \"България сутрин\" той недвусмислено заяви, че нито едно управление не може да бъде на всяка цена. \"Не може да седиш във властта на всяка цена. Предстоят европейски избори, на които ще се види мнението на обществото за управлението. Тези избори може да бъдат приети като вот на доверие или недоверие към правителството\", посочи той.   Според него протестиращите хора въстават срещу политическата система.   \"Те искат народът да управлява. Но това трябва да бъде облечено по юридически начин. Говорим за промяна на конституцията. Управлението е съставено от 4 подписа – премиерът и тримата вицепремиери. Всеки трябва да си подбира думите. Има видима промяна в хората, които отиват на тези протести. Ако в началото бяха лично засегнати майки на деца с увреждания, сега са здрави и прави мъже – подозирам политическа намеса в протестите от страна на ДПС\", отбеляза още гостът пред Bulgaria ON AIR.   \"Не че правителството не прави глупост след глупост – екзотична е идеята да вдигаш данъци в изборна година. Екзотично е да не се каже колко точно ще бъде увеличението. Има ли критична маса български граждани, които иска дадено нещо – ще трябва да получат удовлетворение\", изтъкна Джамбазки.    ", "date": "2018.11.16", "title": "Ангел Джамбазки: Властта не е на всяка цена, но след оставката следват БСП и ДПС"}
{"url": "https://www.blitz.bg/analizi-i-komentari/prof-nikolay-slatinski-obyavi-koi-sa-chetirite-izmereniya-na-krizata-v-blgariya-i-koy-mozhe-da-ni-izvadi-ot-neya_news640005.html", "text": "Кризата в България има четири измерения - тя е политическа, финансова, икономическа и ценностна. Четири са и основните характеристики на сегашната ситуация, които говорят за навлизането ни в дълга вълна на нестабилност и резки, понякога силно противоречиви, трудно контролируеми промени.     1. ГЕРБ са изчерпали своите управленски възможности. През годините те все повече се нуждаят от подкрепата на други партии, вкл. и на партия-идиотка - във всеки парламент има по една такава. А това говори за нарастващо безсилие и спихващ се потенциал. Няма как внезапно в ГЕРБ да се появят нито нови идеи, нито нови лица, нито нов тип поведение, нито нова енергия за нещо съзидателно.  2. Сегашният политически модел не може повече да бъде поддържан и следователно не може да продължава съществуването си. Той доведе до превръщането на властта в йерархия от мрежи - на всяко ниво се изгражда мрежа, която се храни с корупция и концентраторът, сгъстъкът, сплъстъкът, хъбът, т.е. водещата група в тази мрежа трупа ресурс, който да ѝ позволи да се издигне по-високо в йерархията, за да има много повече възможности за трупане на ресурс и, съответно, за издигане в йерархията.    А най-висшата властова група, тази на върха на йерархията, се стреми само към едно - да стане част от олигархията. Такава конструкция на властовия механизъм е достигнала своя максимум, започва да се руши под тежестта си и да се превръща в основна заплаха не само за националната сигурност, но и за самата държавност в България.      3. Българската икономика е деградирала до състояние да не може да поддържа жизнените функции на държавата. Това е консуматорска, клептоманска, кланова, трофейна икономика на назначените \"бизнесмени\". Тя потребява обществен (държавен и европейски ресурс), влага го в бетон и асфалт, в неща, които не могат да се изнасят, задъхва се от недостиг на квалифицирани работни места (които не създава) и от дефицит от високи технологии (които не внедрява), не разработва, не произвежда и не експортира, а претака, препродава и препира. Затова заради нея България чрез кредити и внос изяжда бъдещето на следващите поколения. В един момент всичкото бъдеще, което може да бъде изядено, се оказва изядено и по-нататъшното функциониране на икономиката става блокирано, превръща се в тъпчене на място, декапитализация, движение на заден ход и нови вълни на емиграция - не просто на кадърни и пробивни хора, а на всеки, който се чувства излишен тук дотолкова, че независимо от шансовете си за успех на Запад - решава да се изнесе от родината си.      4. Най-пострадалото поколение на Прехода - това на родените 1965-1975 г., вече навлиза в периода на изчерпване на възможностите си за успех и развитие, за движение нагоре по статусния вертикал и за смяна на професията и-или поминъка.   Това поколение е на вълна равносметка. И като цяло тази му равносметка от Прехода е негативна. То тегли чертата и се вижда губещо. И няма някакъв запас от воля и здраве, знания и алтернативи, за да си повярва, че не всичко е загубено. Затова настроението му е протестно, яростно, отчаяно и донякъде озлобено. То не знае какво трябва да се прави нататък, а и обикновените хора не са длъжни да знаят това, нито да чертаят стратегии - те затова са обикновени хора. Но то знае какво повече не бива да бъде нататък. Те не се За, те са Против. Те не искат това, което е досега, да продължава и занапред.      Ако моето поколение - 1955-1965 г. навлезе в Прехода с постигнати някои неща - създадено семейство, утвърдена професия, собствен дом, мрежа от социални контакти, т.е. имаше запас от прочност, от ресурси, с които да посрещне драматизма на промените;      и ако поколението 1975-1985 г. (да уточня, че всички години приведени тук са донякъде условни!) започна своята социална реализация директно в кипежа на демокрацията, в реална и сложна среда, благодарение на която формира своя характер, мобилност, принципи и средства за оцеляване и развитие;     то поколението 1965-1975 г. имаше жестокия малшанс да бъде възпитавано, учено, подготвяно и насърчавано за живот в едни (соц) условия и точно когато навлезе в живота, всичко се промени и то трябваше да се гмурне от първия си ден като самостоятелни и активни субекти, в качествено различните (кап) условия. Все едно да е тренирано през цялото време за дълъг скок и в момента, в който за първи път излиза на стадиона, да му кажат, че дисциплината е вече висок скок. Това му донесе много мъки и страдания, битки и разочарования. Ето защо то днес е сърдитото и недоволно поколение. То днес е на площадите. И трябва да се знае, че с всяка измината седмица, с всеки изминат месец, с всяка измината година нови и нови хора от това поколение ще достигат до ръба на равносметката и тази им равносметка ще ги изкарва на площадите. И те ще бъдат на тези площади решителни, агресивни, смели и непримирими. Тяхното излизане на площадите тепърва започва и няма да приключи скоро.      Тъпа мисъл е, че, виждате ли, БСП ги ръчкала. БСП, вярна на себе си, се прилепва до протестите, за да паразитира върху тях и те да свършат работата ѝ, за която тя е нескопосана и неадекватна. Но дори и тези протести да я докарат на власт, те ще продължат и когато тя е на власт, при това с още по-голяма сила, защото ако ГЕРБ е виновен за ада на втората половина на проваления в много отношения Преход, то БСП е тази, която в първата половина на Прехода попречи в най-голяма степен Преходът да сполучи. А и по принцип и по инерция в България най-лесно се протестира срещу БСП и тя е най-лека за сваляне от власт.      Така че ни чакат много трудни и много на брой години. Те могат да бъдат и не чак толкова непоносимо трудни и не чак толкова непозволимо значителни на брой, ако поколението 1965-1975 (най-вече) излъчи качествени лидери с качествена програма. Това поколение сега е на площадите, но неговите най-добри представители трябва да излязат на сцената - на сцената на управлението.      Първо, за да изнесат като Фортинбрас политическите трупове от нея;  сетне, за да отворят демократичните прозорци и да проветрят застоялата и започнала да вони политическа атмосфера в страната;  после, за да предложат реалистичен, модерен, европейски и демократичен път за излизане от тежката политическа, финансова, икономическа и ценностна криза;  и накрая, за да запретнат ръкави и да изтеглят България от блатото на постпреходното статукво и застоя на прогнилата с некомпетентност, арогантност, нарцисизъм, лошо възпитание и безпътица \"стабилност\".      Алтернативата на този позитивен сценарий е агония, преминаваща в хаос, израждаща се в анархия и завършваща с разпад. Коментар на проф. Николай Слатински  ", "date": "2018.11.16", "title": "Проф. Николай Слатински обяви кои са четирите измерения на кризата в България и кой може да ни извади от нея"}
{"url": "https://www.blitz.bg/politika/momentalna-reaktsiya-borisov-obyavi-priema-li-pokanata-na-prezidenta_news640011.html", "text": "Премиерът Бойко Борисов прие поканата на президента Румен Радев. БЛИЦ припомня, че  .  Така държавният глава отговори на критиката на министър-председателя защо е приел БСП, а не приема депутатите от ГЕРБ. Радев допълни, че има разлика между визия и закон.  \"Приемам поканата на президента. Надявам се, че до срещата ни държавният глава ще се запознае поне с четиригодишната ни визия за управление на кабинета, както и с доклада на Еврокомисията, и заедно да ги дискутираме!\", заяви Борисов от Солун, цитиран от bTV.  БЛИЦ припомня, че  , и където стана ясно, че  с.  ", "date": "2018.11.16", "title": "Моментална реакция: Борисов обяви приема ли поканата на президента!"}
{"url": "https://www.blitz.bg/politika/soleni-finansovi-globi-chakat-vsichki-kmetove-koito_news640015.html", "text": "Глоба между 5000 и 10 000 лева за кметове, които не са взели мерки за намаляване на замърсяване на въздуха в тяхната община. Това предвижда законопроектът за чистотата на атмосферния въздух, който депутатите приеха на първо четене, предаде  .   Наред с него се предвижда да се изработят стандарти за качество на твърдото гориво, което се ползва за битово отопление - въглища и брикети. Поправките бяха гласувани с 83 гласа \"за\", 14 гласа \"против\", 42 пък бяха \"въздържал се\".   Предвижда се в случаите, когато в даден район са превишени нормите за вредни вещества в атмосферния въздух, кметовете да разработват и изпълняват програми за намаляването им.  Именно тези нови правомощия, които се вменяват на градоначалниците, бяха и основната тема на дебатите в пленарна зала, които продължиха над два часа.   Така от БСП се обявиха срещу промените, призоваха законът да не се приема, както и, че ще доведе скок на цените на твърдото гориво за битови нужди и по-специално на дървесината. От БСП разкритикуваха, че в закона се говори само за въглища и брикети, но не и за биомаса или пък за дървата за огрев, с които масово хората се отопляват. Именно последните са основна причина за замърсяването на въздуха, наред с горенето на гуми, обувки и други предмети. Друга критика на социалистите е, че кметовете нямат контрол върху предприятията, които са на тяхна територия, нито пък могат да контролират мръсния въздух, който идва от съседни общини. Според БСП има прехвърляне на отговорностите от държавата към кметовете.   Джевдет Чакъров от ДПС пък обясни, че законът има пропуски. Например липсвали санкции за лица, които ползват твърди горива за огрев, които замърсяват. Наред с това пък кметът бил мандатна длъжност и може да се окаже, че той ще бъде глобяван за бездействието на своя предшественик, тъй като наказанията ще са на база средните нива на замърсяване през последните три години. Друга критика на ДПС е, че се прехвърля на ДАМТН да следи за качеството на твърдите горива. Какво ли не им вменихте, каза той и припомни, че преди месеци на тях е дадена отговорността да следят и язовирите.   На свой ред Ивелина Василева от ГЕРБ припомни наказателната процедура срещу България от ЕК и срокът от два месеца да вземем мерки. Тя определи закона като значим.Тя посочи, че има три цели. Една от тях е въвеждане на изисквания за качество на въглищата и брикетите, които пък ще се разпишат в наредба. В допълнителните разпоредби пък имало възможност такава наредба да се направи и за дървата за огрев.  Законът дава решения, обясни тя. Въпреки това тя успокои опозицията, че между първо и второ четене част от текстовете ще бъдат прецизирани и най-вече тези за отговорностите на кметовете.  ", "date": "2018.11.16", "title": "Солени финансови глоби чакат всички кметове, които..."}
{"url": "https://www.blitz.bg/layfstayl/ptuvane/vilnyus-veche-ima-oshche-edna-neveroyatna-prichina-da-go-posetite-otidete-tam-za-da-si-premerite_news639693.html", "text": "Вилнюс, столицата на Литва, може да се похвали с най-големия бароков стар град в Европа. Оценен не само от ЮНЕСКО, но и от хилядите посетители, които прекарват часове наред в скитане из павираните му улички.  Вилнюс остава в съзнанието на посетителите си с бароковата атмосфера, с многобройните си хълмове, от които се откриват красиви гледки отвисоко, с оживените си кафенета денем и барове, неоново осветени вечер.  Отскоро, обаче, градът има нова и доста по-модерна придобивка. Тя е свързана с факта, че страната се намира на 50-то място в световния индекс на щастието, а правителството усилено се опитва да направи гражданите си по-щастливи. Новата атракция се намира в близост до катедралата в центъра.   ", "date": "2018.11.16", "title": "Вилнюс вече има още една невероятна причина да го посетите! Отидете там, за да си премерите..."}
{"url": "https://www.blitz.bg/obshtestvo/intervyu/menda-stoyanova-obyavi-senzatsionna-novina-za-tsenata-na-grazhdanska-otgovornost-vetoto-na-prezidenta-radev-i-pensiite_news639942.html", "text": "\"Гражданска отговорност\" няма да поскъпва. тази сензационна новина обяви председателят на Комисията по бюджет и финанси в НС Менда Стоянова в интервю пред  . Тя поясни още, че се подготвят текстове,които да ограничат възможността да се търсят обезщетения от разширения кръг. Ето какво още каза Стоянова: – Г-жо Стоянова, смятате ли, че с решението да сложите лимит от 5000 лв. обезщетение за роднини от поширокия кръг на загинали в катастрофи, успяхте да успокоите недоволните собственици на автомобили?  – Надявам се, че напрежението е свалено. Основните атаки бяха затова, че се оценява мъката от един загубен живот на 20 000 лв. Аз мисля, че и на 200 000 лв. и на 300 000 лв. да я оцениш, мъката на една майка за загубеното й дете няма финансови измерения. Вярвам, че решението ни да няма лимит за близките от най-тесния кръг е добро. Слагаме таван на обезщетенията до 5 000 лв. на разширения кръг лица – роднини или близки, които са емоционално свързани със загиналото лице в катастрофа. По този начин се опитваме да балансираме, така че решението на ВКС да не доведе до вдигане размера на „Гражданската отговорност“. Искам да подчертая, че говорим за лимитиране на обезщетения за причинени болка и страдание на починало лице. – Как ще коментирате твърденията на юристи, че въвеждането на лимити противоречи на чл. 52 от Закона за задълженията и договорите, където се посочва, че неимущетвени щети се определят само от съда, по справедливост?  – Таваните, които слагаме са временни, в закона има текст за изработване на методика, която да даде критерии за определяне на имуществени и неимуществени обезщетения. Подобна методика ще уеднакви практиката и ще я постави в определен коридор. Разбирам реакцията на адвокатите, защото става въпрос за адвокати, които защитават пострадали или роднини на загинали при катастрофи. Всякаква методика или таван би ограничила възможността на тези адвокати да вземат големи хонорари. Надявам се, че липсата на лимити за най-близкия кръг от роднини на загинали при ПТП-та все пак ще запази бизнеса на тези адвокати, които се хранят от този бизнес и бяха едни от най-гласовитите срещу таваните на обезщетенията.. – Методиката не е ли работа на Комисията по финансов надзор (КФН) и какво са правили досега? Защо не са създали въпросната методика, след като проблемите не са от вчера?  – Методиката ще бъде изработена от КФН заедно със социалното министерство, с министерството на здравеопазването. В работната група ще бъдат включени юристи от ВКС, от адвокатската колегия… Подобни методики има в доста страни от ЕС, някои сега изработват подобни правила. Аз не бих поставила така остро въпроса – Защо са спали досега от КФН, та няма такава методика? Всяко нещо трябва да дойде с времето си, когато всички са узрели за решението. Виждате, че и сега има противници на създаването на подобна методика. – Знаете ли с колко ще се увеличи „Гражданската отговорност“, защото независимо от лимитите кръгът на лицата, които търсят обезщетения е разширен?  – Кръгът е разширен, таванът е доста по-нисък от сумите, който се присъждат за причинена болка и страдание от съдилищата – в момента средното обезщетение е около 118 000 лв. Вече има три дела след тълкувателното решение на ВКС за разширяване на кръга на лицата, които могат да търсят обезщетение. Сумите, които са присъдени с решение на първа инстанция са около 50 000 – 60 000 лв. на човек. Става дума за братя и братовчеди. Това вече е факт, а не хипотеза. Проблемът е, че ако тези текстове за разширения кръг работят за случаи на ПТП с петгодишна давност, тогава дори при този по-нисък лимит има основание да се иска застрахователите да направят допълнително провизиране, т.е. заделяне на суми за бъдещи искове, независимо от това, че тези искове може и да не се реализират в посочените размери. Според европейска директива застрахователите са длъжни да обезпечат подобни искове и да имат пари, с които да ги платят. – Не разбрах с колко ще поскъпне „Гражданска отговорност“.  – „Гражданска отговорност“ няма да поскъпне, защото ние подготвяме текстове, които да ограничат възможността да се търсят обезщетения от разширения кръг роднини за вече приключили случаи. – За пет години назад ли?  – Да, точно така. И тогава би трябвало размерът на „Гражданската отговорност“ да не се повлияе от решението на ВКС за разширения кръг роднини. – Президентът наложи седмо вето, този път върху промените свързани със старите автомобили. Ще се съобразите ли с мотивите му?  – Ще отхвърлим ветото на президента. Той наложи вето по четири пункта от закона. За мен мотивите му не са достатъчно силни, за да ни накарат да се откажем от досегашната си позиция. Разбирам, че той иска да се хареса със своя популизъм – „разбирате ли, мисля за бедните хора“ и т.н. Но в текстовете няма противоконституционност и данъците трябва да се плащат от всички български граждани, като се държи сметка както за мощността на автомобила, т.е. колко скъп е той, така и затова как той замърсява околната среда и колко е опасен за останалите участници на пътя като технически характеристики. – След като основния ви мотив е чистотата на въздуха защо не изключихте автомобилите с газови уредби?  – Първо, те не работят само на газ, а и на бензин или дизел. Второ, ако изключехме онези, които са само с фабрични газови уредби, нямаше да бъде справедливо. Ако изключим и онези, които са с допълнително поставени газови уредби, това няма как да се контролира. Щеше да стане както с катализаторите – декларираш че имаш, а всъщност нямаш или имаш, но не работи. Когато се прави един данъчен закон, трябва да се мисли от една страна за справедливостта, а от друга страна, за възможността той да работи и да бъде събиран данъка. Ако един данък не може да бъде администриран от общинската администрация, той просто няма да влезе в бюджета. Затова се спряхме на екологичната категория, която гарантира, че автомобилът има такива технически параметри, които не дават отражение върху околната среда. – Не беше ли по-логично, вместо да се вдигат данъците за стари автомобили, да се наложат високи екологични такси за вноса на стари автомобили?  – Подобно решение щеше да доведе до повишаване на цената на старите автомобили и щеше да предизвика същата реакция, че ограничаваме възможността на по-бедните хора да купуват по-евтини автомобили. Има много варианти, но всеки един от тях в крайна сметка трябва да бъде платен от този, който замърсява околната среда и е опасен на пътя за останалите. Подчертавам, че увеличението е малко. Старите автомобили бяха и ще продължат да бъдат с най-ниския размер на данък. Увеличението ще го изберат общините, а коефициентът е от 10 до 30 %. минималното увеличение от 10 % не представлява никакъв финансов проблем. Ако за вашата кола сте плащали 100 лв. данък, сега ще плащат 10 лв. повече. Нали разбирате, че поскъпването е с по-малко от лев на месец? – Как ще отговорите на обвиненията на опозицията, че Бюджет 2019 е предизборен, че в него липсват философия и политики?  – Фактът, че упреците са от такъв характер показва, че няма какво да критикуват в бюджета. Да, той е предизборен, защото всяка година има избори. Да си спомняте година без избори, освен 2017? Клише е обвинението, че липсват политики. Напротив, има политики и те са изведени – образование, отбрана, социална и политика по доходите. Политиката по доходите за първи път се появява по този начин в бюджета. Тя е директно насочена към тези, които директно получават финансиране от бюджета. Отделят се 150 млн. лв. за хората с увреждания, дават се 40 млн. лв. допълнително за компенсиране на социално слаби, за енергийни помощи. Бюджетът за социално подпомагане вече клони към милиард и половина. Това е сериозна цифра. В здравеопазването бюджетът е увеличен с над половин милиард, в сравнение с миналата година. Някои ще кажат, да, ама ще има ли промяна в качеството. Промяна в качество има, защото са закупени апаратури от най-ново поколение, реимбурсират се най-новите медикаменти. Всичко това е пари и подобрява услугите за болните. – Какви предложения за промени в проектобюджета са внесени, между първо и второ четене?  – Голяма част от внесените предложения са на БСП. И те са горе-долу такива, каквито са били всяка година. Те си правят пиар политика през бюджета. Всеки един народен представител е изброил населените места в своя избирателен район, не само общини, и за всяко селище е предложил пари за някакъв проект. Това е тяхна стара пиар практика. Всеки депутат от БСП ще може да излезе на трибуната и да обясни пред телевизионните камери, колко се грижи за своя избирателен район. От ГЕРБ засега имаме едно предложение и то засяга минималния осигурителен доход, върху който следва да се осигуряват земеделските производители. Миналата година ние го увеличихме от 300 лв. на 360 лв., като по принцип се разбрахме, че това увеличение трябва да продължи през следващите години на стъпки, защото прагът е изключително нисък. Получава се така, че внасяйки осигуровки, на практика селскостопанските производители не могат да си осигурят дори минимална пенсия. И са на социална пенсия, или минималната им пенсия се допълва от вноските на другите хора и това не е справедливо. Тъй като прагът дълги години е задържан, сега е трудно да се навакса изведнъж, защото би натоварило хората. Затова предлагаме тази година прагът да е с една стъпка нагоре – т.е. да стане 400 лв. – Синдикатите настояват за увеличение на майчинските и за повишение на минималното дневно обезщетение за безработица. Какво показват разчетите и възможно ли е да има движение по тези проблеми?  – Безработица почти няма, така че минималното обезщетение за безработица не е актуална тема, а популистка. Пари във фонд „Безработица“ има, но аз смятам, че не бива да ги харчим сега, увеличавайки това обезщетение. Тъй като в момента се търси работна ръка от всякакъв характер – високо- и нискокласифицирана. Знам, че икономическият цикъл не е постоянен, а променлив. Ще дойдат години, в които ще имаме спад в икономическия цикъл и вероятно повишаване на безработицата, тоест сега трябва да събираме пари, за да подпомогнем в такъв случай реално хора, които ще имат нужда. В този смисъл не приемаме това предложение, тъй като не виждаме смисъл в него. Относно майчинските, говорейки за увеличението за гледане на дете от втората година, искам да отбележа, че това обезщетение не сме предвидили да бъде увеличено, защото смятаме, че трябва да стимулираме майките да се върнат по-рано на работа. Има работни места, където ще получават и по-висока заплата. Построиха се много ясли и градини в големите градове, единствено София, може би, остана с известен дефицит на места. Не само Европейския съюз, но и в света имаме най-дългото майчинство. Не виждаме, защо едни 30 или 40 лева, които не биха допринесли кой знае колко, да бъдат отделяни по това перо, вместо да бъде насочвано към по-важни пера – пак в социалната сфера и насочени към хора, които наистина имат нужда от подпомагане в неравностойно положение и т.н. В този смисъл политиката е да стимулираме майките да работят и да учат. – Защо максималният осигурителен доход в страната се повишава от 1 януари 2019 година, а в същото време таванът на пенсиите се вдига от лятото, защо се получава това разминаване?  – На практика, защото от юли се повишават всички пенсии – и максималната, и всички останали.  – Тоест таванът се увеличава от 900 лв. на 1200 лв.?  – Точно така, от 1-ви юлище се увеличат всички пенсии. – Непрекъснато се вдига шум около това, че преките чуждестранни инвестиции се свиват, какви са прогнозите ви за 2019 година?  – Интересното е, че това най-много се говори от социалистите, които единия ден говорят, че няма преки чуждестранни инвестиции, а другия – че в България идва един чуждестранен капитал, който изсмуква жизнените сокове на българския бизнес, дава ниски заплати и влиза в картели. Не знам това състояние, за което мисля, че медицинският термин е „шизофренно“, как се вписва в левицата. Преките чуждестранни инвестиции са важни не само като пари, а и като “know how” (термин от англ. език – специфичното знание, необходимо за изпълнение на дадена задача – б.а.) и технология, която идва в България. Затова за нас е важно преките чуждестранни инвестиции от една страна да бъдат в иновативната сфера, а от друга – в производствената сфера за иновативни производства, където те имат траен характер. Когато дойдеш в България и построиш завод, докараш машини, назначиш хора, тази инвестиция има траен характер. Трябва да отбележа, че инвестиции от рода на ишлемеджийското производство, които слава Богу спадат, няма да дадат ръст на доходите. Не бива да плачем за преките чуждестранни инвестиции въобще, а трябва да търсим и да приличаме високо технологични. Но за да изберат нашата страна ние трябва да предложим подходящо образована работна ръка. Точно заради това приоритет, за поредна година, на правителството е образованието, защото само подходящото образование, отговарящо на изискванията на новите технологии, би могло да привлече такива инвеститори в България.  ", "date": "2018.11.16", "title": "Менда Стоянова обяви сензационна новина за цената на \"Гражданска отговорност\", ветото на президента Радев и пенсиите"}
{"url": "https://www.blitz.bg/layfstayl/skorost/stotarka-za-smyana-na-gumite-na-kolata-pred-bloka-i-khotel_news639947.html", "text": "Трета седмица се извиват опашки пред гумаджийниците. Уплашени от идващото лошо време, по-закъснелите шофьори се тълпят още преди сервизите да са отворили врати, за да минат по-бързо.  Красимир от най-големия квартал на София - „Люлин“, е бил предвидлив и се наредил от 7.00 часа пред един от сервизите в 8-а част на жилищния комплекс. Ще даде около 220 лева за четири китайски, но нови 14-цолови гуми. Следващият по големина диаметър е с 40 лева по-скъп, а за 16 цола гумите стъпват на 80 лева на брой. Ако искате реномирана марка, ще трябва да се бръкнете по-дълбоко в джоба. Тук цените започват от 340 лева за четири гуми 14 цола до 600 лева за 16-ките, пише  .   \"Мераклии за поизносени и евтини галоши има, но все по-малко“, разказва собственикът на центъра Антон Церов.  \"Търсят евтино, но ново. Препоръчваме им да ги карат основно градско, а да не се пускат към Витоша. Иначе задължително им продавам с отстъпка вериги\", казва Церов.  Търговията онлайн на гуми се развива добре. По-съобразителните поръчват с отстъпка от специализирани сайтове. Там цените са по-тънки с 10 до 30%, но цената е без монтаж. При покупка от разстояние е добре да се информираме за година на производство и индексите за скорост и натоварване. При покупка втора ръка обаче няма никаква гаранция при какви условия са съхранявани и как са използвани. Иначе подмяната на летните със зимни е поне 20 лева за нисък цолаж и без кривини по джантите и се увеличава с 2 лева на цол, показа справка. Мобилните сервизи вече не са новост в големите градове. Срещу 60 лева монтажът и балансът стават на паркинга пред блока. Правилното съхранение на летните гуми също е от значение. Сервизите вече масово предлагат и хотел за гуми. Удължаването на експлоатационния им живот се постига, като ги предпазвате срещу влага, химикали и ултравиолетови лъчи, съветват експерти. Със сигурност мястото им не е в близост до котлите от централната отоплителна система на сградата, защото жегата има неблагоприятен ефект върху каучуковите съединения. Цената да наемете „стая“ за гумите ви за един сезон ще ви струва между 40 и 60 лева на сезон.", "date": "2018.11.16", "title": "Стотарка за смяна на гумите на колата пред блока и хотел"}
{"url": "https://www.blitz.bg/obshtestvo/regioni/nagl-makedonets-s-lskavo-vozilo-si-navleche-gneva-na-petrichani-snimka_news640044.html", "text": "Поредният пример на нагло паркиране разгневи петричани. Македонски гражданин е​​​​​​ паркирал луксозното си возило нагло и безобразно, нарушавайки правилата за движение.   Той е оставил джипа си върху тротоарната площ на входния булевард в южния град, където се пресичат две пешеходни пътеки. Това му действие не остана незабелязано и веднага си навлече гнева на местните, съобщава struma.com. ", "date": "2018.11.16", "title": "Нагъл македонец с лъскаво возило си навлече гнева на петричани (СНИМКА)"}
{"url": "https://www.blitz.bg/obshtestvo/sinoptitsite-ss-smrazyavashcha-prognoza-za-uikenda-eto-kde-shche-vali-snyag_news640076.html", "text": "През следващото денонощие над страната ще остане предимно облачно. Временни разкъсвания на облачността ще има през нощта и утре до обяд над Западна България, сочи прогнозата на НИМХ-БАН.     На места в планинските райони от Централна България и в Лудогорието ще превали слаб сняг, по поречието на Дунав - слаб дъжд. Ще духа умерен, в Източна България - временно силен вятър от север-североизток и с него температурите ще продължат да се понижават. Минималните ще са предимно между 0 и 5 градуса, в котловините на Западна България, защитени от вятъра, от минус 3 до минус 1 градуса. Максималните температури ще са между 1 и 6 градуса, малко по-високи в югозападните райони от страната.   В планините ще бъде предимно облачно, с временни разкъсвания над масивите от Западна България. На места в Предбалкана и Родопския масив ще има слаби валежи от сняг. Ще духа умерен до силен вятър от източната четвърт, който по-късно през деня ще се ориентира от юг-югоизток. Температурите ще се понижават и максималната на височина 1200 метра ще е около минус 2, на 2000 метра - около минус 7 градуса.     Над Черноморието ще бъде облачно, но само на отделни места ще превали слаб дъжд. Ще духа умерен, временно и силен северен вятър. Максималните температури ще са между 4 и 7 градуса. Температурата на морската вода ще е 15 - 16 градуса. Вълнението на морето ще е 2-3 бала. ", "date": "2018.11.16", "title": "Синоптиците със смразяваща прогноза за уикенда, ето къде ще вали сняг!"}
{"url": "https://www.blitz.bg/obshtestvo/regioni/organizatort-na-protestite-v-pernik-otkazvam-se-blgariya-ne-se-prodava_news640090.html", "text": "Перничанинът Божидар Атанасов, който стана популярен след участието си в „Шоуто на Слави“, като организатор на протестите в Перник обяви публично, че се отказва да участва повече в протести, съобщи zapernik.com.   Аз и Tomi Emilov се разграничаваме от протеста днес /вчера-бел.ред/, въпреки че той присъства. На мнение сме, че и тук в Перник започват да присъстват хора с други цели. Аз няма да присъствам на последващите протести, включително и този, за който агитирах.  Няма и да организирам протести. Обичам родината си,но докато има хора продаващи се за 20-30 или 50 лв., не я чака нищо добро. БЛАГОДАРЯ на ВСИЧКИ които повярваха във мен и каузата ни. Ще съм до вас на вън в студа, да отстояваме исканията си, само когато съм сигурен във искреността на всеки един! БЪЛГАРИЯ НЕ СЕ ПРОДАВА!!!. Това написа самият той в социалните мрежи. ", "date": "2018.11.16", "title": "Организаторът на протестите в Перник: Отказвам се, България не се продава"}
{"url": "https://www.blitz.bg/obshtestvo/stolitsa/pak-draskakha-po-pametnika-na-svetskata-armiya_news640091.html", "text": "Отново драскаха по паметника на Съветската армия в София.   Вчера малко след 23 часа служители на сектор „Видеонаблюдение” на СДВР забелязали млад мъж да пръска със спрей по паметника, съобщиха от МВР. Незабавно насочените полицейски екипи задържат на място 22- годишен столичанин, който е автор на вандалските действия. Младият мъж е задържан в Първо РУ с полицейска мярка до 24 часа, а по случая е образувано бързо производство. След доклад на събраните материали в Софийска районна прокуратура задържаният е привлечен като обвиняем и му е наложена мярка за неотклонение „задържане под стража“ за срок до 72 часа.", "date": "2018.11.16", "title": "Пак драскаха по паметника на Съветската армия"}
{"url": "https://www.blitz.bg/obshtestvo/regioni/styagat-nov-protest-v-plovdiv_news640088.html", "text": "Във връзка с постъпило уведомление от Община Пловдив за организирани протестни действия в града в неделя, за времето от 8.00 ч. до 13.30 ч., са възможни  затруднения в движението по маршрута бул. \"България\" - бул. Васил Априлов - бул. Шести септември - бул. Източен - бул. Христо Ботев - ул. Авксентий Велешки - бул. Иван Вазов, съобщават от полицията.  За недопускане на допълнителни затруднения и гарантиране безопасността на движението водачите на МПС се призовават да избират обходни маршрути в посочения времеви интервал, да се движат с повишено внимание и да се съобразяват с разпорежданията на полицейските служители при въвеждане на временната организация на движението ", "date": "2018.11.16", "title": "Стягат нов протест в Пловдив"}
{"url": "https://www.blitz.bg/politika/ninova-s-usmivka-na-usta-borisov-drzhi-na-dumata-si-nikoga-ne-se-otmyata-i-snimki_news639923.html", "text": "„Намираме се в най-бедния регион на страната - Северозападна България. Намираме се и на прага на приемане на уж „най-социалния бюджет“ на Борисов. Искам да ви попитам вас, тук в залата, с какво този бюджет ще подобри живота ви? Виждам младо семейство - правителството на Борисов замрази обезщетението за отглеждане на детето ви между една и две години. Отвън видях пушачи - ГЕРБ и Обединени патриоти решиха от първи януари да ви се увеличи акцизът. Сигурно много от вас са дошли на срещата със стари коли - Борисов иска да плащате нов данък. На вас пенсионери - увеличение на пенсиите чак от 1.07. 2019 с 5%, когато вече всички цени ще са го „изяли”. Това заяви вчера във Видин на среща с граждани председателят на БСП Корнелия Нинова.     Тя попита как този бюджет ще помогне да не фалира болницата в Белоградчик или да се ремонтират пътищата в община Брегово.    „Никак. Но ще ви кажа как този бюджет ще помогне на „социално слабата” политическа класа. И как никой не иска да си мръдне пръста да променим една несправедливост. Нашите заплати и догодина ще растат автоматично с ръста на средната за страната. Слушам сутринта премиера Борисов да казва какъв популизъм било да се замразят заплатите на министрите му, неговата, на депутати, на президент, омбудсман и конституционни съдии. Притиснат от водещия най-накрая, с половин уста, Борисов каза, че ще го направят. Е сега го чакам да нареди на депутатите си да подкрепят нашето предложение да си замразим заплатите. Три пъти поставям въпроса в парламента. Три пъти ме очернят отгоре до долу”, каза още председателят на левицата.    Тя припомни, че депутатите от БСП са внесли законодателно предложение.   „В отговор управляващите извадиха от девет кладенеца вода и не, та не. Политиците трябвало да получават високи заплати, за да не са корумпирани. Откога заплата се плаща не за труд, а заради подкупи? В коя икономическа теория го пише това?”, попита Нинова.   Тя заяви с усмивка, че премиерът държи на думата си, никога не се отмята, загрижен е за народа и за справедливостта и затова всеки ден ще го пита -кога ще нареди на Цветанов депутатите от ГЕРБ да изпълнят искането на БСП и да си замразим заплатите.    „След малко ще ви представя нашата  Визия за България. Този пример е част от модела на прехода, чиято смяна искаме С нея. Самозабравила се, откъсната от живия живот политическа върхушка, която щом се добере до властта започва да се интересува преди всичко за собственото си благополучие и облаги,а не за вашите тегоби”, каза още Нинова.  Заедно с нея във Видин бяха и зам.-председателите на ПГ на „БСП за България“ Георги Свиленски и Христо Проданов, както и народните представители от левицата проф. Анелия Клисарова, Стоян Мирчев, Манол Генов, Филип Попов и Явор Божанков и председателят на БСП-Видин Димитър Велков. Посещението им е част от обиколките в страната за обсъждане на проекта “Визия за България” и разширяването й с нови предложения. Представителите на левицата проведоха срещи още в Лом,  Медковец, Якимово, Брусарци, Брегово, Димово, Чупрене, Грамада, Дунавци, Бойница, Белоградчик, Ново село, Неговановци, Винарово, Макреш. Амбицията е от националния проект да се направят конкретни за всеки регион, в това число и “Визия за Видин”.    ", "date": "2018.11.16", "title": "Нинова с усмивка на уста: Борисов държи на думата си! Никога не се отмята и… (СНИМКИ)"}
{"url": "https://www.blitz.bg/layfstayl/ptuvane/rusnatsite-posochikha-blgariya-kato-destinatsiya-nomer-1-za_news639765.html", "text": "Намирането на изгодни оферти за пътуване е едно от най-важните \"умения\" на пътешествениците. За тяхно улеснение анализатори на туристическата платформа OneTwoTrip, ползвана предимно от руснаци, изготвя постоянно класация на най-бюджетните почивки за различни сезони и поводи.   Не е изненадващо, че България често попада в интереса на руските туроператори. И все пак едва ли мнозина са очаквали, че страната ни ще се нареди на първо място в списъка с най-изгодните места за... посрещане на Новата година.  Оказва се, че изпреварваме редица съседни държави и утвърдени туристически дестинации, които руснаците познават отдавна.   ", "date": "2018.11.16", "title": "Руснаците посочиха България като дестинация номер 1 за..."}
{"url": "https://www.blitz.bg/zdrave/zashcho-srtseto-izliza-ot-ritm_news639572.html", "text": "“Есента“ на живота, както и есента на годината, трябва да приемаме с благодарност, но и с повишено внимание. Затова днес ви предлагаме да поговорим за болестите, които изтощават сърцето ни през есента.   По-специално, защо в този сезон му е особено трудно, и то често е превъзбудено и излиза извън ритъм? Кардиолозите са по-малко склонни към емоции, когато говорят за сърцето, наричайки го обикновен сърдечен мускул, биологична помпа. Но човешкото сърце все пак не е толкова обикновено. Хората го наричат основен двигател на живота.  И с основателна причина: природата е надарила този орган с невероятно трудолюбие, неограничена издръжливост и чувствителност. Сърдечният ритъм придружава човек през целия му живот. Сърцето ни бие по-често, когато изпитваме радост, когато общуваме с любим човек. И ако се случи нещо неприятно или го налегне скръб, сърцето боли.  ", "date": "2018.11.16", "title": "Защо сърцето излиза от ритъм?"}
{"url": "https://www.blitz.bg/layfstayl/izvestna-blogrka-vyarvate-ili-ne-nay-dobroto-pteshestvie-v-zhivota-mi-beshe-v-uzbekistan_news639922.html", "text": "Върнах се от едно пътуване до Узбекистан, първото ми пътуване, в което не бях турист, а, както казват в Узбекистан, турлидер.   В компанията на осем от моите читатели видяхме Хива, Бухара и Самарканд, пазарихме се по пазарите, готвихме пилаф на огън, разгадавахме древни символи, попарвахме се в средновековен хамам. За мен това беше най-доброто пътуване в живота ми, пише известната руска блогърка Даря Сиротина.    ", "date": "2018.11.16", "title": "Известна блогърка: Вярвате, или не... Най-доброто пътешествие в живота ми беше в Узбекистан!"}
{"url": "https://www.blitz.bg/obshtestvo/regioni/tezhka-finansova-gilotina-za-burgazlii_news640094.html", "text": "Два или три пъти ще се вдигне данъкът за всички, които притежават втори имот край морето. Промяната на данъците за курортите мина в Закона за корпоративното подоходно облагане, който депутатите приеха, а президентът Румен Радев наложи вето на закона, информира flagman.bg.  Покрай приемането на закона тази промяна остана незабелязана заради дебата и скандалите около повишаването на данъка за стар автомобил.  Така или иначе обаче президентското вето падна вчера при обсъждането му на бюджетната комисия в парламента, което означава, че промените се запазват и съвсем скоро ще влязат в сила, след като бъдат приети отново и от парламента. Как се плаща сега  В момента собственик на втори имот в Бургас плаща 1.75 промила от данъчната оценка на жилището си.  Според новия закон собствениците на второ жилище в морския град ще трябва да плащат двойно или тройно, тъй като според промените данъкът за втори имот в националните курорти се вдига от 5 до 7 на хиляда върху данъчната оценка на недвижимия имот.  Промяната ще важи за всички курорти с национално значение, а в тях са включени Бургас, Слънчев бряг, Ахтопол, Китен, Приморско, Несебър, ММЦ, Поморие, Созопол, Царево.  С малко по-малко ще се вдигне данъкът за втори имот в морските курорти, ако те са в списъка на курортите с местно значение. Там промилът става от 4,5 до 6 на хиляда върху данъчната оценка на недвижимия имот. В този списък влизат Ахелой, Равда, Свети Влас, с. Лозенец, устието на Ропотамо и Аркутино, Синеморец и Черноморец.  Решението за всяка община ще се взема поотделно от местния общински съвет.  Промените ще засегнат имоти, които не са регистрирани като основни, отдават се под наем и плащат данък за това или са регистрирани, че предлагат нощувки и за тях се плаща туристически данък. Същите правила важат и за Варна, и за планинските курорти. Но според специалисти най-много промяната ще засегне Слънчев бряг и Банско, защото там има най-много неосновни жилища.  Мотивите да се вдигнат имотите в курортите са, че общините, които към които се водят, имат нужда от повече  средства в хазната от данъци, тъй като те трябва поддържат курортите в атрактивен вид .  Другата причина е да се  изсветлят собствениците на такива имоти , тъй като те често биват давани под наем или с цел туризъм и са нелоялна конкуренция на категоризираните хотели и къщи, които се отдават под наем. ", "date": "2018.11.16", "title": "Тежка финансова гилотина за бургазлии"}
{"url": "https://www.blitz.bg/analizi-i-komentari/ide-rekordna-inflatsiya-koyato-shche-udari-nay-bednite-v-blgariya_news639984.html", "text": "Годишната инфлация в България се ускорява леко до 3,6% през септември при темп от 3,5% месец по-рано. Това показват данните на Националния статистически институт (НСИ). Увеличението – най-голямото за последните пет години, е основно заради цените на храните, при които инфлацията достига 3,2%, както и в транспорта. Успоредно с това се запазват и други двигатели на поскъпването – горивата и някои услуги. С колко обаче ще се обезценят парите ни?  Темата коментираха в студиото на \"България сутрин\" на Вulgaria ON AIR финансистът Мика Зайкова и икономистът Георги Вулджев.  \"Ако погледнем през септември, инфлацията се вдига с 0,3% за един месец, но през октомври е вече 0,7%. Има възходящ ред\", обясни Зайкова.  Икономистът Георги Вулджев коментира, че със сигурност има проблем с контрола, който определена компания има върху данъчните складове и държавата трябва да помисли как да реформира тази система. Според него трябва да се помисли за друг данъчен режим.  \"Цените на горивата вече спадат, като реакция на намалението, което се случва и на глобалните пазари в цените на петрола. Те достигнаха един пик от 85 долара за варел в началото на октомври и от тогава са паднали на 66. Същото се случва и с горивата, сигурно ще падат и още\", коментира Вулджев.  Според Зайкова най-заплашени са бедните хора, защото се увеличават цените на хляба, млякото и продуктите в малката кошница на НСИ и то с една инфлация, която не е здравословна.  По думите ѝ Бюджет 2019 трябва да се вписва в тригодишната прогноза, а той не отговаря на очакванията.  “Не може четири години подред да формираш излишък, а да напишеш, че ще имаш дефицит. Този бюджет е не само предизборен, а вреден за България\", категорична е Мика Зайкова.  ", "date": "2018.11.16", "title": "Иде рекордна инфлация, която ще удари най-бедните в България"}
{"url": "https://www.blitz.bg/obshtestvo/regioni/zapochna-se-snyag-vali-vv-veliko-trnovo_news640075.html", "text": "Сняг заваля във Велико Търново. Пътните настилки са мокри и хлъзгави. Все още не е натрупала снежна покривка, предава агенция \"Фокус\".   Трафикът в града към този час е натоварен. Температурата на въздуха е 3 градуса.  През следващото денонощие ще остане предимно облачно. Ще духа умерен, временно силен вятър от север-североизток и с него температурите ще продължат да се понижават.  Минималните ще са предимно между 0° и 5°, максималните температури ще са между 1° и 6°.    ", "date": "2018.11.16", "title": "Започна се: Сняг вали във Велико Търново!"}
{"url": "https://www.blitz.bg/layfstayl/shoubiznes/emiliya-izvadi-pesen-za-lyubimiya-bashur_news640081.html", "text": "Обяснение в любов на любимия си Жорж Башур направи Емилия, пише Secret.bg.  „В тебе е живота ми,  в тебе ми е всичко,  само тебе искам“,  пее бившата на Коко Динев. Блондинката има навик да посвещава песни на любимите си мъже.  Преди години тя изпя и няколко балади за Коко Динев. Емилия твърди, че този път любовта й към Башур е много по-силна от тази с Коко, пише „България днес„. Блондинката се надява новият мъж да й донесе и повече късмет в „Пайнер“. Макар да е от първите певици в бранша, тя така и не е получавала признанието „Певица на годината“. ", "date": "2018.11.16", "title": "Емилия извади песен за любимия Башур"}
{"url": "https://www.blitz.bg/dnes-cherpiat/izvestnite-rozhdenitsi-na-16-noemvri_news639917.html", "text": "  Днес повод за празнуване и почерпка имат:    У нас: Георги Ганев , програмен директор в Центъра за либерални стратегии Йорданка Фикирлийска , депутат от ГЕРБ в 44-ото НС Петко Петков , певец от “Трамвай 5”    По света: Гликерия , гръцка певица с няколко мултиплатинени албума, популярна и в Израел, Франция, Турция и Англия Даяна Крол ,  канадска джаз пианистка и певица, прочута със своя контраалтов глас.  Спечелила  е пет награди Грами Джема Аткинсън , британска актриса и модел, популярна и като бивша приятелка на Кристияно Роналдо Дийн Макдърмът , канадски актьор, направил зашеметяваща кариера на малкия екран с много роли в серийни филми, сред които познатите на нашите зрители \"Безследно изчезнали\" и \"В неизвестност\", където играе в ролята на Алън Койл Маги Джиленхол , американска актриса, носителка на Златен глобус за ролята си на Неса Стейн в телевизионния минисериал “Благородна жена” и на две номинации за същата награда за изпълненията си в „Секретарката“ и „Шери бейби“ . Други филми, в които играе са „Дони Дарко\", \"Къща-чудовище\",  “Черният рицар” и \"Световният търговски център\" Марг Хелгенбъргър ,  американска филмова и телевизионна актриса, позната с ролята си на Катрин Уилоус в американският сериен филм \"От местопрестъплението\" и като Карън Шарлин Колоски в драмата \"China Beach\", поддържаща роля, с която през 1990 г. печели награда ЕМИ Маурисио Очман , мексикански актьор, познат като Лукас Ферер/Диего Ферер/Давид в теленовелата „Клонинг“ и като Хосе Мария Венегас „Чема“ в „Господарят на небесата“ Марцело Брозович  , хърватски футболист, полузащитник, който играе за италианския Интер. Рене Щайнке , германски актьор, разпознаваем като комисар Том Краних в сериала „Кобра 11“ Стевица Кузмановски , футболен треньор, водил у нас отборите на Беласица, Славия и Монтана    ", "date": "2018.11.16", "title": "Известните рожденици на 16 ноември"}
{"url": "https://www.blitz.bg/stsena/dzhey-lo-izkara-2-mln-za-20-minuti_news639927.html", "text": "Латино дивата Дженифър Лопес заработи 2 млн. долара за 20 минути. Хонорарът, който не включва 1 млн. долара разходи за частен самолет, звездата получи от арабски шейхове за краткото си участие в откриването на търговски център в столицата на Катар Доха.  По време на 20-минутната си изява Лопес е произнесла реч за правата на жените и се е снимала с почитатели.  Този месец изпълнителката има възможност да спечели още 1,2 млн. долара. Катарски шейхове я молят да изнесе още един мини концерт.  Лопес все още не е решила дали да приеме офертата, което не изключва възможността размера на хонорара да скочи в хода на преговорите.  Видео, запечатало изявата й, може да видите  Превод: БЛИЦ  ", "date": "2018.11.16", "title": "Джей Ло изкара 2 млн. за 20 минути"}
{"url": "https://www.blitz.bg/layfstayl/shoubiznes/misteriya-v-efira-na-nova-televiziya-viktor-nikolaev-izgubi-uma-i-duma-snimki_news639915.html", "text": "Голяма мистерия се разигра в сутрешния блок на Нова телевизия. Зрителите забелязаха, че изненадващо нежната половинка от водещите – Аделина Радева я няма.  В ефира на сутрешния блок се появиха само водещите Виктор Николаев и Богомил Грозев.   Двамата разнищваха актуалните новинарски теми, но една случка, станала в Самоков успя да втрещи водещите.  Става въпрос за видео, изтекло в интернет, от което се вижда как полицай връчва акт на момче, в което го предупреждава да не ходи на протестите и да не насажда напрежение.   „Коя година сме? Аз не мога да повярвам, че се е случило“, възмути се Николаев.   „Да. Това изглежда като репресия“, подкрепи го колегата му Грозев.    ", "date": "2018.11.16", "title": "Мистерия в ефира на Нова телевизия! Виктор Николаев изгуби ума и дума (СНИМКИ)"}
{"url": "https://www.blitz.bg/obshtestvo/stolitsa/tri-sofiyski-sela-bez-tok-zaradi-avariya_news640063.html", "text": "Над 3 хиляди жители на софийските села Долни Пасарел, Кокаляне и Лозен бяха без ток заради изкопни дейности на строителна фирма.   От \"ЧЕЗ Разпределение\" съобщиха, че мястото на аварията е установено и на голяма част от клиентите захранването е възстановено.  Без електрозахранване остават 405 клиенти от село Лозен, предава БНР. Аварийните екипи продължават да отстраняват нанесените щети. ", "date": "2018.11.16", "title": "Три софийски села без ток заради авария"}
{"url": "https://www.blitz.bg/layfstayl/ptuvane/nay-neobiknovenata-granitsa-na-sveta-e-mezhdu-rusiya-i-sashch-samo-3800-metra-delyat-dvete-supersili_news639931.html", "text": "Островите Диомид са разположени в Беринговия проток, между Аляска и Чукотка. Малък Диомид, или островът на Крузенщерн принадлежи на Съединените Американски Щати. Голям Диомид е в Русия и сред руснаците е по-известен като остров Ратманов.   Тези острови били открити през 1640 г. от руския изследовател и пътешественик Семьон Дежневий. Семьон бил първият европеец, който открил пролива между Амрика и Азия. Този пролив получил името Берингов по-късно, именно там и са разположени тези два уникални острова.   ", "date": "2018.11.16", "title": "Най-необикновената граница на света е между Русия и САЩ, само 3800 метра делят двете суперсили"}
{"url": "https://www.blitz.bg/stsena/tzhna-vest-potopi-v-skrb-rapra-pf-dedi_news639959.html", "text": "Безжизненото тяло на американската моделка Ким Портър е открито в апартамента й в Лос Анджелис, съобщава TMZ. По данни на изданието, красавицата, която е майка на децата на рапъра Пъф Деди,е починала от остра сърдечна недостатъчно.   По-рано бе съобщено, че е болна от пневмония.  Новината за кончината бе потвърдена и от изпълнителя, който помоли медиите да не се месят в живота на семейството му. Превод: БЛИЦ    ", "date": "2018.11.16", "title": "Тъжна вест потопи в скърб рапъра Пъф Деди"}
{"url": "https://www.blitz.bg/razvlechenie/otkriyte-razlikite-irina-sheyk-szdade-goreshcha-erotichna-ilyuziya-snimki_news639965.html", "text": "Ирина Шейк, която рядко качва снимки в Instagram, изглежда е променила тактиката си. Онзи ден тя публикува първите си снимки по бикини след бременността, а сега дори премахна и бельото.   Рекламирайки чанти на марката Koices, Шейк реши да провери бдителността на своите абонати и на една от снимките се скри зад стоката гола.  На пръв поглед двете снимки са почти еднакви и цялото внимание е насочено към различния цвят на чантата. Тактиката обаче в крайна сметка работи и постът, където съпругата на Брадли Купър показва бялата чанта, е събрал два пъти повече харесвания.    ", "date": "2018.11.16", "title": "Открийте разликите! Ирина Шейк създаде гореща еротична илюзия (СНИМКИ)"}
{"url": "https://www.blitz.bg/obshtestvo/erotika-v-efir-gala-i-sie-si-govoryat-za-mlyaskane-usta-v-usta-a-eva-veselinova-podkhvana-i-seks-temata-snimki_news639964.html", "text": "Еротика в ефир! Гала и сие си говорят за мляскане уста в уста, а Ева Веселинова втрещи всички с предложението си (СНИМКИ) В днешното предаване на „На кафе“ Гала и колегите й водещи решиха да коментират последните събития от Къщата на БИГ Брадър. В последния епизод стана ясно, че ще се снима музикъл като част от седмицата мисия. В него обаче екранните персонажи ще трябва да се целуват по сценарии с половинките си. Това обаче се оказа голям проблем за плеймейтката Златка Райкова и силиконовата бомба Джулиана Гани.  „Никой не желае да целуне публично своя екранен партньор. Истерии, паника, драми и сълзи. Бях тотално шокирана“, заяви с потрес иначе консервативната Кристина Патрашкова.    „Да, и аз не мога да разбера тия драми. Айде Джулиана Гани да се притеснява – добре. Но Златка Райкова и Благой Георгиев са там. Та каква им е драмата. Тя дори се караше на Благой „Ти и да ми разрешиш няма да го направя“. Защо си го причиняват“, възмути се Гала.    „Прехода ни докара до тук. А едно време Тодор Живков и Леонид Брежнев се целуваха със страст. При това уста в уста“, пошегува се пък Юлиян Константинов.  Ева Веселинова обаче успя да шокира колегите си със супер странната й идея: „Да се разпределим кой кого ще целува по време на рекламите“.   „В рекламите проверих лично. Всички имат изследвания на устната кухина. Няма от какво да се притесняваме“, заяви Веселинова.     Думите й обаче бяха директно насочени като подигравка към  . ", "date": "2018.11.16", "title": "Еротика в ефир! Гала и сие си говорят за мляскане уста в уста, а Ева Веселинова подхвана и секс темата (СНИМКИ)"}
{"url": "https://www.blitz.bg/layfstayl/skorost/razkrikha-koya-kola-mozhe-da-premine-prez-kamerite-bez-da-zasekat-skorostta-snimkivideo_news639886.html", "text": "Експерти от канала в YouTube - Engineering Explained, публикуваха видео, в което достигат със спортен автомобил до максимална скорост. Той е толкова бърз, че дори камерите за регистриране на скоростта не могат да го засекат.   ", "date": "2018.11.16", "title": "Разкриха коя кола може да премине през камерите без да ѝ засекат скоростта (СНИМКИ/ВИДЕО)"}
{"url": "https://www.blitz.bg/layfstayl/shoubiznes/gala-neskoposano-se-kae-za-gafa-s-pornozvezdata-kakvoto-i-da-kazha-shche-e-tpo-snimki_news639960.html", "text": "Вчера социалната мрежа се разтресе от иронични подигравки към водещата на „На кафе“ - Гала. Във вчерашното си предаването тя показа снимка, която от дни обикаля социалните мрежи.   Става дума за изображението на жена, наречена Сашка Ганева от Сливница, която има уникални научни достижения.   Блондинката от ефира на Нова телевизия призова всички да се възхитят на тази сексапилна българка, без дори да си направи труда да провери информацията и да достигне до извода, че всъщност жената на снимката е порноактриса.      „Какво да кажа. Каквото и да кажа ще е тъпо. По диагонал съм прочела новината. Тъпо беше“, опита се да се извини в ранни зори блондинката.   „Що пък да не работи в НАСА? Тя умее да изстрелва мъжете в Космоса с уменията си щом е порноактриса“, продължи да се шегува Гала.   „Аз имам много сериозни пропуски в общата култура. Може би ще започна да гледам порно. Вчера нямах време, но ще почна. Опитах се да проверя малко за тази порно актриса Саша Грей – е нищо не намерих за нея“, заяви пък Кристина Патрашкова, която също до вчера се дивеше на жената и повтаряше колко е красива, а дори „не е плейметка“.   ", "date": "2018.11.16", "title": "Гала нескопосано се кае за гафа с порнозвездата: Каквото и да кажа ще е тъпо! (СНИМКИ)"}
{"url": "https://www.blitz.bg/layfstayl/svetski/golemiyat-sin-na-andzhelina-dzholi-se-umori-ot-semeynite-skandali-i-vze-krayno-reshenie_news640007.html", "text": "Синът на Брад Пит и Анджелина Джоли се умори от нестихващите скандали в семейството и реши да избяга далеч от родителите си. Това съобщават близък познат на звездите, пожелал анонимност.  Мадокс Чиван Джоли-Пит е решил да замине да учи в Южна Корея. Актрисата не само е подкрепила решението на момчето, но и е била негов инициатор, добавя източникът.       Младежът вече е бил в Сеул заедно с майка си и идеята да получи образование в Корея му допаднала толкова много, че с радост би се върнал там, веднага след като уреди нещата с образованието си в САЩ.     Що се отнася до Брад Пит, той бил повече от изненадан, когато научил новината. „След раздялата с Джоли той не спираше да прави опити да възстанови отношенията си с момчето, но то слушаше само майка си”, казва още източникът. Превод: БЛИЦ  ", "date": "2018.11.16", "title": "Големият син на Анджелина Джоли се умори от семейните скандали и взе крайно решение"}
{"url": "https://www.blitz.bg/obshtestvo/gey-sonetite-na-radko-radkov-prochukha-khaskovskite-bani_news640041.html", "text": "Всъщност хасковските Минерални бани са едно чудесно, сейнато в полите на Родопите населено място. Легенди се разказват за вечерите, организирани в една специална вила, посветени на поезията, на музиката и сатирата, на които почетни гости са били самият Парцалев, Емил Димитров, Васил Андреев, актьорът Спас Джонев, маститият критик Атанас Свиленов, поетът Радко Радков....Един от сервитьорите, обслужвал по онова време култово заведение, разказва, че на компанията си Парцалев поръчвал от най-хубавото уиски, бадемови ядки и...хемендекс. И досега сервитьорът не може да проумее защо точно хемендекс. Първият път, когато Парцалев гостувал в Хасково, дошъл заедно с Невена Коканова и Стоянка Мутафова, които щели да представят  “Котка върху горещ ламаринен покрив”.  Двете върли приятелки седели тихо и кротко в близкото барче, поръчали си пиенето и чакали часа, в който ще се появят на сцената. Дали от оригиналното уиски или поради друга причина, но Мутафова си имала сериозни проблеми с бутафорното легло, които проблеми публиката взела за част от играта и хората се спукали от ръкопляскане. За Невена Коканова било по-лесно, защото ролята й била на инвалид в количка. Същата вечер Парцалев нямал участие и се изнизал към Минерални бани заедно с познат музикант от Хасково. Яли, пили и се веселили, а по време на почивките се плискали в басейна с минерална вода. Персоналът  още помни култовата фраза на Парцалев: “Че то тук водата била много минерална, бе. С едната ръка се държиш отпред, с другата отзад и хем не потъваш, хем хубаво ти става...”  По време на един от  литературните  празници “Южна пролет”, пристига  и култовият поет и драматург Радко Радков, любимецът на Людмила Живкова. Той  е  единственият творец, удостоен по изключение два пъти, с международната Наполеонова награда „Солензара”на Френската академия на науките. Акад. Жан Гитон го нарича „Наследникът на Шекспир” и това е напълно справедливо, защото той е един от малцината творци в България, които оставят ярки следи в културния живот на страната. Незабравим е мигът, в който поетът се среща с великия бас Борис Христов. Пред него, в резиденция Бояна, Радков рецитира своя „Монолог на Патриарх Евтимий”. Развълнуван от чутото, великият бас отива при поета, прегръща го и казва: „Няма ли композитор, който да създаде опера по този текст?...” Оказва се, че няма. Затова пък с личната намеса на Людмила Живкова поетът успява да издаде стихосбирката си „Византийски напеви”.  За съжаление всичките тези успехи не носят радост на ранимата душа на поета. Ето какво казва неговата съпруга по този повод: „Той не можа да угоди на нито една власт. По времето на Тодор Живков не беше приет, защото е семинарист, баща му – царски офицер, а чичовците му – в затвора.  По времето на СДС изведнъж културтрегерите се сетиха, че Радко е писал за Кремиковци, че Павел Матев ни е бил кум и пак не беше приет. После дойде Царят на власт, вместо да бъде реабилитиран като син на царски офицер, тогава обявиха, че бил придворен поет на Людмила...  Така не можа да угоди на никоя власт. Но през 1985 г. е поканен във Ватикана да представи пред папа Йоан-Павел II пиесата си за братята св. св. Кирил и Методий – „Похвално слово за словото“, по случай 5-годишнината от провъзгласяването на Светите братя за покровители на Европа. Когато паднала завесата и възторжената публика извикала автора да се поклони, папата с изненада погледнал Радко и казал: „А аз мислех, че сте класик от времето на Шекспир“. После си говорили на латински. А със Светослав Рьорих пък са си приказвали на санскритски и Радко му посветил един сонет на блестящ руски език, по думите на руснаци.“ Дали това пренебрежение към неговия творчески труд или има и нещо друго, но поетът свиква с чашката и по-късно попада  в лудницата “Церова кория”, където влиза, за да лекува алкохолната си зависимост…Умира през 2009 г., като ни оставя едно великолепно наследство като проза, публицистика и поезия. И с право хората от Минерални бани, които още помнят неговото гостуване, се гордеят, че са познавали този невероятен човек.    Готвачката, присъствала на едно от събиранията в Минерални бани, си спомня: „В Минерални бани дойдоха една група поети и писатели, сред тях имаше и двама актьори. Такава весела вечер си спретнаха, че някъде след полунощ Радко Радков започна да им чете гей сонети, които явно се бяха родили същата вечер. След всеки куплет изригваха луди ръкопляскания. В онази нощ, която още помня, в компанията бяха и Георги Парцалев, Атанас Свиленов и един нежен, местен аптекар на име Любчо…” Оттогава, в жълтите истории на бохемата, често се споменава и за един мерак на същия този Любчо:   “Искам да съм център нападател на “Канев”, да излъжа цялата отбрана, да остана сам пред вратата и да бия аут. И всичките на стадиона да викнат :”У-у-у да те е... в г...Ей това искам да чуя и тогава да си тръгна от този свят...”  Истината е, че Любчовата мечта не можа да се сбъдне, както не се сбъдна и тази на мастития критик Атанас Свиленов. Той е поканен в Хасково специално за партийното обсъждане на филма “Една жена на 33”. При соца имаше такава традиция – ако на някого от първия ешелон в държавата не му се понрави  нов български филм, той се предлага за обсъждане от партийния елит в градовете, та други да отсекат главите на създателите му. Между впрочем точно така стана и с “Една жена на 33”. Та след обезглавяването на филма и взетото партийно решение да се забрани за прожекции като несъвместим със социалистическия морал, група журналисти поканиха Свиленов в култовия през онова време за хасковската бохема “Клуб 13”. Някой беше донесъл една дамаджана с узо и разпивката стана леле мале. В един момент обаче мъжката половина от пируващите настръхва. Оказва се, че от известно време Свиленов пуска ръка на един от мъжете и атмосферата се нажежава. Виждайки това, няколко души веднага измъкват кинокритика навън и скандалът се разминава. Но това, разбира се, се случва по средата на 80-те години, времето, когато за подобни забежки въобще не се говореше. Дори не беше се появила и култовата епиграма на Радой Ралин, посветена на известен актьор:  Това навярно отдавна е забравено, но в хасковските Минерални бани още благославят с добри думи големия Радко Радков. Човекът, който само за една нощ успя да  покаже на много хора какво значи истинско, талантливо творчество, макар и написано на бяла салфетка. И на коляно…  ", "date": "2018.11.16", "title": "Гей сонетите на Радко Радков прочуха Хасковските бани"}
{"url": "https://www.blitz.bg/obshtestvo/stolitsa/vazhna-novina-za-stolichani-na-18-noemvri-v-8-chasa-v-sofiya-shche-e-ad_news640047.html", "text": "Въвежда се временна организация на движението във връзка с протест.   Това съобщиха от пресцентъра на Столична община. Във връзка с провеждането на протест на 18 ноември 2018 г. от 08.00 часа до приключване на мероприятието се забраняват престоят и паркирането на пътни превозни средства, с изключение на автомобилите превозващи участниците в митинг-протеста, както следва: - на пл. „Кн. Александър І”;  - на паркингите на пл. „Св. Александър Невски”.", "date": "2018.11.16", "title": "Важна новина за столичани, на 18 ноември в 8 часа в София ще е ад!"}
{"url": "https://www.blitz.bg/layfstayl/ptuvane/direktor-v-api-razyasni-vsichki-neyasnoti-okolo-novite-vinetki-i-kak-da-gi-preobrazuvame-ot-khartieni-v-elektronni_news640058.html", "text": "\"От 17 декември потребителите ще могат онлайн да закупуват електронна винетка чрез сайт и мобилно приложение, което се разработва в момента от изпълнителя на тол системата Капш.  Електронният портал ще може да издържа 10 хил. едновременни посещения, което според нашите анализи ще бъде достатъчно да поеме първоначалният наплив от потребители\". Това каза пред ТВ „Блумбърг“ тази сутрин  директорът на „Националното тол управление“ на Агенция „Пътна инфраструктура“ Антон Антонов.  Той обясни, че шофьорите, които имат стикер винетка, валидна и през 2019 г., ще могат да я преобразуват (конвертират). Преобразуването от хартиена в електронна винетка ще се извършва през сайта bgtoll.bg и на гише. Информацията ще се подава директно към системата. Потребителите ще трябва да въведат регистрационен номер и валидност на хартиената винетка.  Антонов отбеляза, че цените на електронните винетки остават същите, за всичките видове винетки. От първи януари ще има нов вид винетка – уикенд, чиято цена се предлага да бъде 10 лв. Тя е предназначена за хората, които по-рядко пътуват. За тежкотоварните автомобили винетките ще бъдат валидни до 15-ти август  От 16-ти август автомобилите над 3,5 т. ще трябва да заплащат тол такса. Улеснение за потребителите е, че няма да има нужда да носят бележка или разписка за купена винетка, отпада и лепенето на хартиен стикер.  „Терминалите за самотаксуване ще бъдат 500 на брой и предстои да бъдат инсталирани. Ще бъдат разположени в търговските обекти по протежение на пътната мрежа, предимно в бензиностанциите“, информира Антонов.  Той уточни, че плащанията през терминалите ще се извършва чрез дебитна,  кредитна карта или чрез карта за гориво. Друг вариант за плащане на пътни такси ще бъде на гише в търговските обекти. Банковите плащания също ще бъдат възможни.  Тук е важно шофьорите да знаят, че както при други банкови плащания, така и в случай на закупуване на винетка трябват един или два дни, за да бъде отразено плащането в системата. Всички, купили винетка, ще могат да проверят на сайта bgtoll.bg дали тя е валидна.  Тол системата е една от най-модерните ИТ системи, заяви Антонов. Всички връзки са криптирани със специални устройства и намесата на хакерски атаки е максималноограничена.  650 човека ще бъдат назначени в „Националното тол управление“, като те ще осъществяват тол контрола, обясни Антонов. Те ще ползват 105 автомобила и ще работят денонощно на три смени. Всички коли ще имат правоприлагащи функции, част от колите ще бъдат оборудвани с камери, които ще засичат чрез регистрационния номер на автомобила дали е нарушител.  Нарушителят ще има възможност да заплати компенсаторна такса на място чрез карта или в 14 дневен срок по банков път. Антонов обясни, че нарушението няма как да бъде изтрито от системата от служителите на тол контрола и даде за пример, че дори и да имаш приятел в банка, той няма възможност да ти заличи кредита. Ако в този срок таксата не бъде заплатена, налага се глоба в размер на 300 лв. Антонов уточни, че стойността на таксите може да бъде променена.  Нарушителите, напускащи границата на България, ще заплащат компенсаторна такса на митницата, единствено там ще може да се заплаща и в брой.  „Освен контролиращите коли, по протежение на Републиканската пътна мрежа, ще бъдат разположени около 300 камери, които чрез номерата на автомобилите ще засичат нарушителите“, обясни Антонов.  Така контролът ще се увеличи неколкократно. Антонов информира, че разработването на тол таксите се извършва успоредно с електронната винетка. Разработването на тол системата върви по график и тя ще бъде въведена на 16 август. ", "date": "2018.11.16", "title": "Директор в АПИ разясни всички неясноти около новите винетки и как да ги преобразуваме от хартиени в електронни!"}
{"url": "https://www.blitz.bg/obshtestvo/moshchen-sredizemnomorski-tsiklon-ot-italiya-nakhluva-u-nas-shche-ni-pobrka-s-ogromna-temperaturna-anomaliya_news639976.html", "text": "Днес облачността е променлива, значителна в североизточните райони. В западните и южни части на страната има по-продължителни разкъсвания и временни намаления на облачността. Духа слаб вятър от североизток и север, в западната част на Дунавската равнина от югоизток. Температурите днес са от 2-3 градуса в крайните североизточни райони до 9-10 на югозапад.  , а по Северното Черноморие - слаб дъжд или валеж в смесена фаза(мокър сняг, суграшица). През двата почивни дни  времето няма да бъде подходящо за планински туризъм. Снежна покривка за ски все още няма, а времето ще бъде студено, ветровито и мъгливо. Утре сутрин  минимумите ще бъдат от минус 3 до плюс три градуса, максималните стойности в североизточните райони няма да надвишават 1-2 градуса през деня. Там ще превалява слаб сняг. В останалата част на страната стойностите ще са до 5-6 в западната част на Дунавската равнина  и  до 7-8 в южните райони. Ще остане ветровито и по-често със значителна облачност. В неделя  температурите сутрин ще са от минус 2 до плюс 4, а дневните - от 3 до 8 градуса. Ще бъде облачно, а след обяд от югозапад ще започнат превалявания, които до вечерта ще обхванат цялата страна. До около полунощ  преваляванията по високите полета и в северозападните райони над 300-400 метра надморска височина ще бъдат от сняг и по високите части на централна Западна България и Западния предбалкан е възможно да се образува временна снежна покривка.  С напредването на нощта обаче  ще се пренасят по-топли въздушни маси във височина и преваляванията ще преминават в дъжд, освен в по-високите части на планините. В понеделник  преваляванията ще отслабват, но с прекъсвания дъждът, предимно слаб, все още е възможен. Температурите ще бъдат от 3-5 градуса на запад и югозапад до 11-13 в крайните югоизточни райони.  Времето обаче съвсем се чална и ни готви нови изненади. За щастие те са приятни, въпреки че не са много нормални за това време на годината. Във вторник  югоизточният пренос ще се усилва, а в сряда мощни топли потоци във височина в челото на дълбок средиземноморски циклон с център над Италия ще повишат чувствително температурите у нас.  В източните райони и северно от планините ще духа умерен  и силен вятър от юг и югоизток и дневните температури там ще достигнат стойности до около 19-21 градуса. Облачността ще бъде средна и висока, по-значителна на запад, където е възможно да превали слаб дъжд.     ", "date": "2018.11.16", "title": "Мощен средиземноморски циклон от Италия нахлува у нас, ще ни побърка с огромна температурна аномалия"}
{"url": "https://www.blitz.bg/obshtestvo/api-s-vazhna-informatsiya-za-dvizhenieto-po-am-maritsa_news640035.html", "text": "Днес до 16.30 ч. е ограничено движението по аварийната лента на АМ ,,Марица'' от км 6 до км 7 в платното в посока София.   Това съобщиха от пресцентъра на Агенция „Пътна инфраструктура“. Причината за ограничението е монтаж на мантинели. Трафикът се регулира от сигналисти.", "date": "2018.11.16", "title": "АПИ с важна информация за движението по АМ „Марица“"}
{"url": "https://www.blitz.bg/svyat/mzh-nesposoben-da-se-usmikhva-si-nameri-bulka-ss-sshchiya-problem-snimka_news640039.html", "text": "45-годишен британски гражданин, роден с рядко генетично заболяване, наречено \"синдром на Мьобиус\", откри любовта. Алекс Баркър се жени за 38-годишната американка Ерин Смит, която също страда от рядката аномалия. Това предаде в.\"Метро\".  Двамата се срещали на място за хора със синдром на Мьобиус и решили да се вземат след четвъртата среща.  Трябва да се отбележи, че двойката планира да има деца. Алекс и Ерин се консултирали със специалисти, които ги увериха, че децата не могат да наследят аномалията.  Синдромът на Мьобиус (Möbius, Moebius) представлява вродено неврологично заболяване, което се среща изключително рядко и се характеризира с парализа на лицето и невъзможност за движение на очите наляво и надясно. Повечето хора, страдащи от това заболяване, са родени с пълна парализа на лицето и не могат да си затварят очите или не могат да променят изражението на лицето си. Понякога са налице и аномалии на крайниците и гръдната стена.    ", "date": "2018.11.16", "title": "Мъж, неспособен да се усмихва, си намери булка със същия проблем (СНИМКА)"}
{"url": "https://www.blitz.bg/daydzhest/pet-ludi-neshcha-koito-styuardesite-sa-videli-po-vreme-na-polet_news640049.html", "text": "Всеки ден стюардесите се срещат със стотици нови хора. Ето защо не е странно, че стават свидетели на забавни, страшни или просто странни истории по време на полета.  Ето няколко:  Фетиш за крака \"Имаше две по-стари дами, които седяха и всеки път, когато минавах покрай тях, те изглеждаха притеснени, но не казваха нищо. ... но разбрах защо. Там беше един по-възрастен мъж, който имаше някакъв фетиш по крака и беше пропълзял под седалката, целуваше, галеше и гъделичкаше краката им. Те бяха толкова ужасени, но и прекалено смутени, за да кажат“, споделя Мерав Рихтер, стюардеса от 23 години. Гадна шега При слизане една жена се опита да даде пликче с повръщано на колежката ми, защото нямало да може да го пренесе, понеже е биологичен материал. След това хвърли торбичката и тя се разпиля по стюардесата. В крайна сметка, беше спряна от полицията на изхода. Неприятна изненада След полет почиствах самолета и видях, че един от пътниците в извадил всичко от джоба на предната седалка и го е сложил на неговата. Започнах да разчиствам и видях, че там има… изпражнение. Не знам как никой не е видял или казал нещо. Няма глупави въпроси? Странните въпроси са много, но скоро спираме да се учудваме. Сред най-странните, които са ми задавали, са: „Може ли да отворим прозореца?“, „Какъв е този силен шум и ще продължи ли през целия полет?\"( говорейки за двигателите на самолетите); „Къде сме в момента?“(полет над океана); \"Оставих нещо у дома/на летището/в колата си. Можем ли да се върнем?“. Може ли дъвка? Една жена, на която й беше първи полет, ме попита дали е незаконно да качи дъвка на борда, защото ушите й заглъхват.", "date": "2018.11.16", "title": "Пет луди неща, които стюардесите са видели по време на полет"}
{"url": "https://www.blitz.bg/layfstayl/khoroskop/zabava-se-baya-stranen-petk_news639916.html", "text": "В петък ще имате притеснения свързани с жена от кръга ви роднини, която ще има здравословни или семейни проблеми. Една неочаквано напрегната ситуация може да предизвика нежелани и дори безсмислени спорове и конфликти. Избягвайте конфронтация с хора родени под знака на Овен, Стрелец или Лъв. Петък не вещае някакви специални събития във финансов план.  В отношенията ви с представител на зодия Риби, Рак или Скорпион, може да преживеете малка парична загуба. Като цяло този ден ще има благоприятно влияние върху вашите лични или професионални отношения и ангажименти с човек роден под знака на Дева, Телец или Козирог.    Овен  Постарайте се да съхраните външно спокойствие, независимо от перипетиите по пътя ви. Само така може да решите благоприятно различни делови и лични въпроси. Възможни са парични постъпления. В резултат на това, вие се чувствате жизнени и готови за действие. Създавате много приятни минути на семейството си. Телец  Денят е благоприятен за нови планове. Пред вас се откриват добри перспективи. Не се отказвайте да участвате с приятели в колективни прекарвания. Възможно е поради това плановете ви да се променят, но вие имате възможност да свършите и това, което сте си запланували. Покровителство на нови познати ви помага да завоювате нови позиции. Възможно е да смените работата си. Близнаци  Звездите ви предупреждават да бъдете пределно внимателни и далновидни в общуването си с близките приятели. Вероятен е конфликт, който да постави край на дълга връзка. Умението да прощавате обидите и емоционалната ви гъвкавост запазва енергията и нервите ви. Не е необходимо да казвате това, което мислите винаги. Рак  Денят е забележителен с възможността за нарастване на вашите духовни, творчески и сексуални възможности. Благоприятно време за сключване на брак и зачатие. Съпружеският живот носи много радост на доста от вас. Краят на всяка работа, замислена днес, е резултатен и ви носи признание, уважение и укрепване на авторитета ви. Лъв   Може да ви обхване нов поток от информация и идеи. Практическите навици може да използвате в ново качество, а обстоятелствата да ви вдъхновят за натрупване на нов опит. Парите ви зависят от магическото или буквално вълшебното ви умение да предизвиквате в хората нужните чувства и емоции, в това число любов и радост към живота. Дева  Добре е да бъдете внимателни и да избягвате ненужните контакти. Отложете взимането на важни решения. Ново познанство може да изиграе отрицателна роля в живота ви. Използвайте всичко ставащо само за ваш интерес. Само това ви помага да изградите около себе си поле от спокойствие и доверие. Везни  Благоприятен ден, който преминава под знака на космическата енергия. Вероятно е днес да имате успех в творческите дейности. Но това е възможно, само ако гледате реално на случващото се. Възможно е в момента да имате твърде оптимистични представи за положението си. Всъщност единственото, от което се нуждаете в момента е внимание, далновидност и извисяване над проблемите. Обърнете повече внимание на любимия човек. Имате нужда от освежаване на чувствата. Скорпион  Напрегнат ден. Вероятно събитията се развиват не точно така, както сте планирали. Неочаквано събитие или разминаване в обещанията с близък човек може да ви накара да промените плановете си. Може да се справите добре с всичко, ако субективното ви мнение не прикрие реалното положение на нещата. Внимавайте при поемане на ангажименти. Стрелец  Връзката ви с окръжаващия ви свят е много силна. Днес са ви необходими уважението и поддръжката на други хора. Трудно понасяте самотата. Вашите желания постоянно се сблъскват с невъзможността ви да ги реализирате. Чувствата ви са изострени и се мятате от една крайност в друга. Благодушието и отстъпчивостта ви се сменят с упорство и раздразнителност. Козирог  Съдбата ви изпраща проверки и само от вас зависи дали да ги издържите с чест. Звездите ви съветват да се въздържате от промени в личен план и делова активност. Загубеното днес няма да можете да върнете обратно. Избягвайте ненужните контакти. Не взимайте важни решения. Ново познанство изиграва съществена роля в живота ви. Водолей  Ден, белязан с изкушения пред съблазните. Звездите ви препоръчват да бъдете внимателни. Времето не е подходящо за съпротивляване на чуждата власт и демонстрации на надменност и неуважение. Използвайте обаянието си за постигане на вашите цели. Така възцарявате около себе си обстановка на доверие и спокойствие. Сънят ви е показателен. Риби  За вашите нови идеи се създават благоприятни условия. Със всичко ново, което е добре обмислено трябва да побързате, докато имате попътен вятър. От голяма полза ви е и някакво допълнително образование. Някои от вас вече могат да се възползват и от дивиденти от вече направени капиталовложения.", "date": "2018.11.16", "title": "Забава се бая странен петък!"}
{"url": "https://www.blitz.bg/layfstayl/za-damite/vchera-zapochnakha-rozhdestvenski-posti-vizhte-podrobno-kakvo-i-koga-mozhe-da-khapvate_news639694.html", "text": "След Коледни заговезни от 15 ноември (до 24 декември включително) започват Рождественски пости или така наречените Коледни пости. Те са последните многодневни пости за годината. Случва се датата да се измести, ако Коледни заговезни се падат в дни на строг пост - сряда и петък,  .  Личните причини за постене на хората са различни. Едни искат да спазят християнския смисъл на постите, за други пък те са удобна причина да се пречистят от натрупаните токсини. Така или иначе, особено от днешна гледна точка, усилието за физическо и духовно пречистване е истинско изпитание на духа, което ако преминеш, със сигурност ще изпиташ хармония със себе си.  По време на Коледните пости има дни със строги пости, когато е позволено само растителна храна и олио (за предпочитане зехтин). През останалото време е разрешено вино, риба и морски продукти с изключение на сряда и петък, когато пак се спазва строг пост. Млечните продукти не са разрешени, а рибата и морските продукти се консумират в някои от дните.  ", "date": "2018.11.16", "title": "Вчера започнаха Рождественски пости - вижте подробно какво и кога може да хапвате!"}
{"url": "https://www.blitz.bg/layfstayl/ptuvane/blgarska-tsrkva-vdignata-za-7-noshchi-pod-nosa-na-turtsite-sbdva-zhelaniya_news639692.html", "text": "Изумителна история крие храмът на едно българско село, намиращо се почти на края на страната. И храмът и селото са малко познати, но всеки, който се докосне до тях, ще остане очарован от автентичната атмосфера и легендите, които ще останат завинаги в съзнанието му.  В района на днешния Ивайловград някога имало едно село на име Суганли (според други данни то се казвали Суванли или Голямо Суванли). Историята разказва, че чумната епидемия в началото на XVII век унищожава масово населението на старото село и принуждава останалите живи да се преместят на десния бряг по течението на Бяла река.  Поради гористия терен, по-малка част от тях се заселват на високото бърдо и така се основава ново село с две махали, които по-късно се оформят в две села - Горно и Долно Суванли.   ", "date": "2018.11.16", "title": "Българска църква, вдигната за 7 нощи под носа на турците, сбъдва желания"}
{"url": "https://www.blitz.bg/layfstayl/za-damite/tezi-3-zodii-shche-izzhiveyat-ogromno-shchastie-prez-2019-godina_news639695.html", "text": "Всички сме чували за израза „Нова година – нов късмет“. Оказва се обаче, че звездите се отредили особено голямо щастие за представителите на три зодии.   Не пропуснахме и да ви покажем какво ще  Днес обаче решихме да ви разкрием поредната астрологична прогноза, според която представителите на три зодии ще бъдат просто целунати от Вселената. Звездите са решили да орисат с много щастие тези знаци. Е, в следващите редове всички тайни падат.", "date": "2018.11.16", "title": "Тези 3 зодии ще изживеят огромно щастие през 2019 година!"}
{"url": "https://www.blitz.bg/layfstayl/skorost/prvi-snimki-na-noviya-taynstven-krosouvr-na-ford_news639639.html", "text": "В мрежата се появи фотография от презентацията на американската компания, на която се вижда новият кросоувър.Обликът на автомобила не прилича на нито един от съществуващите модели на компанията, което означава, че говорим за нов модел, още повече, че по-рано Ford обеща да пусне на пазара два SUV наведнъж.    ", "date": "2018.11.16", "title": "Първи СНИМКИ на новия тайнствен кросоувър на Ford"}
{"url": "https://www.blitz.bg/layfstayl/za-damite/keyt-midltn-si-pozvoli-neshcho-shokirashcho-svrzano-s-pokoynata-printsesa-dayana_news639904.html", "text": "В чест на юбилея на принц Чарлз, на страницата на двореца в Кенсингтън бе публикувана семейна снимка на кралското семейство. Внимателни фенове обаче забелязаха нещо доста странно на нея и веднага започнаха да коментират бурно кадъра в социалната мрежа.    Към днешна дата обаче сме решили да ви разкрием за една нейна постъпка, която бе неочаквана и буквално шокира доста от феновете на кралското семейство. Това, което е сторила Кейт е свързано не с кого да е, а именно с принцеса Даяна.  Всъщност това не е първата подобна дързост на съпругата на принц Уилям. Оказва се, че херцогинята на Кеймбридж си позволява доста волности, а дали ще срещне скоро яростта на кралица Елизабет II, предстои да разберем.", "date": "2018.11.16", "title": "Кейт Мидълтън си позволи нещо шокиращо, свързано с покойната принцеса Даяна!"}
{"url": "https://www.blitz.bg/layfstayl/za-damite/kakva-sdba-ochakva-detsata-rodeni-prez-2019-godina_news639906.html", "text": "Обзалагаме се, че не мислите, че през 21 век можете да изчислите не само пола на бебето си и да установите кое име каква съдба ще му определи, но вече може да разберете и неговия характер. Ще се появи ли новата Невена Коканова, Тодор Колев или пък новият Бойко Борисов.   Всичко, от което всъщност се нуждаете, е просто да знаете какъв е месецът му на раждане през 2019 година.  и какво по точно ще се случи с Днес обаче ще разкрием повече за съдбата на дечицата, които ще се появят на бял свят през следващата година. „Децата, родени през 2019-а ще има огромно предимство още от самото си раждане, смята нумероложката Олга Перцева. Те ще имат допълнителни 9 сектора памет и ще проговорят много бързо според нея. Ето какви точно ще са качествата на децата ви според месеца им на раждане.", "date": "2018.11.16", "title": "Каква съдба очаква децата, родени през 2019 година"}
{"url": "https://www.blitz.bg/obshtestvo/stolitsa/zhestoko-mele-s-osem-koli-na-severnata-skorostna-tangentata-kray-sofiya_news639950.html", "text": "Верижна катастрофа с участието на 8 автомобила е станала при тангентата в посока Варна, съобщава \"Фокус\", позовавайки се на очевидец на инцидента. Произшествието е преди разклона за Ботевград.   Движението в участъка не е затруднено. Повече подробности не се съобщават.   ", "date": "2018.11.16", "title": "Жестоко меле с осем коли на Северната скоростна тангентата край София"}
{"url": "https://www.blitz.bg/obshtestvo/10-godishen-pitomets-na-sotsialen-dom-podivya-grabna-nozha-ot-kukhnyata-i-stana-strashno_news639968.html", "text": "10-годишно момче от център за настаняване от семеен тип в Благоевград грабна нож и заплаши питомците на дома и персонала, няма ранени. Инцидентът станал към 19 ч. снощи в социалния дом на ул. „Хайдукови” в Благоевград.   По време сервирането на вечерята, 10-годишното момче, което обитава дома заедно с брат си, грабнало нож от кухнята и започнало да го размахва срещу останалите обитатели на дома и персонала. След това пък заплашвало, че ще се самоубие, съобщава БГНЕС.   Ножът му е отнет от служител в социалното жилище, а детето заведено на преглед в МБАЛ-Благоевград. Докато то било на преглед, брат му започнал да буйства, вследствие на което е счупено стъкло на входната врата на центъра за настаняване.  Има съмнения, че 10-годишният питомец на дома, преди да се прибере, е пушел марихуана, което е предизвикало агресията му. Същото дете е проблемно, като и друг път е проявявало такава. След медицинския преглед е върнато в социалния дом.     ", "date": "2018.11.16", "title": "10-годишен питомец на социален дом подивя, грабна ножа от кухнята и стана страшно"}
{"url": "https://www.blitz.bg/layfstayl/shoubiznes/oslepitelnata-nikol-stankulova-stana-nay-shchastlivata-zhena-na-sveta_news639832.html", "text": "Синоптиката на Нова телевизия Никол Станкулова вече е най-щастливата жена. Ослепителната брюнетка е станала майка.  Щастливото събитие се е случило миналата неделя. Чаровната синоптичка даде живот на дъщеричка.  Никол благодари на екипа на д-р Райна Ковачева от болница \"Света София\" за всеотдайните грижи и внимание.  Терминът на красавицата бе за средата на месеца.  БЛИЦ припомня, че вчера пък  . ", "date": "2018.11.16", "title": "Ослепителната Никол Станкулова стана най-щастливата жена на света"}
{"url": "https://www.blitz.bg/layfstayl/za-damite/56-ot-zhenite-tayno-se-strakhuvat-ot-tazi-seks-poza-shche-poznaete-li-koya-e_news639905.html", "text": "Някои секс пози могат да бъдат доста по-смущаващи от други. Това е така, защото изискват повече усилия и най-вече липса на срам от половинката.   ъщо така ви посъветвахме Освен  Отново сме твърдо решени да разбулим поредната тайна, а именно – коя е най-плашещата и страшна поза за секс. Неотдавнашно проучване, показа доста шокиращи данни. Според него повечето хора са уплашени от една определена поза и точно заради това я практикуват изключително рядко. Ако трябва да бъдем по-конкретни, става въпрос за 42% от мъжете и цели 56,8% от жените.", "date": "2018.11.16", "title": "56% от жените тайно се страхуват от тази секс поза, ще познаете ли коя е?"}
{"url": "https://www.blitz.bg/intsidenti/posred-noshch-politsay-vidyakha-mzh-da-lezhi-bezpomoshchno-na-peyka-v-shishkovata-gradina-vv-varna-a-sluchiloto-se-sled-tova-e-neveroyatno-snimki_news639920.html", "text": "Мъж на възраст около 60 години е бил забелязан тази вечер да лежи в района на Шишковата градина във Варна. Това съобщава Слави Михайлов - станал свидетел на случилото се, цитиран от petel.bg.  По думите му малко след полунощ служители на Общинска полиция са се отзовали на сигнала, като на място са установили, че мъжът е в нетрезво състояние.  Според Слави Михайлов, полицаите са се опитали да окажат помощ на човека, купили му вода от близкия магазин и го поставили на пейка, като в същото време са повикали екип на Спешна помощ. „Останах потресен”, че доктора от линейката не пожела да прегледа мъжа с мотива, че буйствал”, казва Слави Михайлов.  „При положение, че е в нетрезво състояние и пада и може да се удари лошо и най-вече да измръзне, всичко това не се взе предвид от спешния екип”, споделя още мъжът.  По думите му полицаите останали с вързани ръце, тъй като в това състояние мъжът не можело да бъде приет дори в приюта за временно настаняване на бездомни хора. „Силно впечатление ми направи, че служителите на МВР се отнесоха с разбиране и съвсем човешки с мъжа и наистина искаха да помогнат. Силно се надявам екипите на Спешна помощ, които преди всичко са положили Хипократова клетва, да подхождат по човешки и да не чакат да се случи най – лошото с човека и едва тогава да се размърдат. На фона на негативното отношение към полицаите смея да твърдя, че тази ситуация ми даде възможност да видя, че все пак има много свестни служители на полицията, които наистина се опитват да са от полза за хората. Поздравявам двамата полицаи, които не подминаха така човека и въпреки неуспеха да го приберат на топло положиха максимални усилия за това. Тези действие ми дават увереност, че мога спокойно да вярвам на органите на реда. За респект е начинът по който се отнесоха с въпросният човек. А за лекарите от спешното само мога да кажа, преди всичко подхождайте и като хора, защото един ден може на мястото на този човек да попадне и ваш близък. Благодаря за човечността проявена от полицаите и се надявам силно да са по често добрите примери”, завършва Слави.", "date": "2018.11.16", "title": "Посред нощ полицай видяха мъж да лежи безпомощно на пейка в Шишковата градина във Варна , а случилото се след това е невероятно (СНИМКИ)"}
{"url": "https://www.blitz.bg/svyat/ogromna-tragediya-vnuk-na-disidenta-kara-yusuf-ot-rodopite-zaginal-v-adskiya-vzriv-v-turska-voenna-baza-malko-predi-uvolnenieto-si_news639956.html", "text": "Само 4 месеца служба оставали на боеца Юсуф Йондер – изселникът, който загина при взривове във военна база в Шемдинли. Все още не са ясни причините за взривовете след стрелби в базата в провинция Хаккари на 9 ноември, при които загинаха 7 войници, а 25 бяха ранени, съобщава 24rodopi.com, позовавайки се на турските медии.   В момента се извършват съдебни, технически и административни експертизи.  Сред загиналите бе и 22-годишният Юсуф Йондер.  Турският президент Редеп Тайип Ердоган изказа съболезнования по телефона на изселническото семейство, което живее в Аланя. С военни почести бе изпратен в  последния му земен път Юсуф Йондер, а на траурната церемония присъства външният министър Мевлют Чавушоглу.    ", "date": "2018.11.16", "title": "Огромна трагедия! Внук на дисидента Кара Юсуф от Родопите загинал в адския взрив в турска военна база малко преди уволнението си"}
{"url": "https://www.blitz.bg/goreshtite-novini/yadosani-taksidzhii-otmstikha-po-neobiknoven-nachin-na-nepravilno-parkiran-avtomobil-snimki_news640006.html", "text": "Шофьори налепиха с мемори стикери автомобил, паркиран на стоянката за таксита. Действието се развива пред пилоните на НДК в София.Таксиджиите взаимствали този метод от станал популярен клип в социалните мрежи.    ", "date": "2018.11.16", "title": "Ядосани таксиджии отмъстиха по необикновен начин на неправилно паркиран автомобил (СНИМКИ)"}
{"url": "https://www.blitz.bg/ikonomika/britanskiyat-paund-se-srina-ot-khaosa-okolo-brekzit-a-tsenite-na-petrola_news639987.html", "text": "Азиатските акции изтриха първоначалния си ръст днес, след като разочароващите резултати на производителя на чипове Nvidia Corp обезцениха акциите на компанията и доведоха до разпродажби в целия технологичен сектор.   Британският паунд също пострада, след като политическата несигурност засили опасенията, че страната може да напусне ЕС без споразумение.  Азиатските акции започнаха днешната сесия силно, след като надеждите за стопляне на търговските отношения между САЩ и Китай дадоха тласък на Уолстрийт, но близо 17-процентното поевтиняване на книжата на Nvidia се отрази на пазарните нагласи. Компанията за чипове прогнозира разочароващи продажби за последното тримесечие на годината, обвинявайки за това непродадени чипове, които залежават при дистрибутори и търговци на дребно след изпаряването на бума с копаенето на криптовалути. В следборсовата търговия акциите на Advanced Micro Devices и Intel също поевтиняха. Пониженията при производителите на полупроводници доведоха до 0.2% спад при яонския Nikkei, докато фючърсите на щатския Nasdaq падат с 0.6%. Азиатско-тихоокеанският индекс на MSCI изтри първоначалния си ръст и остана без промяна, след което нарасна с 0.1%. Британският паунд бе в светлината на прожекторите вчера, след  като поредица от оставки разтърсиха правителството на премиера Тереза Мей и поставиха под съмнение дългоочакваното й споразумение за Брекзит само часове, след като то бе представено. Опасенията, че трудно извоюваната от Мей сделка може да се провали, доведоха до сътресения на британските пазари, невиждани от юни 2016 г., когато бе реферндумът за членството в ЕС. Паундът записа най-голямото си дневно понижение спрямо еврото от октомври 2016 г. и за последно бе на ниво от 88.60 пенса. Спрямо долара паундът поевтиня до 1.2780, след като изгуби 1.6% вчера. Джоузеф Капурсо, старши валутен анализатор в CBA, посочи пред Ройтерс само някои от опасенията около паунда. “Дали и кога ще се гласува в парламента предложението за оттегляне от ЕС е неясно. Дали проекотзаконът ще бъде одобрен от двете камари на парламента също е неясно,” казва Капурсо. “Дали премиерът ще подаде оставка или ще бъде предизвикана за лидерската си позиция е неясно. Дали ще има втори референдум и/или избори също е неясно.” Всичко това помогна за поскъпването на британските облигации, тъй като инвеститорите заложиха, че рискът от твърд Брекзит ще възпре Централната банка на Англия да вдига лихвите скоро. Лихвата по 5-годишните облигации записа най-големия си еднодневен спад от гласуването за брекзит, понижавайки се с близо 15 базисни пункта. Поевтиняването на паунда повиши доларовия индекс до 96.976, въпреки че еврото поскъпна леко до 1.1333 щатски долара. Губеща от вчера е и криптовалутата биткойн, която падна до едногодишно дъно, след като поевтиня с 10% по-рано през седмицата, когато подкрепата при нивото от 6 000 долара бе пробита. За последно биткойнът се търгуваше на ниво от 5 575.53 долара в платформата Bitstamp. На суровинните пазари златото поскъпва леко до 1 214.30 долара за тройунция. Цените на петрола възстановиха част от позициите си след срива от последните дни, подпомогнати от спада в запасите от горива в САЩ и възможността за намаляване на производството от страна на ОПЕК. Щатският лек суров петрол днес поскъпва с 39 цента, до 56.85 долара за барел, докато цената на петрола от сорта брент нарасна с 48 цента, до 67.10 долара за барел.", "date": "2018.11.16", "title": "Британският паунд се срина от хаоса около Брекзит, а цените на петрола..."}
{"url": "https://www.blitz.bg/obshtestvo/regioni/kmett-na-grad-troyan-g-zha-donka-mikhaylova-s-poredna-nagrada-ot-konkursa-kmet-na-godinata_news640013.html", "text": "Преди броени дни град Троян отпразнува своята 150 годишнина от провъзгласяването му за град. Градоначалникът г-жа Донка Михайлова е от личностите направили най-много за град Троян от 1989г. насам и това е безспорен факт. Тя вече има най-високото отличие за един кмет – „Кмет на гражданите“, а днес  получи и още едно отличие доказващо подкрепата насочена към младите „Ин витро програми“, което показва нейния социален и морален ангажимент към всички троянци. Това е причината Донка Михайлова да бъде припознавана и от хора с други политически предпочитания, но това са фактите и всички виждаме как Троян се променя и става модерен, европейски град. Това я прави Кмет на гражданите и любимец на младите. Ето и нейните думи в обръщението след получаване на отличието:  ", "date": "2018.11.16", "title": "Кметът на град Троян г-жа Донка Михайлова с поредна награда от конкурса „Кмет на годината“"}
{"url": "https://www.blitz.bg/politika/zhp-magistrala-shche-svrzva-burgas-s-aleksandrupolis-borisov-vodi-pregovorite-snimki_news639995.html", "text": "Премиерът Борисов обсъди развитието   на транспортните проекти между България   и Гърция с министъра на инфраструктурата, транспорта и мрежите Христос Спирдзис Министър-председателят Бойко Борисов обсъди транспортната свързаност между България и Гърция с министъра на инфраструктурата, транспорта и мрежите Христос Спирдзис. Фокус на разговорите беше поставен върху  развитието на железопътната връзка „Солун-Кавала-Александруполис-Бургас-Варна-Русе“. това съобщиха от правителствената информационна служба. , която тази година е посветена на европейската перспектива, свързаността, индустриалното развитие и сътрудничеството със Западните Балкани.  „България и Гърция винаги са имали отлични отношения, през годините страните ни са си сътрудничили активно в сферата на транспорта и тази основа, която имаме ще бъде надграждана“, каза министър-председателят Борисов пред гръцкия транспортен министър.    Премиерът подчерта, че трябва да се работи усилено по железопътната връзка „Солун-Кавала-Александруполис-Бургас-Варна-Русе“ и посочи, че осъществяването й ще допринесе допълнително за икономическия подем на региона. Проектът цели развиването на устойчива двойна железопътна ос, електрифициран железопътен коридор с модерна ERTMS система за управление на железопътния трафик, свързващ българските и гръцките пристанища. Изграждането на железопътната линия е част от по-големия проект за мултимодален коридор за товарни превози, свързващ Егейско и Черно море „Sea2Sea”.  На срещата участва и министърът на транспорта, информационните технологии и съобщенията Росен Желязков. Обсъдени бяха още възможностите за по-нататъшно развитие на транспортния коридор, чрез изграждане на автомагистрала или скоростен път между Александруполис и Бургас, както и за удължаване на коридора от Солун до пристанище Патра, за да има възможност за връзка по море и към Италия и Испания.   ", "date": "2018.11.16", "title": "ЖП магистрала ще свързва Бургас с Александруполис, Борисов води преговорите (СНИМКИ)"}
{"url": "https://www.blitz.bg/intsidenti/katastrofi/prvi-snimki-ot-zhestoko-mele-s-osem-koli-kray-sofiya_news639979.html", "text": "По-рано днес се разбра, че е станала  . Инцидентът се разигра на Северната скоростна тангента край София в посока Ботевград.  Заради мелето движението в района е затруднено.   За щастие при инцидента нямаше пострадали.  Междувременно се появиха и първи снимки от верижната катастрофа, каквато скоро в столицата не се бе случвала.      Снимки: Габриела Керемедчийска, bTV   ", "date": "2018.11.16", "title": "Първи СНИМКИ от жестоко меле с осем коли край София"}
{"url": "https://www.blitz.bg/politika/ninova-s-grandiozno-predlozhenie-za-pensiite_news639997.html", "text": "Лидерката на БСП Корнелия Нинова направи грандиозно предложение, свързано с пенсиите. Това се случи по време на брифинг в парламента.  Преди това тя заяви следното: „Смятаме, че възрастните хора са едни от най-ощетените в старината. Цените на всичко растат нагоре - на храната, на тока, на лекарствата“.  По думите й пенсиите ще бъдат увеличени по швейцарско правило на 1 юли, а дотогава инфлацията ще ги е изяла.  „Затова от БСП ще настояват за преизчисляване на пенсиите в бюджет 2019 година“, поясни Нинова.  Именно затова от БСП внесоха подписка до бюджетната комисия, в която са се подписали 30 000 души.  ", "date": "2018.11.16", "title": "Нинова с грандиозно предложение за пенсиите"}
{"url": "https://www.blitz.bg/intsidenti/drama-v-katunitsa-14-godishna-uchenichka-izdkhna-v-strashni-mki_news640032.html", "text": "14-годишна ученичка е била поразена от токов удар в банята на къщата, в която живее със семейството си в пловдивското село Катуница. Момичето е издъхнало в линейката на път за болницата.  От полицията коментираха пред БЛИЦ, че става въпрос за нещастен инцидент.  Той се е разиграл малко след 20 часа вчера.   Сигналът на тел. 112 е подаден от бабата на детето.  Със случая се занимава Окръжна прокуратура – Пловдив. Кристина ИВАНОВА, БЛИЦ    ", "date": "2018.11.16", "title": "Драма в Катуница! 14-годишна ученичка издъхна в страшни мъки"}
{"url": "https://www.blitz.bg/dnes-cherpiat/krasivi-imena-praznuvat-zaradi-svetets-izdkhnal-v-strashni-mki-no-napravil-kup-chudesa-v-poslednite-si-minuti-zhivot_news639805.html", "text": "Днес Православната църква почита паметта на Свети апостол и евангелист Матей. За живота на светия евангелист Матей са запазени много малко сведения.   Той бил брат на св. ап. Яков Алфеев и проповядвал Христовото учение като ходил в много далечни страни: Персия, Мидия, Индия, Партия.  Преданието разказва, че той отишъл при един див народ с лоши обичаи. Там му се явил Бог, който му дал жезъл заповядвайки му да го забие в земята. Господ му обещал, че този жезъл ще роди плодове, а от корена му ще потече чуден извор. Матей събрал всички жители и посадил жезъла. Пред очите на всички жезълът цъфнал и се покрил с чудни плодове. От корена му потекъл бистър извор. Всички се затичали към дървото и пили вода от извора и по внушение на апостола, приемали тук св. Кръщение, след което излизали от водата духовно обновени.  Св. евангелист Матей завършил живота си мъченически. Неговите страдания и смърт били ознаменувани с много чудеса. Когато го взели за да го подложат на мъчения, лицето му поразило гонителите с чудна светлина. Те ослепели, но той с молитва им възвърнал зрението. Пламъкът не се докоснал до него при мъченическия му подвиг. И когато накрай предал Богу духа си, мъчителите с ужас и изумление изповядали Божията сила, изказали почит към светите му мощи и станали ревностни християни.  Обикновено на иконите, изобразяващи св. Матей, изобразяват до него, като тайнствен символ на евангелиста, ангелоподобен човек, изразявайки с това кротостта на неговия дух и чистотата на учението. Днес имен ден празнуват мъжете, които носят имената  Матей и Матю. ", "date": "2018.11.16", "title": "Красиви имена празнуват заради светец, издъхнал в страшни мъки, но направил куп чудеса в последните си минути живот"}
{"url": "https://www.blitz.bg/lyubopitno/stranen-nachin-da-se-osvobodite-ot-stresa_news639878.html", "text": "Ново изследване установи, че ако помиришете дрехите на своя партньор това ще ви помогне да намалите нивото на стреса си. Оказва се, че ако жените помиришат дрехите на своя партньор, например неговата тениска, се чувстват по-спокойни след това. За сравнение, тези от жените, които са участвали в изследването, които са помирисали тениската на непознат мъж, са получили увеличаване в концентрацията на хормона на стреса, кортизол, пише obekti.bg, позовавайки се на Psy Blog.   Жените са особено податливи на въздействието на този и подобни ефекти, защото тяхната способност за улавяне на миризми е много по-силна от тази на мъжете. Д-р Марлийз Хофер, водещата авторка на изследването, обяснява: “Много жени носят ризата на партньорите си или спят от тяхната страна на леглото, когато партньорът им го няма, като в по-голямата част от случаите това се прави подсъзнателно. Нашите резултати показват, че дори и самата миризма на партньора, без неговото физическо присъствие, може да се окаже мощен инструмент в намаляването на стреса у жените”. За целите на изследването са били проучени над 96 двойки. Жените са били подложени на подставено интервю и математически тест, за да бъдат въведени в състояние на стрес. След това те са помирисали тениски, като някои от тях са били чисто нови и не са били носени изобщо, други са били на техните партньори, а трети са били на непознати мъже. Тестовете на слюнката при участничките са установили, че нивата на хормона на стреса кортизол за били по-ниски тогава, когато жените са помирисвали тениските на своите партньори.Ефектът от редуцирането на стреса е бил дори още по-голям ако жените са успели да разпознаят тениската на партньора си като наистина негова дреха. “От ранна възраст хората се страхуват от непознати и особено от непознати мъже, затова е възможно миризмата на непознат мъж да отключи реакцията на “бягство или бой”, която води до повишаване на нивата на кортизола. Това може да се случи и без въобще да го осъзнаваме”, обяснява Хофер. “Ако пътувате надалеч, нещо много просто, като например да вземете със себе си дрехата на вашия любим, ще ви помогне да понесете стреса да сте далеч от дома много по-добре”.", "date": "2018.11.16", "title": "Странен начин да се освободите от стреса"}
{"url": "https://www.blitz.bg/svyat/kurir-kolko-golyama-e-armiyata-na-nay-mladata-chlenka-na-nato-cherna-gora_news639952.html", "text": "Обявиха публично броя на военнослужещите, с които разполага Черна гора, най-младата държава-членка на НАТО. В мирно време армията наброява 2 368 войници, а в случай на война ще нарасне до 5 159 военнослужещи, съобщава електронното издание на белградския ежедневник Kurir, цитиран от Фокус, с коментара, че малката балканска страна разполага де факто с една бригада.   След заседание на правителството в Подгорица, на което е прието предложение за преструктуриране на черногорската армия, министърът на отбраната Миодраг Бошкович поясни, че целта на реформата е да бъде създадена армия, която е ефективна и отговаря на нуждите на страната.  „В бъдеще планираме да открием казарма в Андриевица, където ще бъде разположена Трета пехотна дивизия, и по този начин ще бъде разширен обхватът за позициониране на армията. От една страна така Черна гора развива военния си потенциал, а от друга се опитва да върне войниците си на места, които традиционно им принадлежат“, коментира Бошкович след правителственото заседание.  „Целта е да се изгради малки и ефективна армия, която от една страна да е в съответствие с потребностите на страната и националните й интереси, а от друга да се вземе предвид фактът, че Черна гора е 29-тият пълноправен член на НАТО“, допълни военният министър на Подгорица.  Бошкович разкри, че до средата на следващата година се предвижда „значително подмладяване“ на черногорската армия, „без значение, че през последните 15 месеца е направено много в това отношение“. Сред приоритетите на Подгорица е също и модернизирането на войската.  ", "date": "2018.11.16", "title": "Kurir: Колко голяма е армията на най-младата членка на НАТО - Черна гора"}
{"url": "https://www.blitz.bg/svyat/monika-lyuinski-neochakvano-razkri-chuvstvata-si-km-khilari-klintn-20-godini-sled-seks-aferata-v-beliya-dom_news639596.html", "text": "Бившата стажантка в Белия дом Моника Люински е готова отново да се извини на съпругата на президента Бил Клинтън – Хилари, заради секс скандала от 1998 година. Тогава заради аферата си с Люински държавният глава за малко да бъде подложен на процедура по импийчмънт и да изгуби поста си.          „Моите първи официални думи след скандала бяха извинения преди всичко пред Челси и госпожа Клинтън“, написа 45-годишната Люински в колонката си за списание „Венити Феър“.     „И ако сега се срещна лично с Хилари Клинтън, зная, че съм събрала сили още един път да ѝ кажа искрено: „Хей, много съжалявам“, казва бившата стажантка. Тя коментира и дали според нея Бил Клинтън трябва да ѝ се извини.         Реакцията на бившия държавен секретар Хилари Клинтън засега няма.    Според нея Бил взел правилното решение да не подава оставка след огласяването на случая. По думите ѝ няма злоупотреба с власт от страна държавния глава, за да накара стажантката да спи с него.     Хилари заяви, че когато двамата са имали отношения, Люински е била пълнолетна и можела да взема решения. Превод и редакция: БЛИЦ     ", "date": "2018.11.16", "title": "Моника Люински неочаквано разкри чувствата си към Хилари Клинтън 20 години след секс аферата в Белия дом"}
{"url": "https://www.blitz.bg/lyubopitno/ogromna-misteriya-se-krie-v-emblemata-na-burgas-gramofona-v-osnovata-mu-sa-vgradeni-snimki_news640001.html", "text": "Съвсем наскоро бе открито нещо, което до този момент никой не бе видял. Комунистически послания са вградени в реновираната зона около емблематично за Бургас място - Грамофона.     По идея на проектантите там бяха поставени водни атракции, за да може те да подчертават важността на градския символ, дело на Руси Стоянов. Предвидиха се и три чешмички – 2 от тях са цилиндрични с любопитен релеф (на заглавната снимка), а третата е ниска и чисто метална.  По-интересен е материал, използван за изграждането им. Явно е търсен винтидж ефект и са рециклирани ролни плаки от печатна машина за вестници – такава, каквато допреди 15-ина години използваха и всички печатния издания, преди да бъде заменена от новите дигитални и по-лесни за употреба технологии. Малцина са тези, които въобще са обърнали внимание обаче какви извадки и от кои вестници са изографисани по двете чешми.  Флагман.бг засне елементите и ги обърна огледално, за да прочете какво всъщност е изписано на тях. Натъкнаха се на нещо, което едва ли някой е очаквал - да се използват плаките от стар комунистически вестник, възхваляващ режима и партизанските движения.  Изданието, чието заглавие ясно може да се прочете от снимките ни е \"Партизански завет\", датата не е неизвестна, но заглавието гърми: „Гласът на разума е ориентир за моята вяра“.  Проверка показа, че това е поморийски вестник, облъчвал масите с пропаганда - през 60-те години. Явно неизвестният засега архитект на чешмичките изобщо не е обърнал какви плаки се рециклират. По този начин, от бившата преса на комунистическата пропаганда извира вода, с която ежедневно стотици бургазлии утоляват жаждата си. Символично, нали?! Но жажда за какво – за спомени от соца?  „Партизански завет“ е ежемесечен вестник – приятел на властта след 1958 г. Казано с други думи, това е бил мерител на пулса на града и първи портал за това, което БКП прави в региона.  Редакцията се е намирала в сградата на АКП в Поморие  Скромното хартиено издание днес си спомнят немалко от по-възрастните поморийци.  „Разпространяваше се във всички градски институции безплатно – кметството, пощата, банките и т.н. Както добре знаем, всичко, което е безплатно, всъщност има скрита цена“, коментират поморийци. Те припомниха за пропагандното естество на вестника, започнал съществуването си в един от най-раздорните моменти от историята на България (в началото на властването на Тодор Живков, малко след като лагерът „Белене“ отново е открит след Пражката пролет)  Любимата на Живков дума „партизани“, в организацията на които самият Бай Тошо до последно твърдеше, че е членувал като активист, не случайно присъства в името на вестника.  Какъв точно е „заветът“ на партизанското движение обаче може да се поспори – дали той е еволюирал в комунистическа пропаганда или е замрял тотално, а някой просто използва тленните му останки за политически цели?  И след като този очевАден символ на комунизма днес грее гордо върху чешмата в сърцето на Бургас – незабележимо, без автор на арт инсталацията и без уточнение какво представлява тя, то следва логичният въпрос.  Редно ли е символ на комунизма (под формата на печатно издание от този, обявен през 1999-ата година  за престъпен режим) да е изтипосан върху водоизточника? Това питат от Флагма.бг  Но да спрем за миг.  Да, чешмите в сегашния си вид са красиви – в действителност идеята на тях да има част от историята под формата на металните подложки на печатни издания от миналото е добра. Да, статията от „Партизански завет“ е само извадка от цялостния релеф на чешмите и...   Оправдания винаги могат да бъдат намерени. Фактът е, че в. \"Партизански завет\" \"краси\" чешмите на Грамофона в Бургас. Факт е също, че въпросното издание е било инструмент на пропаганда по време на комунизма. Факт още е и това, че арт инсталацията (ако изобщо тя може да се нарече така) няма автор. Дори да предположим, че въпросното украшение е грешка, то тогава кой е виновен за нея?  И по-важното, ще остане ли тази грешка там, ако плочата на Механото бъде свалена и изпратена в забвение? ", "date": "2018.11.16", "title": "Огромна мистерия се крие в емблемата на Бургас - Грамофона! В основата му са вградени... (СНИМКИ)"}
{"url": "https://www.blitz.bg/layfstayl/skorost/kakva-rabota-vrshat-tsvetnite-markirovki-po-gumite-na-kolata_news639887.html", "text": "Всеки собственик на кола е виждал цветни маркировки върху гумите. И не само ги е виждал, но се е и питал защо са необходими?  Точки, триъгълници, ивици, щампи с различни цветове - с течение на времето маркировките по гумите се изтриват.  Следователно значението на тези маркировки е било важно преди началото на експлоатацията на гумите.  ", "date": "2018.11.16", "title": "Каква работа вършат цветните маркировки по гумите на колата"}
{"url": "https://www.blitz.bg/ikonomika/credissimo-s-momentalno-odobrenie-za-onlayn-zaem-i-povishen-krediten-reyting_news639998.html", "text": "Лидерът в онлайн кредитирането,  , първи въведе моментално одобрение на заем за клиентите си в България. Благодарение на последната внедрена иновация, разглеждането на всяка една молба преминава през изцяло автоматизиран и високоскоростен процес, провеждан от изкуствен интелект. Нововъведението дава възможност клиентите да получават становище буквално на момента, след изпращане на заявлението, по всяко време на денонощието, без почивен ден. Друга важна полза за потребителите е, че техните данни се получават и обработват в среда, напълно недостъпна и защитена от човешка намеса.  Иновацията е в пълен синхрон и с общата европейска посока за развитие в областта на защитата на личните данни. В края на октомври, едновременно в София и Брюксел се проведе 40-та международна конференция на органите по защита на личните данни и неприкосновеността, в която активно участие взе Пламен Славов, DPO (длъжностно лице по защита на личните данни) на Credissimo. Г-н Славов дискутира етичните въпроси по прилагането на GDPR с експерти в областта, като Даниел Дрюър, длъжностно лице по защита на данните и ръководител на звеното за защита на данните в Европол.  „За Credissimo, като компания, която поставя клиентите си като ключов приоритет, спазването на най-високите стандарти на бизнес етиката и отговорното отношение са залегнали дълбоко в принципите ни. Като лидер в сектора, наша отговорност е да развиваме услугите си винаги с поглед напред, така че да продължим да предоставяме иновативни решения, в интерес на нашите клиенти, съблюдавайки стриктно всички изисквания и разпоредби на европейското и националното законодателство. Спазването на принципите на законност, сигурност и прозрачност изгражда доверието, което клиентите ни гласуват, и имаме задължение да съхраним“, споделя г-н Славов.  В началото на октомври беше актуализиран и кредитният рейтинг на Credissimo, според последния доклад на „БАКР – Агенция за кредитен рейтинг“. На компанията беше присъдено повишаване на дългосрочния рейтинг по национална скала: от A (BG) на А+ (BG), с  промяна на перспективата от „стабилна“ на „положителна“. Запазват се и присъдените до момента оценки за дългосрочен (BBB-) и краткосрочен рейтинг (A-3) - най-високите възможни за държавата ни към момента.  Повишеният кредитен рейтинг на Credissimo е доказателство за положителното развитие и стабилните позиции на компанията на пазара. Дружеството отчита ръст в стойността на активите и поддържа отлични нива на финансовите показатели. По последен доклад на централната европейска банка, в момента над 60% от всички кредити до 2 000 евро в Европа се отпускат изцяло онлайн, като тенденцията е тази цифра да расте.  Като лидер в сектора, Credissimo продължава да развива и налага позитивни тенденции в областта на небанковото кредитиране, а след успешното си навлизане на пазарите в Македония и Полша, до края на годината компанията планира да даде и първите си   в Колумбия. ", "date": "2018.11.16", "title": "Credissimo с моментално одобрение за онлайн заем и повишен кредитен рейтинг"}
{"url": "https://www.blitz.bg/lyubopitno/dzhadzhi/motorola-one-ot-dnes-v-magazinite-na-vivacom_news640008.html", "text": "Motorola One вече е налична във VIVACOM на впечатляващата цена от 309,98 лв. в брой или 16,98 лв. на месец с план Smart L+. Смартфонът се отличава с високо качество, модерен дизайн и отлична функционалност.   Дизайнът на Motorola One е изчистен и стилен, със заоблени ръбове и пасва идеално в ръката. Допълнително предимство е размерът на дисплея – 5.9 инча Max Vision HD+ и съотношение на картината 19:9, което дава възможност на екрана да се вижда повече съдържание.     Смартфонът работи гладко и безпроблемно, благодарение на Android ONE. Тя осигурява висока защита на устройството и личните данни с месечните актуализации на сигурността, гарантирани в рамките на три години. Google Play Protect сканира и проверява над 50 милиарда приложения всеки ден, използвайки машинно обучение на Google, за да поддържа телефона защитен и сигурен.     Устройството разполага с още няколко предимства благодарение на партньорството между Motorola и Google. Google Photos предлага неограничено пространство за съхранение на снимки, а благодарение на Google Lens камерата разпознава забележителности, обекти, текст и др.  Креативните функции на камерата не спират дотук. Вградените в нея опции за синемаграфия, цветен акцент и боке ефект в портретен и селфи режим добавят още по-голяма стойност към потребителското изживяване.       В услуга на потребителя е и батерията – само след 20 минути turbopower™ зареждане телефонът разполага със заряд до 8 часа.   Motorola One разполага с 4 GB памет, 64 GB пространство за съхранение на данни и 8-ядрен процесор Qualcomm® Snapdragon™. Така устройството реагира мигновено на докосване. Това го прави перфектния избор за игри, гледане на филми и мултимедия.          ", "date": "2018.11.16", "title": "Motorola One – от днес в магазините на VIVACOM"}
{"url": "https://www.blitz.bg/obshtestvo/stolitsa/fandkova-obyavi-kakvo-nemozhe-da-se-sluchi-ako-dantsite-na-starite-koli-se-uvelichat_news640019.html", "text": "Увеличението на данъците на старите автомобили няма да доведе непременно до това хората да се откажат от тях. Това каза кметът на София Йорданка Фандъкова, цитирана от „Фокус”.   „Но, разберете, че трябва да се правят стъпки. Трябва да променим нагласата си. Няма как да искаме по-чист въздух, ако караме старите коли в градовете си. Поне в градовете има алтернатива“, коментира Фандъкова.  Тя също така уточни, че алтернативата е градският транспорт, велосипедите и ходенето пеш.  „Трябва да имаме кампании, да имаме нагласата и ние разчитаме много на медиите, защото няма как иначе да искаме промяна“, каза още кметът.   ", "date": "2018.11.16", "title": "Фандъкова обяви какво (не)може да се случи, ако данъците на старите коли се увеличат"}
{"url": "https://www.blitz.bg/obshtestvo/a1-predlaga-elektronen-podpis-na-klientite-si-chrez-mobilno-prilozhenie_news640024.html", "text": " вече предоставя възможност на своите клиенти да подписват дигитално документи с помощта на мобилно приложение напълно безплатно. Това е възможно с услугата  , която позволява лесно и бързо да се сключи договор с А1 чрез квалифициран електронен подпис (КЕП).   Нововъведението следва стратегията на А1 да предлага технологични решения, които отговарят на нуждите на хората в дигиталния свят и гарантират удобство, сигурност и спокойствие.     Новата услуга е достъпна с помощта на приложението   и може да се ползва сигурно и удобно през смартфон или таблет. Електронният подпис от А1 пести време и усилия на клиентите, за които вече не е задължително да посетят физически магазин или да чакат куриер, за да подпишат договор на хартиено копие.     Избирайки електронен подпис от А1, клиентите на компанията стават важна част от мисията на А1 за отговорно отношение към околната среда с по-малко отсечени дървета и по-малко вредни емисии.    Как може да се използва услугата   от А1:         Електронният подпис от А1 се предлага при онлайн подновяване на договор за мобилна или фиксирана услуга, както и при поръчка на нова услуга за дома от А1. Това може да се осъществи през   на компанията или при покупка по телефона. Услугата не е достъпна единствено при поръчка, която изисква доставка на устройство или SIM карта с куриер.    ", "date": "2018.11.16", "title": "А1 предлага електронен подпис на клиентите си чрез мобилно приложение"}
{"url": "https://www.blitz.bg/svyat/bunt-spartiytsi-na-tereza-mey-ya-obvinikha-v-predatelstvo-i-sbrakha-dostatchno-podpisi-za-ostavkata_news640038.html", "text": "В предателство към Брекзит бе обвинена британският премиер Тереза Мей от свои съпартийци, предаде Скайнюз.   Членове на Консервативна партия събраха достатъчно подписи, за да поискат вот на недоверие към правителството в Камарата на общините (долната камара на парламента в Лондон) да се гласува. Според Устава на управляващата Обединеното кралство политическа формация предложението за вот на недоверие се внася, ако искането бъде подкрепено с подписите на най-малко 15% от депутатите. За гласуването се обявиха 48 от 317-те парламентаристи. Вътрешнопартийният бунт срещу премиера бе запален, след като на  заседание на 14 ноември кабинетът прие проектоспоразумение с Брюксел за излизането на Обединеното кралство от ЕС. Според  опонентите на Мей документът е отстъпление от твърдия Брекзит  (прекратяване на свободното движение на хора, стоки и капитали между Острова и останалите 27 членки на блока).   На този етап Мей не е коментирала искането на съпартийците си.", "date": "2018.11.16", "title": "Бунт: Съпартийци на Тереза Мей я обвиниха в предателство и събраха достатъчно подписи за оставката ѝ!"}
{"url": "https://www.blitz.bg/ikonomika/sanktsiite-na-sashch-sreshchu-iran-i-trgovskiyat-konflikt-s-kitay-blagodat-za-sobstvenitsite-na-petrolni-tankeri_news640033.html", "text": "Санкциите на САЩ срещу Иран и търговският конфликт с Китай се превърнаха в истинска благодат за собствениците на петролни танкери, като дневните цени на превозите са на най-високото си ниво от две години, тъй като корабите променят маршрутите си, за да товарят от други страни производителки на петрол.   Износът на суров петрол от Иран, която е петият най-голям производител на суровината в света, се е понижил с около 50% от май насам, когато САЩ се изтегли от споразумението, ограничаващо ядрената програма на страната. Новите санкции срещу Иран пък влязоха в сила в началото на този месец. Петролни трейдъри и брокери на танкери твърдят, че Саудитска Арабия се е намесила, за да запълни празнината от над 1 млн. барела петрол на ден на пазара. Междувременно, Китай спря вноса на петрол от САЩ, в отговор на американските мита върху китайските стоки.  Пекин в момента си доставя петрол от най-различни места, в това число и от Западна Африка. Преди търговския конфликт Китай приемаше близо една четвърт от щатския износ на петрол. Този петрол в момента се придвижва до други пазари, като Южна Корея, Нидерландия и Великобритания, според Питър Санд, главен анализатор в Bimco - международна асоциация, представляваща собствениците на кораби. Това промени значително маршрутите и времетраенето на курсовете на най-големия клас петролни танкери, известни в индустрията като VLCC. Докато купувачите се подготвят за зимата, а търсенето на мазут достига върхови нива, цените за превоз са нараснали над четири пъти от септември до октомври, до 45 000 долара на ден. “Печелим добри пари за първи път от началото на 2017 г.,” казва пред Wall Street Journal главен изпълнителен директор на азиатска компания с над 20 танкера, пожелал анонимност. “В исторически план несигурността е добра за цените за транспорт, а този път несигурността идва в пиковия сезон. Въпросът е колко дълго ще продължи.” Решението на САЩ да направи изключение за осем държави и да им разреши да продължават да купуват суров петрол от Иран смекчава ефекта от санкциите и осигурява необходимите приходи на държавната National Iranian Tanker Co. (NITC), която е водещата транспортна компания в страната. Брокери в Сингапур и Лондон казват, че около 65% от танкерите на NITC транспортират петрол до страни, за които САЩ направиха изключение от санкциите срещу Иран, в това число Китай, Индия, Япония, Южна Корея, Италия, Турция и Гърция. Тези страни традиционно купуват 70% от петролния износ на Иран. От Белия дом искат да намалят износа от Иран, но танкерни брокери твърдят, че това е малко вероятно да се случи скоро, тъй като ограничаването би покачило цената на петрола до около 100 долара за барел, което пък може да се отрази негативно на икономическия растеж на САЩ. Според същите брокери, може да бъдат използвани повече танкери на NITC, тъй като други оператори на танкери избягват Иран, опасявайки се от санкции от страна на Вашингтон. NITC притежава 38 VLCC танкера от общо 733 в света, както и няколко по-малки танкера. “Голямата картина е, че износът на суров петрол от Иран няма да спре и 1 млн. барела дневно ще продължат да излизат от страната,” казва Санд. “Това е приблизително колкото те изнасяха при предишните санкции от 2012 до 2016 г.” Равновесните нива при VLCC танкерите са около 25 000 долара на ден, но цените се движеха доста под тази сума от април 2017 г., докато не дойде скокът през октомври. Патрик Роджърс, главен изпълнителен директор на белгийската Euronav, която е един от най-големите собственици на танкери в света, заяви пред Wall Street Journal през октомври, че очаква повечето от 10-те най-големи играчи в тази сфера да са на червено тази година. Въпреки че петролът не се облага с мита в търговския конфликт между САЩ и Китай, Китай спря да купува суровината от САЩ през последните два месеца. Брокери заявяват, че забелязват ръст в доставките на петрол за Китай от Нигерия, Ангола и Либия и че цените за превозите са се увеличили заради по-дългите курсове на танкерите. Ръководители на компании от индустрията обаче смятат, че увеличението на цените на превозите може да е краткотрайно, тъй като купувачите и продавачите сe приспособяват към новите модели на търговия. “Свръхкапацитетът на танкерите e значителен, а търсенето на петрола ще бъде ограничено заради все още големите запаси. Натискът върху цените за превоз ще бъде възобновен през 2019 г.” Гръцки собственик на танкери, който транспортира ирански петрол през последните 25 години, очаква натискът върху цените за превоз да започне още през декември. “След като новите маршрути се установят и сезонното търсене отслабне, вероятно отново ще се върнем към жалките цени за превозите”, казва той. “Не очаквам някакво трайно възстановяване в цените на превозите преди 2020 г.”", "date": "2018.11.16", "title": "Санкциите на САЩ срещу Иран и търговският конфликт с Китай - благодат за собствениците на петролни танкери"}
{"url": "https://www.blitz.bg/ikonomika/nevizhdan-bum-blgarskite-firmi-za-drekhi-i-obuvki-s-ogromen-rst-v-iznosa_news640028.html", "text": "Оборотът на предприятията в обувната промишленост и производството на облекло надхвърля 3 млрд. лв. през 2017 г. Това заяви заместник-министърът на икономиката Александър Манолев по време на Национален семинар за сектор текстил, облекло, кожи и обувки, организиран от IndustriALL European Trade Union и IndustriALL Global Union, съобщиха от Министерството на икономиката.   „Редица български предприятия в сектора работят на най-високо ниво и изпълняват поръчки за водещите модни марки в света“, посочи зам.-министър Манолев и подчерта, че за миналата година браншът формира близо 8% от общия износ на страната. По думите му това е един е от секторите, които се развиват устойчиво през последните години и е сред традиционните промишлени производства на България, които разполагат с добра суровинна база, изградена инфраструктура и имат важна роля в осигуряването на работни места. „Браншът осигурява заетост на над 100 хил. души, а в производството на текстил и облекло работят над 5 000 фирми“, каза още Александър Манолев. Той акцентира, че благодарение на европейските фондове редица предприятия в България са били модернизирани през последните години и съобщи, че до края на 2018 г. предстои обявяването на процедура „Подобряване на производствения капацитет в малки и средни предприятия“ по Оперативна програма „Иновации и конкурентоспособност“, по която могат да кандидатстват и предприятия, които произвеждат текстил и облекло. Общият бюджет на процедурата е 75 млн. евро. „Разбира се нещата не са само позитивни. В сектора има редица предизвикателства, които заедно – държавата, бизнеса и работническите организации трябва да преодолеем“, допълни икономическият заместник-министър като се спря на теми като заплащането на труда, представянето на чужди пазари, недостига на кадри и др. IndustriAll е федерация на независими и демократични профсъюзи, представляващи както ръчно, така и не-ръчно работещи работници в секторите метал, химикали, енергетика, минно дело, текстил, облекло и обувки и свързаните с тях отрасли и дейности. Те включват 177 национални синдикални организации в 38 европейски страни.", "date": "2018.11.16", "title": "Невиждан бум! Българските фирми за дрехи и обувки с огромен ръст в износа"}
{"url": "https://www.blitz.bg/ikonomika/nay-goreshchiyat-stroitelen-pazar-v-evropa-ima-nuzhda-ot-rabotnitsi_news640042.html", "text": "Пет етажа нагоре по бетонния скелет екипът на Василе Кочори се опитва да нареди стотици парчета стомана за арматурата на следващата част от поредната висока сграда, която ще краси силуета на Букурещ.   Битката с вятъра и главозамайващите височини при изграждането на арматурата е достатъчно трудна, но другото предизвикателство пред Кочори е намирането на десетина работници, които могат да се справят с това.  В крайна сметка, той подбира работниците с най-добри умения от други обекти и след това изпраща не толкова опитните на други строителни площадки из румънската столица. “Този обект е приоритетен,” заявява пред Bloomberg Кочори, който оглавява подизпълнител, работещ по проекта Equilibrium на Skanska Property Romania, който е на стойност 37 млн. евро и включва две 11-етажни офис сгради.  “Половината от момчетата, с които разполагам, могат да вършат работата, докато останалите имат нужда от още практика”, казва той. Това жонглиране става толкова често срещано в Източна Европа, че недостигът на работна ръка вече заплашва да удари спирачките на най-бързо растящия строителен пазар в Европа, което да се отрази и на местните икономики, пише Bloomberg.  Възходът на национализма в страни, като Полша и Унгария, междувременно доведе до враждебност към този вид имиграция, който може да помогне за запълването на вакума. От години работниците мигрират на запад в търсене на по-добро заплащане, въпреки че инвестициите заляха изтока и трансформираха бивши комунистически метрополиси, като Букурещ, Будапеща и Варшава.  Отливът, откакто ЕС започна да се разширява към бившия източен блок през 2004 г., възлиза на над 5 млн. души само за Полша и Румъния, а техните строителни работници наводниха градове, като Лондон, Берлин и Мадрид. Задачата е как да бъдат върнати обратно. Заплатите нарастват, но си остават много далече от това, което хората заработват в Западна Европа, а и няма достатъчно новоквалифицирани работници, които излизат на пазара. Друго нещо, което трябва да бъде отчетено, е и конкуренцията между самите страни. Проектът на стойност 50 млн. евро на австрийската компания Strabag AG за построяване в Братислава на стадион с 22 500 места за националния отбор на Словакия разчита на тръбопроводчици, заварчици, мазачи и хора, които поставят стъклопакети от държави, сред които България и Румъния, които подпомагат местните екипи. Късите срокове на изпълнение принуждават строителните компании да наемат работници от чужбина с малък или никакъв опит в строителството, като готвачи например, казва проектният мениджър Юрай Бакманак. Само в Братислава “има нужда от 25 000 дърводелци, които не са налице”, казва той. Skanska AB, която има 300 проекта в региона, се сблъсква със сходни предизвикателства във всяка държава, според Михал Юрка, главен изпълнителен директор на шведската компания за Чехия, Словакия, Унгария и Румъния.  “В момента сме в пиковия период на търговските имоти,” казва той. “На всички пазари виждаме, че местната работна сила не достига поради бума в строителството.” Неравенството в доходите между Източна и Западна Европа остава голяма. По-данни на Световната банка БВП на глава от населението в Полша и Унгария остава значително под половината на средното ниво за ЕС. Средната годишна заплата в Румъния възлиза на около 20% от средното ниво за ЕС, докато за Полша процентът е 35%, според последните данни на Eurostat. При настоящите нива ще са необходими 59 години, за да може заплатите в Полша да настигнат тези в Европа, според доклад на консултантската компания Grant Thornton. Изнесени тази седмица данни обаче показват, че по-голямата част от поляците вече не обмислят емиграция, докато броят на източноевропейците, работещи във Великобритания, е намалял с 15% в последните три месеца с наближаването на излизането на страната от ЕС. Неравенството спомогна за възхода на традиционализма и протекционизма в региона. Полският премиер Матеуш Моравиецки призова поляците да се върнат и да допринесат за неговия “икономически патритиозъм.”  Той заяви, че Полша вече не може да бъде просто място, от което Западна Европа взема каквото поиска и разкритикува чуждите компании за това, че са “колонизирали” страната му. За да се подкрепи тази реторика обаче, икономиката трябва да продължи да расте, а строителите са от съществено значение, тъй като ЕС инвестира в инфраструктура, като пътища, летища, канализации, а частни строители издигат офис сгради.  Полша, която е най-голямата страна в региона, получава повече пари от ЕС на нетна база, от която и да е друга държава в Европа, а сега има намерението да построи най-голямото летище на континента. Строителните компании се състезават с времето, за да задоволяват най-голямото търсене на нови търговски имоти от десетилетие, тъй като компаниите разширяват производството си или изоставят остарелите сгради в полза на по-модерни технологични съоръжения. Унгария, която се очаква да отчете най-голям ръст на строителството в Европа до следващата година, както и Словакия, са подкрепени от огромни инфраструктурни проекти. Пазарите в Чехия, Полша и Румъния се движат от необходимостта от офис, заводи и логистични центрове вследствие на голямото потребителско търсене. Според имотните компании Colliers International и Cushman & Wakefield, над 5 млрд. евро са били инвестирани в търговски имоти през първата половина на годината, а сумата ще надхвърли отчетените 13 млрд. евро за цялата 2017 г. “Строим страшно много и пак не е достатъчно,” казва Майкъл Смайтинг, директор в Colliers International в Букурещ. “Строителните компании строят все повече и повече. За тях е трудно да продължават да го правят, а и е скъпо.” Това засилва риска от по-ниски маржове на печалба и забавяне на проекти, тъй като подизпълнителите търсят квалифицирани работници, които искат по-високи заплати във време, в което цените на материалите започват да растат. Skanska засега разполага с достатъчно хора, за да върши работата, въпреки че прилага “ясни мерки за управление на риска,” като например не прекалява с новите проекти, според главния изпълнителен диртектор за региона Юрка.  Мрежата от търсене на нови работници се разпростира и до Азия, като компанията има планове да използва строителни екипи от страни, като Виетнам и Филипините, казва той. Най-важното е да задоволяваш необходимостта от работна ръка, докато в същото време държиш заплащането под контрол, казва Томас Биртел, главен изпълнителен директор на Strabag. Централна и Източна Европа генерират 22% от бизнеса на неговата компания. В центъра на Букурещ базираната в Тел Авив Hagag Development Europe е в процес на трансформирането на бившата централа на петролна компания в модерна офис сграда на седем етажа, като всичко това трябва да стане с 35 работници на обекта. Проектният мениджър Александру Драгичи казва, че екипът, който е изцяло от румънци засега, може да се промени, тъй като спадът в нивото на уменията се утежнява от нежеланието да се върши “мръсна и неприятна” работа. Младите мъже, които бутат ръчни колички с отломки из прашния строителен обект, са от малки села и нямат опит в строителството. “Все още има достатъчно работници, но не знам до кога,” казва Драгичи. “Строителството се разраства все повече и повече, а работниците бягат от страната.”", "date": "2018.11.16", "title": "Най-горещият строителен пазар в Европа има нужда от работници"}
{"url": "https://www.blitz.bg/analizi-i-komentari/goreshch-analiz-na-ing-kak-brekzit-shche-zasegne-iztochna-evropa-i-blgariya_news639996.html", "text": "Бpeĸзит щe имa paзpyшитeлнo дeйcтвиe зa цeлия Eвpoпeйcĸи cъюз (EC). Toй щe oĸaжe eфeĸт и въpxy cтpaнитe oт Цeнтpaлнa и Изтoчнa Eвpoпa ĸoнĸpeтнo пo oтнoшeниe нa тpи нaпpaвлeния - тъpгoвия, cвoбoднo движeниe нa xopa и ĸaпитaли. Toвa пocoчвaт в cвoй aнaлиз oт ІNG. B дoĸyмeнтa ce ĸaзвa, чe пo oтнoшeниe нa тъpгoвиятa, въпpeĸи чe изнocът нa дъpжaвитe oт peгиoнa зa Beлиĸoбpитaния e oтнocитeлнo мaлъĸ ĸaтo дял oт бpyтния вътpeшeн пpoдyĸт (БBΠ), Чexия, Πoлшa и Унгapия щe бъдaт cpeд нaй-зaceгнaтитe cтpaни oт Бpeĸзит в тoвa oтнoшeниe, пишат от money.bg.   Πoглeднaтo ĸaтo иĸoнoмичecĸи ceĸтopи, нaй-гoлямa тeжecт излизaнeтo нa Oбeдинeнoтo ĸpaлcтвo oт Eвpoпeйcĸия cъюз (EC) щe oĸaжe въpxy ceлcĸoтo cтoпaнcтвo, aвтoмoбилнaтa индycтpия и тъpгoвиятa в изтoчнoeвpoпeйcĸитe иĸoнoмиĸи. B oблacттa нa cвoбoднoтo движeниe нa xopa oт ІNG cмятaт, чe нaй-гoлям мoжe дa бъдe \"yдapът\" въpxy Чexия, Унгapия и Πoлшa, ĸaĸтo и въpxy Pyмъния. Cпopeд eĸcпepтитe близo eднa чeтвъpт oт пoляцитe, ĸoитo живeят в чyжбинa, ca във Beлиĸoбpитaния. \"Oт дpyгa cтpaнa, Oбeдинeнoтo ĸpaлcтвo дoпpинacя c oĸoлo 6% зa бюджeтa нa EC. Toзи пpинoc щe изчeзнe зa cлeдвaщия пepиoд 2021-2027. Heпpяĸoтo въздeйcтвиe нa излизaнeтo нa Beлиĸoбpитaния oт EC щe бъдe гoлямo\", пocoчвa oт ІNG. \"Cpeдният БBΠ нa глaвa oт нaceлeниeтo в cъюзa щe cпaднe cлeд Бpeĸзит, ĸaтo тoвa щe имa ocнoвeн нeгaтивeн eфeĸт въpxy Чexия и Πoлшa. Eвpoпeйcĸoтo финaнcиpaнe зa гpyпaтa нa СЕ4 (Чexия, Πoлшa, Унгapия и Cлoвaĸия) щe ce cвиe c мeждy 12% и 24%\", ce дoпълвa в дoĸyмeнтa. Koи щe бъдaт нaй-гoлeмитe зaceгнaти? B oблacттa нa тъpгoвиятa ĸaтo eдин oт гoлeмитe зaceгнaти oт ІNG пocoчвaт Унгapия, тъй ĸaтo нeйнaтa иĸoнoмиĸa e мeждy нaй-oтвopeнитe в peгиoнa, a бpyтният oбeм нa изнoca й дoпpинacя зa близo 90% oт БBΠ. Oт yнгapcĸитe влacти oбaчe изчиcлявaт, чe cлeд Бpeĸзит иĸoнoмиĸaтa им щe ce cвиe c oĸoлo 0,2 нa cтo зa пepиoдa дo ĸpaя нa 2020 гoдинa, нo пpи ycлoвиe, чe eфeĸтът oт нeгo e лoĸaлизиpaн caмo във Beлиĸoбpитaния. Πpи тexничecĸo изпaдaнe в peцecия нa EC, yнгapcĸият БBΠ мoжe дa ce cпaднe c 0,5%. Eĸcпepтитe пocoчвaт, чe cлeд Xoлaндия cpeд нaй-зaвиcимитe oт тъpceнeтo нa Oбeдинeнoтo ĸpaлcтвo дъpжaви e имeннo Унгapия зaeднo c Чexия. B нaй-гoлямa cтeпeн зa дъpжaвитe oт peгиoнa oбaчe тoвa вaжи зa Πoлшa, ĸaтo Beлиĸoбpитaния e втopият нaй-гoлям пaзap зa нeя. \"Πoлшa пoддъpжa гoлям тъpгoвcĸи излишъĸ c Beлиĸoбpитaния, изчиcлeн нa мaлĸo нaд 8 милиapдa eвpo гoдишнo\", oбяcнявaт oт ІNG. Зa ĸoи ceĸтopи pиcĸoвeтe ca нaй-cepиoзни? Oт ІNG oчaĸвaт aвтoмoбилнaтa индycтpия дa бъдe cpeд ceĸтopитe, ĸoитo щe пoнecaт нaй-гoлям \"yдap\" cлeд излизaнeтo нa Beлиĸoбpитaния oт EC пpeз мapт cлeдвaщaтa гoдинa. \"Унгapия и Чexия ca ocoбeнo зaвиcими oт тъpceнeтo oт Oбeдинeнoтo ĸpaлcтвo, ĸaтo cъoтвeтнo 0,2% и 0,3% oт тexния БBΠ e cвъpзaн c изнoca зa Ocтpoвa\", ce ĸaзвa в дoĸлaдa. \"Чeшĸият eĸcпopт зa Beлиĸoбpитaния пpeдcтaвлявa caмo 5% oт oбщo изнoca зa 2017 гoдинa нa cтpaнaтa. Ocтpoвът oбaчe oтгoвapя зa oĸoлo 7% oт oбщия изнoc нa aвтoмoбили oт Чexия, ĸoeтo гo пpaви втopият нaй-гoлям пaзap зa дъpжaвaтa cлeд Гepмaния\", дoпълвaт eĸcпepтитe. Πpoизвoдcтвoтo нa eлeĸтpoниĸa, мaшини и тpaнcпopтнo oбopyдвaнe cъщo щe бъдe пoдлoжeнo нa нaтиcĸ cлeд Бpeĸзит. Πpи нeгo ocнoвният pиcĸ e зa Pyмъния, ĸaтo 50% oт eĸcпopтa нa тaĸивa пpoдyĸти нa ceвepнaтa ни cъceдĸa e зa Beлиĸoбpитaния. Cъщo тaĸa e вaжнo дa ce пocoчи, чe тaзи индycтpия дaвa paбoтa нa oĸoлo 400 000 pyмънци. \"Ceĸтopът, ĸoйтo мoжe дa бъдe изпpaвeн пpeд нaй-гoлямo пpeдизвиĸaтeлcтвo, e ceлcĸoтo cтoпaнcтвo ocoбeнo, aĸo нямa cдeлĸa зa Бpeĸзит, пocoчвaт oт ІNG. \"B paзглeждaнитe cтpaни 170 000 paбoтни мecтa в ceлcĸoтo cтoпaнcтвo, pибoлoвa и xpaнитeлнaтa индycтpия ca пpяĸo зaвиcими oт изнoca зa Oбeдинeнoтo ĸpaлcтвo\", дoпълвaт eĸcпepтитe. Πpoцeнт oт oбщaтa зaeтocт в дъpжaвитe, зaвиcимa oт изнoca зa Beлиĸoбpитaния Eĸcпopтът нa Πoлшa в тoзи ceгмeнт възлизa нa гpyбo 1,4 милиapдa eвpo нa гoдишнo, a тoвa ca 12% oт oбщия изнoc нa cтpaнaтa. B дoĸлaдa ce пocoчвa, чe в тeĸcтилнaтa индycтpия нaй-излoжeни нa pиcĸoвe ca Typция и Pyмъния. Caмo в южнaтa ни cъceдĸa тoзи ceĸтop, зaeднo c aвтoмoбилния, oтгoвapят зa 16,9% oт изнoca нa cтpaнaтa и дaвaт paбoтa нa 1 милиoн тypци. 20% oт eĸcпopтa нa Pyмъния нa тeĸcтил cъщo e зa Beлиĸoбpитaния, ĸaтo в индycтpиятa ca зaeти oбщo 375 000 дyши. B cлyчaя c Бългapия oт ІNG изчиcлявaт, чe 1,3% oт oбщaтa зaeтocт в cтpaнaтa зaвиcи oт изнoca зa Oбeдинeнoтo ĸpaлcтвo. Toвa e пoвeчe oт cтpaни, ĸaтo Pyмъния, Pycия и Typция. У нac нaй-зaвиcими ca изнocът нa зъpнeни ĸyлтypи и мeco, нa тeĸcтил, тъpгoвия и нa aдминиcтpaтивни ycлyги. Kpaят нa cвoбoднoтo движeниe нa xopa и нaй-гoлeмият pиcĸ зa Бългapия Cпopeд дaннитe нa Cвeтoвнaтa бaнĸa caмo зa 2017 гoдинa мигpaнтитe, paбoтeщи във Beлиĸoбpитaния, ca изпpaтили в poднитe cи дъpжaви oбщ ĸaпитaл oт 26,8 милиapдa щaтcĸи дoлapa. Oт тяx 9 милиapдa дoлapa ca били нacoчeни ĸъм дъpжaви oт Eвpoпeйcĸия cъюз (EC). \"Πoлшa e нaй-гoлeмият пoлyчaтeл нa пapични пpeвoди oт EC c oбщo нaд 2,6 милиapдa eвpo, cлeдвaнa oт Pyмъния c 2,5 милиapдa eвpo. Бългapия, Чexия и Унгapия ca мaлĸo cлeд тяx cъc cъoтвeтнo 0,8 милиapдa eвpo, 0,7 милиapдa eвpo и 0,7 милиapдa eвpo\", ce пocoчвa в дoĸлaдa. Oт ІNG oбяcнявaт, чe пpeз пocлeднитe гoдини знaчeниeтo нa тeзи пapични пpeвoди зa дъpжaвитe oт peгиoнa e нaмaлялo, ĸaтo тoвa ce oбяcнявa c pъcтa нa нoминaлния БBΠ и нapacнaлият пpинoc нa чyждecтpaннaтa тъpгoвия зa тяx. Toвa oбaчe ce oбяcнявa и c фaĸтa, чe мнoгo oт paбoтницитe в чyжбинa ca изтeглили и ceмeйcтвaтa cи пpи тяx c тeчeниe нa вpeмeтo. \"Kaтo пpинoc зa БBΠ нa дъpжaвитe oбщo пapичнитe пpeвoди ca oт пo-гoлямo знaчeниe зa Бългapия c нивo oт 1,6% oт БBΠ, cлeдвaнa oт Pyмъния c 1,2% и Πoлшa c 0,6% oт БBΠ\", oбяcнявaт eĸcпepтитe.", "date": "2018.11.16", "title": "Горещ анализ на ING: Как Брекзит ще засегне Източна Европа и България"}
{"url": "https://www.blitz.bg/obshtestvo/chudoto-se-sluchi-sestrata-na-izpadnalata-v-koma-rodilka-magdalena-sobshchi-prekrasna-novina_news639993.html", "text": "Родилката Магдалена Иванова, за която много хора от цялата страна се обединиха и  дариха кръв, днес се е събудила от кома. Това съобщава ШУМ.БГ, позовавайки се на сестрата на младата жена Виктория Станкова.   По думите й Магдалена е стабилизирана, но все още е в интензивно отделение.  Първото, което е пожелала родилката, е да види децата си. Тъй като не може да говори заради направената й трахеотомия, поискала лист и химикал и написала думата „снимка“. Минути по-късно мъжът й показал снимка на техните дечица – близначетата Веселин и Валентин.  Те са родени в осмия месец и тежат само около 1 700 грама. Към момента вече дишат самостоятелно.  „Отново благодарим на всички, които помогнаха. Все още има хора, които продължават да ми изпращат бележки, че са дарили кръв. Наистина към момента вече не е необходимо. Благодарим!“, каза Виктория.  Припомняме, че в началото на тази седмица близките на Магдалена призоваха хората да дарят кръв за родилката, на която беше направено спешно секцио. Тя беше приета в понеделник с високо кръвно и кръвотечение в МБАЛ-Шумен. Над 150 души от цялата страна, от които над 60 – от Шумен, се отзоваха и дариха кръв за младата майка. Благодарение на това, тя бе стабилизирана, а днес вече излезе от кома.   ", "date": "2018.11.16", "title": "Чудото се случи! Сестрата на изпадналата в кома родилка Магдалена съобщи прекрасна новина"}
{"url": "https://www.blitz.bg/kriminalni/skandal-grmna-vv-vidin-s-listovki-razlepeni-iz-tseliya-grad-kisnat-chenge-che-e-narkodilr-snimki_news639980.html", "text": "Разследват полицай за наркотици във Видин. Вчера сутринта областният град осъмна с разлепени листовки, които изобличават полицая Милчо Манчов във връзки с наркосредите в града, твърди BulNews.       На плакатите с големи букви е изписано: „Полицаят – охрана Милчо Манчов: Гарантирам за качеството на дилърите ми! Овъртайм дискотеки – Видин“.   Под надписа пък има две снимки, едната от които е на въпросния униформен, а на другата се вижда полицейска стоп палка, от която според автора на плакатите Манчов шмърка наркотици.   Говорителят на областната дирекция на МВР-Видин Лора Стефанова потвърдила пред BulNews, че лицето на разлепените листовки Милчо Манчов настина е полицейски служител. Той работи в участък „Нов път“ към районно управление във Видин. Тя посочи още и че органите на реда са се запознали със случая.   „По този повод директорът е разпоредил незабавна проверка, като за това има издадена заповед“, заяви Стефанова.   По думите й Петър Коцин държи на това в МВР да работят професионалисти, лоялни на системата и на обществото. Стефанова напомни, че противодействието на наркоразпространението на територията на областния град е приоритет на полицията. Униформените работят по тази линия много активно и резултатите с открити и конфискувани наркотични вещества от последната седмица го показват.   Какво ще покаже проверката, която тече срещу Манчов, все още не е ясно, като в същото време се търси и кой е изработил и разлепил из града скандалните листовки. ", "date": "2018.11.16", "title": "Скандал гръмна във Видин! С листовки, разлепени из целия град, киснат ченге, че е наркодилър (СНИМКИ)"}
{"url": "https://www.blitz.bg/obshtestvo/dvama-neplnoletni-obrakha-dve-varnenki-no-ne-uspyakha-da-pokharchat-plyachkata_news639988.html", "text": "Две непълнолетни момчета от Варна са задържани за извършване на два грабежа във Варна. Престъпленията са извършени на 06.10. и на 01.11. в района на Второ РУ на МВР във Варна. При двата случая потърпевшите са жени, чийто чанти са били издърпани и отнети.   След проведени оперативно-издирвателни дейности и действия по разследване на случая е установено, че извършители на деянията са две непълнолетни момчета от Варна, известни на органите на реда. По случаите има образувани досъдебни производства, материалите са докладвани на прокурор от Районна прокуратура – Варна. Момчетата са задържани за срок до 24 часа.   ", "date": "2018.11.16", "title": "Двама непълнолетни обраха две варненки, но не успяха да похарчат плячката"}
{"url": "https://www.blitz.bg/obshtestvo/stolitsa/nikoy-ne-iska-kshchata-na-yavorov-kakvo-sledva_news639986.html", "text": "Няма кандидат-купувачи за къщата на Пейо Яворов в София, която беше обявена за публична продажба на 15 октомври, при първоначална цена от 1 628 000.    Това стана ясно днес от справка в Софийския районен съд, съобщава БНТ. Срокът за подаване на оферти изтече вчера в 17 ч., а при наличието на предложения, те трябваше да бъдат отворени днес в началото на работния ден. Каква ще бъде съдбата на дома на поета, оттук нататък зависи от ищеца. Вариантите са няколко: частният съдебен изпълнител да прекрати търга или той да бъде отложен или възобновен при по-ниска цена от първоначално обявената за имота. За да продължи продажбата обаче, частният съдебен изпълнител трябва да изчака един месец. Това е срокът, в който ищецът да вземе и своето решение. Тази седмица отпадна и вариантът Столична община да придобие къщата, като в четвъртък кметът на София Йорданка Фандъкова обясни, че редица пречки спират общината да участва в търга. Сред тях са делото по къщата на Яворов, стоящи вписани възбрани и разминавания в документите за собственост.  ", "date": "2018.11.16", "title": "Никой не иска къщата на Яворов, какво следва?"}
{"url": "https://www.blitz.bg/kriminalni/prestplenie/novi-strashni-podrobnosti-za-klaneto-vv-vlaka-kray-vakarel_news640002.html", "text": "Циганката, пробола смъртоносно 50-годишен мъж в сърцето в международния бърз влак край гарата във Вакарел, е била с дете. По информация на bTV жертвата е направила забележка на жената от ромски произход в едно от купетата.   Тя изважда нож и с един удар го поваля. Ударът е изключително прецизен, защото попада директно в сърцето на 50-годишния мъж.  Въпреки това той все още е жив, когато идват екипите на Бърза помощ, но нараняването е смъртоносно. Жената е била придружавана от дете. Когато тренът спрял на гарата, тя слязла и хукнала към близката гора. Малко по-късно е заловена от полицията. В нея е открито и оръжието, с което е извършено престъплението.  ", "date": "2018.11.16", "title": "Нови страшни подробности за клането във влака край Вакарел"}
{"url": "https://www.blitz.bg/obshtestvo/stolitsa/ofitsialno-23-000-novi-stolichani-za-godina-no-kolko-sa-vsshchnost-nikoy-ne-znae_news639992.html", "text": "Официалната статистика показва, че само за една година хората, които са се преместили да живеят в София, са 23 000 души. Това обаче са официални данни, които идват защото именно те са решили да се регистрират, а със сигурност има и такива, които не са го направили. Това е и причината никой да не може да каже колко е всъщност населението в столицата реално.  Архитект Любо Георгиев, директор на общинското предприятие ''Софпроект'', коментира в студиото на \"България сутрин\", че всеобщото мнение, че в София живеят два милиона души е погрешно. По думите му реално населението е около 1,4 милиона и десетки хиляди хора осъществяват дневна миграция, за да работят в столицата.  \"Това е най-големият проблем, че много малко се знае за демографска статистика и информация. От различни места в България идват, идват и от Македония също. София привлича млади хора, които искат да работят и да получават по-високи заплати. Това е основната причина\", обясни той.  Архитектът допълни още,че трафикът остава проблем в столицата, защото метрото само разпределя хората, които ползват градски транспорт, но пътуващите с автобус или друг обществен превоз са колкото тези, които излизат с коли.  \"Хора София може да поеме, както в съществуващата си форма, така и в предвидените места за разширение на града, но ако всеки реши да се качи на колата си, няма как да стане, просто няма място за това\", категоричен беше арх. Георгиев пред Bulgaria ON AIR.  По думите му огромна част от трафика се образува от това, че родителите возят децата си на училище до 3-ти клас.    ", "date": "2018.11.16", "title": "Официално: 23 000 нови столичани за година, но колко са всъщност - никой не знае"}
{"url": "https://www.blitz.bg/obshtestvo/stolitsa/zrelishche-v-sofiya-s-takiva-nadpisi-po-kolata-nikoy-shofor-ne-e-osmval-i-may-ne-e-zaradi-parkirane-snimki_news639540.html", "text": "Надрасканите паркирани коли в София не са необичайно явление. Тази сутрин обаче един автомобил събра погледите с посланието, издраскано по предния капак, колите и стъклата. Снимките се разпространяват във Фейсбук.     С червени букви, доста ясно и четливо някои старателно беше написал „балък“, „нещастник“, „задник“, “fuck you”, „приятно чистене“. Има и по-дълъг надпис, който за съжаление е размит от влагата, но навява на мисълта, че авторът е разгневена дама, имала близки отношения със собственика.     Съмнението се засилва и от факта, че за създаването на надписите най-вероятно е използвано червило.     „Е, поне му е пожелала приятно чистене“, шегуват се коментиращи. „Прави впечатление, че е четливо и грамотно“, отбелязва наблюдателен мъж.     „Щом е червило, значи е използвано от жената, която го е писала и е оставила ДНК-то си по него. Вземете проба и изследвайте. Ако не ѝ е първо провинениеq ще я хванат лесно. П. П. Добре, че е с червило“, изтъква потребителка на социалната мрежа.    ", "date": "2018.11.16", "title": "Зрелище в София: С такива надписи по колата никой шофьор не е осъмвал! И май не е заради паркиране (СНИМКИ)"}
{"url": "https://www.blitz.bg/lyubopitno/evrika/ucheni-ot-keymbridzh-dokazakha-che-zhenite-sa-po-glupavi-ot-mzhete_news639897.html", "text": "Невролобиолози и невролози от Университета в Кеймбридж установиха, че тенденцията за систематизиране и рационализиране на процесите и индивидуалните механизми позволява на мозъка на мъжете да открива по-добре и по-бързо най-малките подробности. Изследвайки мозъчната активност на мъжете и жените, учените открили, че дори при тежки мозъчни заболявания, мъжете по-бързо решават сложни задачи на множество вектори, които се различават помежду си по отношение на обема и характера.  Същевременно учените установиха, че жените са по-склонни към емоционална оценка на хората и ситуациите около тях, в резултат на което почти винаги (в 75% от случаите) вземат грешни решения. Изследователската извадка, включваща почти 700 хиляди души (включително 37 хиляди души с нарушения на аутистичния спектър), доказа, че емоционалните \"шейкове\", които се случват с жените в ежедневието, нарушават способността на женския мозък да възприема реалността адекватно.  Емоционалното \"въздържане\" на мъжете им позволява да решават както дребни, така и големи проблеми, които пряко или косвено засягат живота на стотици и дори хиляди хора. Изследователите отбелязват, че поради особеностите на \"режимите на действие\" на женския мозък, жените е по-вероятно да успеят в хуманитарната област, докато мъжете биха имали успехи във финансовия сектор, IT сектора и управлението на големи структури.  Учените смятат, че такива стандарти не могат да се прилагат при определяне на квалификацията на служителите, но статистическите грешки в новото проучване се считат за минимални. Невробиолозите заключават, че мозъците на мъжете имат значително повече \"бариери\" за стрес и външни стимули, поради което те са в състояние да се съсредоточат върху няколко сериозни задачи едновременно.  По-рано подобно проучване бе проведено от невролози от университета във Вашингтон. По време на експеримента, за да се определи скоростта на реакциите към графичната информация, учените установиха, че мъжкият мозък работи много по-бързо и по-правилно от женския. Превод: БЛИЦ  ", "date": "2018.11.16", "title": "Учени от Кеймбридж доказаха, че жените са по-глупави от мъжете"}
{"url": "https://www.blitz.bg/svyat/te-sa-izvestni-bogati-i-krasivi-no-edin-fakt-za-tyakhnata-khigiena-shche-vi-shokira-video_news639902.html", "text": "Те са известни, богати и красиви, но въпреки това остава усещането, че не внимават много със своята хигиена, пишат американските жълти издания.        И ако за мнозина дезодорантът е нещо, без което не излизат от дома си, мнозина избягват да го ползват, е между тях са някои отнай-известните личности.  Камерън Диас, Брадли Купър, Джулия Робъртс и още няколко звезди имат своя идея за поддържане на хигиена, която не включва използването на дезодорант. Превод: БЛИЦ    ", "date": "2018.11.16", "title": "Те са известни, богати и красиви, но един факт за тяхната хигиена ще ви шокира (ВИДЕО)"}
{"url": "https://www.blitz.bg/svyat/sestra-snima-brat-si-s-detsata-i-ulovi-prizrak_news639901.html", "text": "31-годишният Райън Ливисли от Лонг Ейтън, Великобритания, твърди, че снимката му със сина му и племенника му е била развалена от мрачна фигура, която се появила незнайно откъде. Човекът е сигурен, че е заснел с камерата си истински признак, пише \"The Sun\".  Снимките, които са разделени само от няколко секунди, авторът сподели в Туитър.  На пръв поглед втората снимка не се различава от първата, но ако се вгледате внимателно, ще забележите, че на заден план се е появила фигура в черни одежди.  Човекът казва, че не забелязва фигурата на заден план, докато не му я показали. Сестра му, която направила снимката, също не забелязала нищо необичайно. Коментарите на потребителите в мрежата са разделени - някои от тях се съгласиха с версията за духа, други предположиха, че Райън използва графичен редактор. Превод: БЛИЦ    ", "date": "2018.11.16", "title": "Сестра снима брат си с децата и улови призрак"}
{"url": "https://www.blitz.bg/svyat/bezsramno-razkrepostenata-emili-rataykovski-pak-skandalizira-obyavi-zashcho-se-chekne-vse-polugola-i-snimkivideo-18_news639889.html", "text": "27-годишата моделка Емили Ратайковски, реши да се позове на увлечението си за изрязани бански костюми, докато изнасяше реч на наградите \"Мъже на годината\" на GQ Australia в сряда, пише Дейли Мейл.    \"Нося изрязани бикини с ивици на плажа в знак на протест,\" каза Емили.  Самоуката дизайнерка на бански костюми започва речта си, като благодари на GQ Australia и гостите на събитието в The Star на Сидни.  След като получи наградата \"Жена на годината\", Емили говори за значението на това да бъдеш \"многостранен\", като каза на публиката: \"Става въпрос за носенето на бикини с ивици на плажа като протест\".  Емили, която бе критикувана от някои, включително Пиърс Морган, че нейните любопитни постове в Instagram отговарят на феминисткия модел, защитава своите действия.  \"Мисля, че цялата идея, че заради тялото, което ми е дадено, трябва да играя някаква патриархална идея, трябва да се срамувам от него или да го покривам, е абсурдна. Намирам за удочно честването и споделянето на моята сексуалност \", обясни тя.  \"Мисля, че тялото ми е красиво и много други тела са красиви\", добави Емили. Превод: БЛИЦ    ", "date": "2018.11.16", "title": "Безсрамно разкрепостената Емили Ратайковски пак скандализира! Обяви защо се чекне все полугола и.. (СНИМКИ/ВИДЕО 18+)"}
{"url": "https://www.blitz.bg/svyat/pod-ledovete-na-grenlandiya-otkrikha-neshcho-zloveshcho-ostanalo-tam-oshche-predi-12-000-godini-kogato-ogromen-meteorit-e-udaril-zemyata-snimkivideo_news639803.html", "text": "С помощта на радар, американски учени откриха метеоритен кратер с размерите на Париж под ледовете на Гренландия. Това съобщиха световните медии.  Небесното тяло се е сблъскало със Земята преди 12 000 години. Според учените е много вероятно отломките от него, изхвърлени в атмосферата, да са повлияли на климата и да са разтопили голямо количество лед. Това е предизвикало постъпване на големи количества студена вода в протока Нарес, разделящ Гренландия и Канада. Този процес е повлиял на морските течения в целия регион.  Железният метеорит е бил с размери най-малко 1 км.        Това е първият кратер от подобен тип, открит в Гренландия и въобще под ледена покривка. С широчина 31 км, той е сред 25-те най-големи подобни образувания на нашата планета и се намира под ледника Хиавата.   ", "date": "2018.11.16", "title": "Под ледовете на Гренландия откриха нещо зловещо останало там още преди 12 000 години, когато огромен метеорит е ударил Земята (СНИМКИ/ВИДЕО)"}
{"url": "https://www.blitz.bg/layfstayl/skorost/nemski-eksperti-nazovakha-nay-nadezhdnite-upotrebyavani-avtomobili-snimki_news639893.html", "text": "В продължение вече на 46 години, най-надеждните поддържани автомобили попадат в рейтинга на TÜV Report, който оценява техническото състояние по множество параметри. AutoBild, въз основа на последните отчети, посочва десетката на най-добрите употребявани автомобили.    ", "date": "2018.11.16", "title": "Немски експерти назоваха най-надеждните употребявани автомобили (СНИМКИ)"}
{"url": "https://www.blitz.bg/kriminalni/iznenada-ot-poslednite-minuti-pusnakha-desislava-ivancheva-na-svoboda_news640003.html", "text": "Специализираният наказателен съд освободи от ареста отстранения кмет на столичния район „Младост” Десислава Иванчева и заместника й Биляна Петрова. Това предаде Дарик.   Мотивът на магистратите, че здравословното и психическото им състояние се влошава в следствения арест.  Те бяха задържани при зрелищна полицейска операция в центъра на София в началото на годината.  Кметът на столичния район „Младост“ Десислава Иванчева беше задържана при показна акция в центъра на София на 17 април 2018 г. Повод за нея бе разследване за подкуп, даден ѝ от строителен предприемач, а по информация на разследващите Иванчева е била задържана със 70 000 евро, които са част от по-голяма сума, поискана за издаване на строително разрешително. Часове тя бе държана с белезници до автомобила си, паркиран пред сградата на Министерството на спорта, докато разследващите извършваха обиск.  Освен Иванчева, задържани бяха още заместникът ѝ Биляна Петрова, както и бившият кмет на община „Младост” Петко Дюлгеров, а обвинения бяха повдигнати и на тримата. От април Десислава Иванчева се намира в ареста, а междувременно съдът я отстрани от поста кмет на район „Младост“.  ", "date": "2018.11.16", "title": "Изненада от последните минути: Пуснаха Десислава Иванчева на свобода"}
{"url": "https://www.blitz.bg/zdrave/ucheni-ot-yeyl-alarmirat-tozi-produkt-izpolzan-v-ezhednevieto-vodi-do-mnozhestvena-skleroza_news640018.html", "text": "Учени от Йейлския университет са открили прекомерната консумация на кой продукт, използван от всеки в ежедневието, увеличава риска от множествена склероза.  Според изследователите от Йейл увеличената консумация на тази подправка допринася за развитието на множествената склероза.  Множествената склероза представлява хронично автоимунно заболяване на централната нервна система, при което основната засегна структура е предпазната обвивка на нервните влакна (миелин).  Това е причина увредените нерви да не могат да провеждат нервни импулси от и до мозъка.   ", "date": "2018.11.16", "title": "Учени от Йейл алармират: Този продукт, използан в ежедневието, води до множествена склероза!"}
{"url": "https://www.blitz.bg/zdrave/zdravni-novini/iztknati-kardiolozi-posochikha-nay-opasnite-za-srtseto-khrani_news640023.html", "text": "Биодобавките с омега-3 мастни киселини са абсолютно безполезни за профилактика на сърдечносъдовите заболявания, особено при диабетиците, а хипертонията трябва да се лекува с повече от една таблетка.   Това са само част от новите насоки и препоръки в лечението и профилактиката на сърдечносъдовите заболявания, обсъждани на поредния конгрес на Европейското кардиологично общество, който приключи преди месец в Мюнхен.  Събитието е събрало рекорден брой участници - повече от 31 хиляди делегати от 156 страни.     ", "date": "2018.11.16", "title": "Изтъкнати кардиолози посочиха най-опасните за сърцето храни!"}
{"url": "https://www.blitz.bg/zdrave/udostoena-ot-kralitsa-elizabet-ii-akusherka-obyasni-vsichko-za-bremennostta-i-riskovite-faktori-koito-krie_news640031.html", "text": "Tрейси Купър е акушерка от Великобритания, с докторска степен (PhD) и дългогодишен опит. Участва в създаването и обновяването на ръководствата за работа с бременни и раждащи жени към Националния институт за качество в здравеопазването.   През 2018 г. кралица Елизабет II удостои д-р Купър за приноса й към акушерството в последните 25 години.  Д-р Купър гостува в началото на ноември на акушерски кабинет “Зебра” в София и сподели пред бъдещи майки най-новите и доказано добри практики за проследяване на нискорискова бременност и за нормално раждане.   ", "date": "2018.11.16", "title": "Удостоена от кралица Елизабет II акушерка обясни всичко за бременността и рисковите фактори, които крие!"}
{"url": "https://www.blitz.bg/zdrave/onkolozi-obyavikha-senzatsionno-zatlstyavaneto-bori-raka_news639744.html", "text": "Експерти от Калифорнийския университет в Дейвис (UC Davis) установиха, че има случаи, в които затлъстяването може спомогне на организма в борбата с туморни образувания.  Резултатите от работата на учените са публикувани в списание „Nature Medicine“.   Затлъстяването се счита за рисков фактор за онкологията - туморът се храни по-активно, развива се по-бързо и има повишена способност за възстановяване.  Същевременно, предишни експерименти показаха, че в този случай имуностимулиращата терапия причинява претоварване на имунната система и допринася за появата на странични ефекти.    ", "date": "2018.11.16", "title": "Онколози обявиха сензационно: Затлъстяването бори рака!"}
{"url": "https://www.blitz.bg/zdrave/ruski-toplechitel-uchi-kak-da-korigirame-dnk-za-da-sme-zdravi_news640059.html", "text": "Наталия Бегачева е носител на приза „Лечител на Русия” за 2012 г., даден й за направените от нея постижения за подобряване здравето на хората. Живее в гр. Нижний Тагил, в Урал. Там има създаден център, но работи и в България, провежда различни семинари и приема потърсили я за помощ хора. Известната лечителка ще проведе Семинар „Разкриване на вътрешния потенциал на човека“ от 26-ти до 30-ти ноември в Хасковски минерални бани, организиран от Центъра за личностно развитие „Вселена” в София.„Всичко в този свят има енергия. Бог ни е създал по свой образ и подобие, той е вложил в нас своите дарове. Но много често се случва така, че не виждаме своето предназначение, не чувстваме и не можем да разкрием в себе си тези способности, с които сме се родили. Не разбираме какво е това енергия, как нашите мисли, постъпки и действия оказват влияние на окръжаващия ни свят. Нашите мисли са енергия, която може да бъде както съзидателна, така и разрушителна. Всичко, което се случва в нашия живот, е творение на нашите мисли и енергия, за което много често даже не се досещаме. Болестите се явяват като следствие от нашите мисли, емоции и поведение. Важно е да не допускаме негативни мисли. Иначе те ще разрушат на първо място нас самите“, обясни Бегачева.  По време на семинара за разкриване на вътрешния потенциал на човека тя ще учи хората да активизират енергията в ръцете си, да изпращат енергия на разстояние, за нея няма прегради, да диагностицират проблеми, които са се случили с тялото ни, да премахват енергийните пробойни в себе си, да се хармонизират със стихиите на природата – огън, въздух и вода.  „Ще се учим да коригираме здравето си, както и всякакви жизнени ситуации. Нищо не идва отвън, това, което имаме вътре в себе си, сме си го създали сами. Ще се учим да го излекуваме. Всъщност ние нямаме никакви болести в тялото си. То е като компютър, който изпълнява зададените от нас програми и команди. Те работят на подсъзнателно ниво. Затова е важно спомени, които ни рушат, да бъдат изчистени от подсъзнанието ни.  Ще се научим да активираме работата на мозъка си. Той работи само на 3-4%. Медицината не знае как да лекува нарушения в паметта и склероза, но ние ще се учим да активираме невроните в мозъка си. Ще се научим още да коригираме структурата на нашето ДНК. Да премахваме изкривяванията в структурата на ДНК. Тогава организмът работи много добре. Това е патентована техника на Марат Курбанов. Нашето изкривено ДНК създава паразити и онкотумори в тялото. Със силата на мисълта можем да преструктурираме материята“, допълни лечителката.             ", "date": "2018.11.16", "title": "Руски топлечител учи как да коригираме ДНК, за да сме здрави"}
{"url": "https://www.blitz.bg/kriminalni/prestplenie/stana-yasno-koy-e-mzht-zaklan-vv-vlaka-kray-vakarel-izdirva-se-zhena-izbyagala-ot-mestoprestplenieto_news639966.html", "text": "Мъж на 50-годишна възраст е починал след намушкване във влак край Вакарел. Той е направил кръвоизлив и е издъхнал в линейката, на метри от болницата, съобщи пред БНР говорителят на Спешна помощ Катя Сунгарска.  Сигналът е бил получен в 8:07 ч, а медиците са пристигнали на място в 8:23 ч, допълни Сунгарска. Пострадалият е издъхнал в 8:33 ч. в линейката, на метри от болница \"Света Анна\".  По първоначална информация, извършителите са успели да избягат, но са установени. Издирва се заподозряна жена, която е успяла да избяга.   Влакът, в който бе извършено престъплението, е пътувал от Пловдив към София.  Към момента причините за нападението са неизвестни.  Полицията разследва случая.    ", "date": "2018.11.16", "title": "Стана ясно кой е мъжът, заклан във влака край Вакарел, издирва се жена, избягала от местопрестъплението"}
{"url": "https://www.blitz.bg/zdrave/zhiveete-pod-postoyanen-stres-togava-tazi-statiya-e-vas_news639761.html", "text": "Стресът не е нещо, което се случва само в главата ни. Той достига почти до всяка част от нашето тяло. И колкото и да се опитваме да контролираме емоциите си и ситуациите в живота си, ние постоянно сме под някакво напрежение.   Има различни начини да се справим със стреса. Един от тях е чрез консумирането на определени храни, които противодействат на хормона кортизол.   Ето 10 от тях:  1. Папая  Плодът се използва за лечение на различни състояния. Наричат го плодът на ангелите. Съдържа витамини А, В и С, а от минералите - калций, калий, желязо, фосфор, мед, цинк, магнезий.  ", "date": "2018.11.16", "title": "Живеете под постоянен стрес? Тогава тази статия е вас"}
{"url": "https://www.blitz.bg/zdrave/bivshata-alkokholichka-tanya-raztrsvashcho-sled-mnogobroynite-mi-vlizaniya-v-bolnitsa-zaradi-zapoy_news639780.html", "text": "Смъртността при делир е 20%, защото пияните ги карат в психиатриите, а не в реанимация. За този проблем алармира д-р Цветеслава Гълъбова - директор на Държавната психиатрична болница “Св. Иван Рилски” в Нови Искър на среща между лекари от водещи болници и представители на “Анонимни алкохолици” в София.   “У нас няма разбиране, че зависимите имат нужда от нормални клиники. В момента те са принудени да се лекуват в психиатриите, тъй като в международния класификатор на болестите на СЗО алкохолизмът е психиатрично заболяване”, уточни д-р Гълъбова.   “По проблема с болничното лечение на хора със зависимости не се прави нищо.  “Вече от няколко години в Държавната болница за активно лечение на наркомании и алкохолизъм в Суходол редовно се провеждат сбирки на “Анонимни алкохолици” и на “Анонимни наркозависими” и ние работим с тези хора заедно в помощ на пациентите”, допълни Николов.    ", "date": "2018.11.16", "title": "Бившата алкохоличка Таня разтърсващо: След многобройните ми влизания в болница заради запой..."}
{"url": "https://www.blitz.bg/kriminalni/nagla-i-opasna-krazhba-vtreshchi-vodeshchiya-viktor-nikolaev-i-vsichki-videli-sluchiloto-se-snimki_news639921.html", "text": "Безумно тъпа кражба успя да втрещи всички. Става въпрос за мъж с бял бус, който прави голяма пакост. Това се разбира от сигнал, който в ранни зори водещият на сутрешния блок на Нова телевизия Виктор Николаев показа.  От кадрите се вижда как мъжът спира белия си бус насред пътя.  След това слиза и съвсем необезпокоявано открадва... уличните шахти.   След това ги слага в колата си, която е с регистрационен номер \"В9273КР\".   \"Това е безумно, че и опасно. А ако някой падне в зейналите дупки\", възмущават се всички, видели наглата кражба.  Кой е извършителят все още не е ясно.  ", "date": "2018.11.16", "title": "Нагла и опасна кражба втрещи водещия Виктор Николаев и всички видели случилото се (СНИМКИ)"}
{"url": "https://www.blitz.bg/zdrave/postavikha-mi-diagnoza-sindrom-na-karpalniya-tunel-kakvo-e-tova-i-kak-se-lekuva_news639781.html", "text": "Здравейте! Поставиха ми тази диагноза: Синдром на карпалния тунел, след обикаляне по кабинетите на много специалисти и съм притеснена. Досега не бях чувала за нея.   И продължава:  Симптомите ми бяха от почти един месец: Нощно изтръпване на дясната ръка и пръсти, а понякога се случваше и през деня. Лекарят, който ми постави тази диагноза, не ми направи никакви изследвания, освен кръвна картина. Беше категоричен, че е това. Препоръча ми да обездвижа ръката си с шина за около 15 дни. Ако не мине, ще се наложи да ми бият някакви инжекции.  Ако и това не помогне - ще се наложи операция. Затова се обръщам към вас за помощ и съвет: какво представлява този синдром? Може ли да се излекува с медикаменти, с физиотерапия? Много се притеснявам да не стигна до операция и се надявам да има начин да се справя и без такава драстична намеса.  ", "date": "2018.11.16", "title": "Поставиха ми диагноза Синдром на карпалния тунел! Какво е това и как се лекува?!"}
{"url": "https://www.blitz.bg/zdrave/d-r-marko-ganchev-za-meditsinata-na-bdeshcheto-i-kak-se-podbira-tochnata-tabletka-za-konkretno-zabolyavane-pri-daden-patsient_news639796.html", "text": "Д-р Марко Ганчев завършва медицина в СУ “Св. Климент Охридски” и специализира психиатрия в Клиниката по психиатрия към Военномедцинска академия - София.   След завършване на магистърска степен по Здравен мениджмънт от 2011 г. ръководи домашен патронаж “Пиа Матер”. Има клинична насоченост към личностовите, тревожнодепресивните разстройства, психозите и зависимостите. Има задълбочен клиничен опит в геронтопсихиатрията.  Участва като лектор в обучения, организирани от СУ “Св. Климент Охридски” и неправителствени организации от здравната и социалната сфера. Практикува в Медицински център в столицата.  Персонализираната медицина се определя като медицината на бъдещето. Тя дава възможност на лекарите от различни специалности да подберат точната таблетка, за конкретното заболяване при даден пациент. В България се прилага вече персонализирано лечение и в областта на психиатрията. С помощта на специфични, фармакогенетични тестове лекарите могат да изберат най-подходящата терапия и да оптимизират лечението на пациенти с психични заболявания.    ", "date": "2018.11.16", "title": "Д-р Марко Ганчев за медицината на бъдещето и как се подбира точната таблетка за конкретно заболяване при даден пациент!"}
{"url": "https://www.blitz.bg/kriminalni/prestplenie/tsiganka-e-namushkala-smrtonosno-v-srtseto-50-godishniya-mzh-vv-vlaka-kray-vakarel_news639971.html", "text": "50-годишният мъж, който почина, след като бе намушкан във влак край Вакарел, е бил прободен в областта на сърцето. Той е получил кръвоизлив и е починал в 8:33 часа в линейката, на метри от болница \"Света Анна\".   Сигналът в \"Спешна помощ\" е получен в 8:07 ч, а екипът е пристигнал на място в 8:23 часа.   Позовавайки се на очевидец, Нова тв съобщава, че инцидентът е станал на самата гара. Жена от ромски произход е намушкала мъжа заради направена от него забележка.   Междувременно от БДЖ информират, че международният бърз влак № 494 от Истанбул през Пловдив за София престоява в гара Вакарел от 08:01 ч. поради възникнала саморазправа между пътници.  Към момента в композицията се извършват оглед и следствени действия от компетентните служби, което не позволява влакът да продължи своето пътуване.  Създадена е своевременна организация за обезпечаване на пътуването за всички 120 пътника като са пренасочени и настанени в следващия преминаващ влак. Бързият влак № 1620 от Пловдив за София е потеглил от гара Вакарел в 09:12 часа.          ", "date": "2018.11.16", "title": "Циганка е намушкала смъртоносно в сърцето 50-годишния мъж във влака край Вакарел"}
{"url": "https://www.blitz.bg/obshtestvo/prezidentt-radev-blgarskiyat-voynik-e-ostanal-tam-kdeto-drugite-sa-pobyagnali_news639974.html", "text": "Българският войник е останал там, където другите са побягнали. Продължавал е напред, когато другите са спирали. Това каза президентът и Върховен главнокомандващ на Въоръжените сили Румен Радев на тържественото събрание във Военната академия „Г.С.Раковски“ по повод празника на Сухопътни войски, предаде „Фокус“.   „България е възникнала като държава със силата на меча. Поколения доблестни български войни са отвоювали и защитавали всяка педя българска земя“, заяви той. „Датата 19 ноември 1885 година ни зарежда с гордост и самочувствие, с вяра и патриотизъм“, посочи президентът.  „Сухопътни войски са неразделна част от народа ни. С цялата си история със своя героизъм и храброст са служили вярно на народа си. Доказали са, че са ключов фактор за суверенитета, териториалната цялост и независимостта на България“, каза още държавният глава. ", "date": "2018.11.16", "title": "Президентът Радев: Българският войник е останал там, където другите са побягнали"}
{"url": "https://www.blitz.bg/kriminalni/prestplenie/svetkavichno-politsiyata-zalovi-ubiytsite-na-mzha-vv-vlaka-kray-vakarel_news639977.html", "text": "Двама души са задържани във връзка с престъплението, което се разигра рано тази сутрин на гара Вакарел, съобщиха от полицията.   Припомняме, че 50-годишен мъж бе наръган в областта на сърцето. В линейката той е получил кръвоизлив и е издъхнал на метри от столичната болница „Св. Анна”.  От полицията обещават повече подробности по случая в 12 часа. Очаква се тогава директорът на ОДМВР-София ст. комисар Николай Спасов и зам.-директорът комисар Юри Николов да дадат брифинг пред полицейския участък във Вакарел.          ", "date": "2018.11.16", "title": "Светкавично: Полицията залови убийците на мъжа във влака край Вакарел"}
{"url": "https://www.blitz.bg/obshtestvo/regioni/lidert-na-protesta-v-burgas-khvrli-byalata-krpa-video_news639982.html", "text": "Лидерът на протеста в Бургас Мартин Пенчев се оттегля от действията, които извършваше в последните дни, съобщава \"Флагман\". ", "date": "2018.11.16", "title": "Лидерът на протеста в Бургас хвърли бялата кърпа (ВИДЕО)"}
{"url": "https://www.blitz.bg/zdrave/d-r-mikhaylova-bie-trevoga-nedostigt-na-vitamin-d-vodi-do_news639797.html", "text": "Д-р Снежина Михайлова завършва медицина през 1999 г. в Медицинския университет в София. Има призната специалност “Клинична имунология” от 2006 г. Придобива научно-образователна степен “Доктор” през 2007 г. с проучвания върху имуногенетиката на множествената склероза.   Специализира в областта на имунологията и молекулярната биология през 2003 г. в САЩ, а през 2007 г. - в университета в Нотингам. Разработва и въвежда алгоритъм за молекулярна диагностика на митохондриалните заболявания. От седем години се занимава с диагностиката и лечението на имунодефицитните заболявания. Научните й интереси са свързани с туморната имунология, имунодефицитите и невродегенеративните заболявания.   С д-р Михайлова разговаряме за отбранителните сили на организма и как да се справим с настъпващите през студените месеци вирусни инфекции.    ", "date": "2018.11.16", "title": "Д-р Михайлова бие тревога: Недостигът на витамин D води до..."}
{"url": "https://www.blitz.bg/obshtestvo/shef-ot-kat-obyavi-bezpretsedentno-i-neprilagano-dosega-nakazanie-za-shoforite-bez-knizhka_news639759.html", "text": "Да се криминализира шофирането на моторни превозни средства без свидетелство за управление, предлага ръководителя на Пътната полиция в Добрич Жулиян Минев. Той представи аргументите си на заседание на Областната комисия по безопасност на движението, съобщава БНР.  Предложението си началникът на Пътната полиция в Добрич Жулиан Минев обоснова с данни от ежедневната работа на пътните полицаи, като заяви, че се отчита ръст на установените зад волана без свидетелство за правоуправление на МПС.  Той подчерта, че с направените промени – изискване за завършен 10-и клас, за да може да бъде един водач правоспособен, се очаква да се увеличи броят на шофьорите без права зад волана.  Статистиката за тежките пътно-транспортни произшествия през тази година в област Добрич показва ръст на загиналите, като над 70% от инцидентите са самокатастрофирали автомобили. ", "date": "2018.11.16", "title": "Шеф от КАТ обяви безпрецедентно и неприлагано досега наказание за шофьорите без книжка"}
{"url": "https://www.blitz.bg/obshtestvo/stolitsa/prebitata-ot-seks-maniak-advokatka-obyavi-toku-shcho-napadatelyat-mi-izliza-na-svoboda-i-mozhe-da-iznasilva-i-ubiva-bez-da-bde-nakazan-pazete-se_news639975.html", "text": "Столичната адвокатка Валентина Каменарска, която бе нападната в кантората си от свой клиент, изригна с нов гневен пост в социалната мрежа. Младата жена, която стана жертва на малтретиране и опита за изнасилване, съобщи, че според експертизата нападателят й Евгени Костов е невменяем и не е разбирал значението на постъпката си.  Според нея обаче той напълно е осъзнавал действията си  - той е планирал нападението, изчакал е подходящия момент и  помещение, носи си презервативи, прави фиктивни консултации, изхвърля доказателствата в тоалетната, заключва вратата...  Каменарска изразява опасенията си, че скоро Евгени Костов ще бъде пуснат от психиатрията, в която се намира, след като първоначално беше задържан, а след това съдът му наложи постоянен арест. „Сега Евгени Костов може да изнасилва, убива и да извършва каквото си пожелае, без да може да бъде наказан”, гневи се тя в мрежата.     Ето и пълния текст на коментара й:  Е, по моя случай има развитие. Нападателят ми Евгени Костов е прието от извършена в досъдебното производство експертиза, че е невменяем. Т.е не е разбирал свойството и значението на постъпката си. Когато аз учех наказателно право, това означаваше,че не разбира нито, че извършва общественоопасно деяние, нито, че обществото би дало отрицателна оценка на същото, както означава и че не може да се контролира-т.е. не може да ръководи постъпките си.  Та питам аз, как тази характеристика на невменяемостта, е относима в случай, в който извършителят планира нападение, изчаква подходящ момент, избира подходящо помещение, носи си презервативи, прави фиктивни консултации, изхвърля доказателствата в тоалетната, заключва вратата-т.е. май ръководи постъпките съвсем осъзнато. Запушва ми устата, т.е разбира,че обществото няма да оцени положително постъпката му, затова и взима предпазни мерки да не бъде заловен. Заключва ме и ме бие, съобщава \"Ще те изнасиля\" , за да изпълни деянието си, като подчертава,че ме бие \"леко\". Т.е знае,че извършва нещо против волята ми, което и променя обективната действителност негативно. Аз ли нещо съм пропуснала в урока за невменяемостта - не знам. Или се напълни с лица, които лесно могат да метнат всеки лекар, което често съм наблюдавала в практиката си.  Сега Евгени Костов може да изнасилва, убива и да извършва каквото си пожелае, без да може да бъде наказан. И без да можете да го осъдите и на обезщетение. В момента е в психиатрията в Ловеч и скоро ще е на свобода. След което ще излезе с ясното съзнание, че може да върши каквото си поиска. Впрочем дали и заради това досието му е на \"неосъждан\", дали и поради това че преди е имал сходен опит не каза: \"Оплаквай се където искаш, ако искаш отиди в полицията?\" Оставям следващите жертви на съвестта на вещите лица-психиатри. Аз само отново слягам снимката му тук и се надявам, че поне когато е разпознаваем, по-малко жени ще имат моя лош късмет, защото Евгени Костов не е невменяем. Евгени Костов вадеше от различни институции документи, които е доста сложно да извадиш. Евгени Костов е изповядвал август сделки сам. Евгени Костов много добре знаеше, че не е ОК, да прима наследство, ако баща му има задължения и проучваше почти професионално дали това е така. Няма да коментирам повече. Просто се пазете.  П.С .Аз искам мнението Ви, така ли говорят невменяемите в съдебна зала, защото това са думи на Евгени Костов по МН.", "date": "2018.11.16", "title": "Пребитата от секс маниак адвокатка обяви току-що: Нападателят ми излиза на свобода и може да изнасилва и убива, без да бъде наказан, пазете се!"}
{"url": "https://www.blitz.bg/zdrave/3-prosti-trika-kak-da-se-otrvem-ot-milionite-bakterii-po-mobilniya-telefon_news639963.html", "text": "Както е известно, мобилният телефон е един от най-мръсните предмети, до които имаме допир в ежедневието си.  Върху него се полепват милиони бактерии, които могат да бъдат опасни. В изследване, направено през 2017-та година, стана ясно, че мобилният телефон е бъкан с 10-пъти повече бактерии от... тоалетната чиния!   Шокиращо, нали?  Има обаче няколко лесни трика, с които можете да си чистите телефона, за да се предпазите от болести и инфекции. Забравете за забърсването с пръст и обикновената кърпичка.   ", "date": "2018.11.16", "title": "3 прости трика как да се отървем от милионите бактерии по мобилния телефон!"}
{"url": "https://www.blitz.bg/zdrave/tazi-dieta-ne-e-kato-drugite-efektt-y-e-porazyavashch_news639970.html", "text": "Повечето диети нямат траен ефект върху тялото. Отслабвате 2-3 килограма, но след това отново си ги възвръщате.   Сега обаче учени са открили нова диета, с която не качвате след отслабването. Освен всичко тя е много полезна за сърцето, като намалява риска от развитие на сърдечно-съдови заболявания.   Откритието е направено от испански специалисти от университета \"Ровира и Виргили\".  В проучването са участвали повече от 600 000 пациенти на възраст между 55 и 75 години. Те са страдали от наднормено тегло или метаболитен синдром.  ", "date": "2018.11.16", "title": "Тази диета не е като другите, ефектът й е поразяващ!"}
{"url": "https://www.blitz.bg/kriminalni/prestplenie/novi-smrazyavashchi-razkritiya-za-ubiytsite-na-mzha-vv-vlaka-do-vakarel_news640017.html", "text": "Eвентуалните извършители на убийството на 50-годишния мъж във влака край Вакарел са задържани. Лицата са мъж и жена, съобщи на извънреден брифинг директорът на ОДМВР-София ст. комисар Николай Спасов.  „Мъжът е на 38 години и е криминално проявен. Жената е на 47 години и също е криминално проявена. И двамата са от Ихтиман и са пътували за София. Задържани са в село Вакарел, като са се опитвали да избягат“, посочи ст. комисар Николай Спасов.  Той обясни, че сигналът за инцидента е получен от началника на жп гарата във Вакарел. „Оказана е незабавна помощ на пострадалия. На път за болницата в София мъжът е починал“, каза още ст. комисар Спасов.  „Оръжието е намерено, евентуалните извършители са се опитали да го скрият”, каза още Спасов.   „Инцидентът е станал вътре във влака, доколкото разбирам от колегите, е в купето. Това, което се знае до момента, е, че е възникнала свада“, обясни той и допълни, че няма данни починалият мъж да е криминално проявен.  „Предвид това, че по случая е образувано досъдебно производство, в момента се извършват множество действия за доказване на целия механизъм на престъплението, а също така и авторството му“, посочи ст. комисар Спасов, цитиран от Фокус.  „Искам да помоля всички пътници във влака, които не са установени от полицията и имат данни за това тежко престъпление, да се свържат с най-близкото подразделение на МВР или на телефон 112, за да дадат допълнителни сведения“, призова той.  „Най-вероятно в късния следобед ще дадем повече данни за механизма и авторството на извършеното престъпление“, каза още директорът на ОДМВР- София.    ", "date": "2018.11.16", "title": "Нови смразяващи разкрития за убийците на мъжа във влака до Вакарел"}
{"url": "https://www.blitz.bg/zdrave/izvestna-radiovodeshcha-ot-troyka-na-razsmvane-obyasni-zashcho-e-daryavala-yaytsekletki_news640020.html", "text": "Радиоводещата Милена Златкова е завършила “Артмениджмънт и културна администрация” и от 19 години води сутрешното предаване на Радио “Витоша” “Тройка на разсъмване”, заедно с Кирил Петров и Тодор Милиев.   Милена има специално отношение към здравеопазването и информация “отвътре” за проблемите в системата.  Ето какво сподели радиоводещата специално за читателите на в. “Доктор”.    ", "date": "2018.11.16", "title": "Известна радиоводеща от \"Тройка на разсъмване\" обясни защо е дарявала яйцеклетки!"}
{"url": "https://www.blitz.bg/kriminalni/nakazanie/khaos-v-sda-zaradi-imushchestvoto-na-bratya-galevi_news640022.html", "text": "Делото за конфискацията на имуществото на Ангел Христов и Пламен Галев, известни като Братя Галеви, продължава през март догодина. Съдът го насрочи днес за 18 март, от 11.30 часа.   Делото е заведено от Комисията за отнемане на незаконно придобито имущество срещу Ангел Христов и Пламен Галев, техните съпруги и контролираните от тях дружества и е по реда на Закона за отнемане в полза на държавата на имущество, придобито от престъпна дейност. Искът е на обща стойност 4 250 189 лева и касае луксозни автомобили, недвижими имоти и дялове от фирми. Пламен Галев и Ангел Христов са в неизвестност от 2012 година, след като влезе в сила присъдата им по наказателно дело за организиране и ръководене на престъпна група. В днешното съдебно заседание възникнаха много спорове около представената съдебно-счетоводна експертиза, в която вещите лица са оценявали имотите в с. Ресилово, автопарка, в който са включени и поръчкови автомобили, пътуванията в чужбина, които са изчислявани като командировки, телефонните разговори, заемите от физически лица. Вещите лица посочиха, че са ползвали като източници подадени декларации в НАП и НОИ. Те посочиха, че не са изчислили стойността на автопарка, тъй като не са намерили пазарни цени на автомобилите в него. В съдебната зала стана ясно, че имотите в с. Ресилово, община Сапарева баня, са изчислени на стойност около 7 милиона лева, но в същото време те са собственост не на двамата бизнесмени, а на фирма, която на практика не е лицето, за което се претендира, че има незаконни доходи. Има голямо разминаване от претенциите на мотивираното искане с констатациите на експертизата, посочиха адвокатите в спора. \"Моят прочит е, че не се потвърждава претенцията на комисията\", коментира Капка Гергинова, представител на \"Макса Лимитид\" и ответник по делото. Съдът днес не уважи искането на Гергинова за спиране на делото, подадено през август. Той постанови двуседмичен срок за отговори от страна на Министерството на правосъдието на това на каква фаза е изпълнението на съдебната поръчка за разпит на двама изпълнителни директори на две дружества, регистрирани на Сейшелските острови, защо не е изпълнена поръчката и какъв е обичайният срок за изпълнението ѝ. По делото стана ясно обаче, че местните служби са отказали да изпълнят тази поръчка. За следващото заседание вещите лица трябва да отговорят на допълнителни въпроси по приетата днес съдебно-счетоводна експертиза, пише БТА.", "date": "2018.11.16", "title": "Хаос в съда заради имуществото на Братя Галеви"}
{"url": "https://www.blitz.bg/obshtestvo/intervyu/zam-glavniyat-prokuror-ivan-geshev-s-ekskluzivni-razkritiya-za-aktsiite-sreshchu-banevi-mino-staykov-i-arabadzhievi_news640004.html", "text": "  - Господин Гешев, почти не минава седмица, в която да не обявите голяма акция и удар срещу престъпността? Какво означава това за вашата работа?  - Работата на хората в специализираните структури е много. Съдиите, прокурорите, следователите и служителите работят на предела на възможностите си особено на база материално-кадровото осигуряване, с което разполагат. И тези хора плащат висока цена - в професионален план - като натовареност, в личен аспект - като често отсъствие от дома и семейството. Удовлетворението е това, че специализираните структури започват да дават резултата, за който са създадени - пресичане на престъпни практики и осъдителни присъди. И то за организирана престъпност, тероризъм и т.нар. корупция по високите етажи на властта. Вече може да говорим за повече справедливост, така чакана от обществото ни. Имайте предвид, че спецструктурите са единствените, които бяха създадени от нулата. Те са само на няколко години, но вече са видими реални, и то сериозни, резултати. Всички тези дела, които виждате напоследък, са резултат от извършена много предварителна работа на прокурори, следователи, служители на ДАНС и МВР, а напоследък и на КПКОНПИ. Предстои и много работа в съдебните зали. - Вие поехте специализираната прокуратура. После станахте заместник главен прокурор. Как гледате на това - повече отговорности на база свършена работа или естествено кариерно развитие?  - Приемам поста си като повече отговорност и много по-голямо натоварване. Благодарен съм на главния прокурор, че ми предложи такава възможност. Имам възможност да правя неща, в които вярвам. - В какво вярвате?  - В това, че този криминален преход, в който живеем вече 30 години, трябва да най-после да свърши. Сама прокуратурата не може да приключи прехода, но може да направи много. Най-вече да повиши доверието към съдебната система в обществото и усещането за справедливост в гражданите. Разграбването трябва да приключи, кражбите трябва да спрат, хората трябва да усетят, че има държава и тя се грижи и за тях. Чувството за безнаказаност и недосегаемост у някои хора трябва да приключи. - Усещате ли, че имате врагове?  - Не само усещам, но и съм сигурен, че имам. Трябва да съм доста наивен, за да не си давам сметка какво правя и че всяко не толкова мое, а наше действие, има противодействие. Никой не обича да бъде арестуван. Иска да си краде парите и да ги харчи на спокойствие, а не да се крие от правосъдието. Никой не иска да седи в ареста. - Имало ли е заплаха към вас?  - Няма да коментирам. Ще кажа, че противодействието има различни нюанси - икономически, политически, медийни. Хората, срещу които се изправя Специализираната прокуратура, разполагат с власт, влияние и много пари. И логично е противодействие да има и ще има. Ще разкажа един случай, казвал съм го и преди, с американски прокурор, който ме попита как се оказва въздействие върху магистрат в България. И аз му отговорих, че става като по цял свят - по три начина - първо се опитват да те корумпират, после да те компрометират, а накрая те бият. В България обаче до третото не се стига, защото първите две са достатъчно ефективни. Ако се върна на въпроса Ви, щом има опити за дискредитация на специализираните структури и застрашени и охранявани прокурори от Специализираната и Апелативната специализирана прокуратура, значи се превръщаме в нормална държава. Колкото и странно да Ви звучи, това у нас, според мен, е атестат за качествено свършена работа. - Попитах Ви дали сте имали заплахи, защото това има т.нар. граница на търпимост. Човек се бори за каузата си, но идва момент, в който, ако нещата се натрупат много, си казва, защо го правя по дяволите. Заслужава ли си?  - Който го е страх от мечки, да не ходи в гората. Никой не ме е карал да ставам прокурор, така че моят път съм си го определил. И е важно да кажа, че това, което правя, не го правя сам. Сам не можеш да направиш нищо. Аз ръководя екип от мотивирани хора, които вярват в работата си, и искат да произведат продукт, който обществото очаква. А и понякога, като поемеш по една пътека, връщане назад няма. - По пътеката вървите и с други хора. Екип ли сте?  - Едно от нещата, на които много се радвам, е това, че съумяхме да направим екип от хора, които се подкрепят и си помагат. Вярват си, единни са и харесват работата си. И най-важното - имат обща цел. А целта е да дадат на гражданите това, което заслужават, а именно - справедливост. Когато работиш в такъв екип от хора, е приятно, и аз се гордея, че съм част от тях. Ако не искаш да си в екипа, няма проблем, тръгваш си. Имаше и такива, които си тръгнаха. Имаше и ще има такива, които не издържаха на напрежението, други ги е страх, трети искат да си гледат децата на спокойствие или имат здравословни проблеми. Нормално е и ги разбирам. Още повече, че стимулите са само морални, а работата неблагодарна и много. - И пак се връщам на въпроса, че има предел на търпимост.  - Този предел на търпимост в Специализираната прокуратура и съд е много висок, хората са корави, но сме близо до този праг. Особено колегите от съда, защото работят при едни непоносими условия - кадрови дефицит и материална необезпеченост. Ситуацията е трагична и ще кажа направо - срам за правосъдието. На път е да се подобри със съдействието на г-н Цацаров и г-н Борисов - по линия на сградния фонд. Ще си позволя и да отбележа, обаче, че ако на Специализирания съд не му се дадат още хора, той ще блокира. Тогава каквото и да прави прокуратурата, няма да има значение. Не искам да мисля, че това е съзнателно целен ефект. Благодарение на прокурорската колегия на ВСС кадрово Специализираната прокуратура е чувствително по-добре. И въпреки това тези хора дават видим резултат за всеки непредубеден. При подкрепа от обществото и държавата съм сигурен, че той ще е още по-сериозен. Между другото, виждам вече такава тенденция за подкрепа не само в социологически проучвания, но и в контакта си с хора извън правоохранителните органи. - Ще Ви попитам и за конкретни реализации. Последните разкрития, които направихте, са свързани с фалшифициране на пари. И то добро фалшифициране. Българите сме известни с това, че го правим добре. Как се стигна до разбиването на печатниците по морето?  - И в двата случая се стигна до това благодарение на добрата оперативна работа на ГДБОП. Те с определени способи са събрали информацията за тези печатници. След това са докладвали информацията в прокуратурата. Веднага образувахме досъдебни производства и така се стигна и до този резултат - \"работата\" на печатниците за фалшификати е прекратена. - У нас ли са пласирани ментетата или са изнасяни? Колко са качествени?  - Фалшификатите са на изключително добро ниво. Хубавото е, че за тези два случая, за които ме питате, към този момент няма индикации, че неистински банкноти са разпространени в страната и в Европа. И по двата случая е работено изключително активно и със Сикрет сървисис, и с партньорските ни полицейски служби в цяла Европа. - Започнахме разговора с темата за фалшивите пари, защото те продължават хронологията на разработки на Спецпрокуратурата, свързани с много пари. Визирам акциите преди това за пране на пари срещу Миню Стайков, фамилия Арабаджиеви и акцията срещу Евлоги Станоев, известен като Голямата Бирма, и синовете му... При всички тях има теза \"пране на пари\". Има ли причинно-следствена връзка, която да ви води от едното място към другото?  - Не. Няма причинно-следствена връзка. Има много работа. - На всички места намирате много пари...  - Да, намираме пари, но няма връзка между делата. Правото не е математика. Колкото и добре да си подготвен, има фактор, наречен късмет. Някои неща просто се случват. За добро или за зло. Ние предприемаме конкретни мерки по конкретни дела, когато имаме нужния набор от доказателства. Така че няма връзка между отделните дела, които изброихте. - Бизнесменът Миню Стайков и фамилия Арабаджиеви имали ли са бизнес-контакти, за да се насочите от едното място към другото?  - Към момента няма данни за техен съвместен престъпен бизнес. А законния бизнес ние не го разследваме. И при двамата има данни за извършени престъпления, за които сме образували отделни досъдебни производства. Но няма връзка, която да ни води от единия към другия. - Това, че и фамилия Баневи стана обект на внимание на Спецпрокуратурата, води към теза, че се разследват популярни хора от бизнеса? Просто всички са доста известни...  - Не разследваме хора само защото са известни, а когато и ако имаме доказателства за извършени престъпления. В определен момент се събират достатъчно доказателства, които се анализират. Никой не може да прогнозира дали те ще се наредят така едно след друго. Имаш законен повод, събираш доказателства, правиш акция, обвиняваш, внасяш в съд. Това ни е работата. Кога ще стане, дали ще има известни имена - никой не може да каже. Когато обвиним някой кмет, държавен служител или депутат, журналистите ни питат дали \"удряме\" една или друга партия. Сега питате за известни хора, утре ще питате друго. Това е добре и означава, че вършим нещо, което отдавна е трябвало да се свърши. Означава, че работим в правилна посока. Единственото, което мога да обещая, че ако хората ни подкрепят, скоро ще ни питате не защо, а кога. - Има ли други бизнесмени, които са предизвикали интереса на Спецпрокуратурата, за да продължим линията на известните?  - (Усмихва се.) Нали не очаквате сериозно да Ви отговаря на този въпрос? Имаме много разследвания и работим активно. Така че онези, които работят извън закона, може и да се сблъскат с нас. Това, което мога да кажа, е, че това не е ситуативно поведение на прокуратурата. Става въпрос за целенасочена дългогодишна работа. Сега Специализираната прокуратура има нов административен ръководител, но всички случаи, които се движат или са приключени, се оповестяват на сайта от 3 години насам. Всеки месец ние анонсираме по няколко случая на нашия сайт. Някои от тях обяснимо не са толкова интересни за обществото. Случаите, които бяха интересни преди три години - групи за наркотици, разбити оранжерии и наркодепа, печатници за фалшиви пари - вече не са новина. Това вече само по себе си е новина. Пожелавам след няколко години така да е за корупционните случаи. Но всичките ни дела са за тежка организирана престъпност, корупция и тероризъм. Имаме и първата ефективна присъда в рамките на 4 години за тероризъм. Говоря за т.нар. Джон Терориста, както стана известен. Имаме и ефективни присъди с голям срок за лица от организираната престъпност. Вече започват да се появяват и осъдени лица, макар и на първа инстанция, за хора от т.нар. високи етажи на властта. Има и ефективна условна присъда на бивш заместник-министър. - Преди време оповестихме случай с 20-30 автомата \"Узи\", които бяха задържани. На брифинга цялата маса бе пълна с автомати, достатъчни да оборудват малък военен отряд. Сега, днес, почти всички тези подсъдими по случая са с присъди.  - Така че резултати има. Без значение дали са медийно атрактивни, или не. Имайте предвид, че още не е минала и година от поправките в НПК, които разшириха правомощията на Специализираната прокуратура и Специализирания съд. Така че очаквам скоро и резултати по линия на борбата с корупцията по високите етажи на властта. - Да минем към хората на високи ръководни постове. Бившата кметица на район \"Младост\" Десислава Иванчева бе арестувана. Вашата теза е, че всичко е солидно доказано. Как определяте развоя на ситуацията около нея?  - В момента се намираме в хода на съдебно следствие на първа инстанция на Специализирания наказателен съд. Реално сме в хода на един състезателен процес. От едната страна е прокуратурата, а от другата са адвокатите. Работа на защитата е да твърди, че доказателства няма, наша работа - на прокуратурата, е да докажем обратното и да се защити обвинението в съда. Съдията е арбитър. - Трябваше ли арестът й да се случи пред много медии. Или просто такава бе ситуацията?  - Ще Ви поправя. Не го направихме пред медии, а вие, журналистите, дойдохте след това. Няма как да забраним на журналистите да дойдат и да снимат. Когато дойдоха медиите, ги помолихме да се отдалечат, за да може да работим. Нито аз, нито колегите сме поканили медиите. Просто задържането бе извършено в централната градска част. Ние не може да кажем на някого, който реши да вземе пари, без значение дали е престъпление или не, къде да го направи. Не може да кажем, примерно, да дойде пред Съдебната палата в 12 часа, за да си вземе парите. Говорим за случайност, която няма как да бъде предвидена. Ние вървим след събитията, а не ги подреждаме. Вече казах, че това бе лош късмет. Както за Иванчева, така и за нас. Понеже няколко пъти вече се пита това и се споменава показен арест. Колкото е неприятно за лицето, толкова е неприятно и за мен, защото и аз бях там. И за колегите говоря. Повярвайте ми, че не е приятно да те гледат по всички телевизии. Колкото е неприятно за подсъдимите в момента лица, толкова е неприятно и за следователките и жените поемни лица. Неприятно бе и за полицаите. Една такава ситуация е изключително голям стрес, а това никой не го отчита. Всички казват, че я снимали, че било лошо за роднините й. Да, така е. Това е обаче стрес и за хората от прокуратурата. Никой от нас не го е искал съзнателно. Просто въпреки това спазихме закона и си свършихме работата. - Друг шумен случай е този на ареста на Димитър Желязков в Турция. Следите го две години, а той заминава за Гърция и после за Турция, където го арестувате. Не беше ли по-лесно да го задържите у нас, преди да замине за Гърция?  - Ние не съобразяваме разследванията с графика на обвиняемите къде ще пътуват и кога. Предприемаме действия, когато имаме събрани доказателства. А към този момент хората може да са навсякъде. Ние не можем да ги чакаме да се върнат. Ако не се върнат? Как да спреш някой от път, след като нямаш нужните доказателства, нямаш правно основание? Когато имаш доказателства, вече има процедури по задържане и предприемаш съответните стъпки. Съобразяваме се с конкретна ситуация и предприемаме действия. Ако е в България, действията са едни, ако е извън България, са други. - Арестът на Очите в Турция е свързан с бизнеса му или има и общо със стрелбата с Божидар Кузманов, известен като Божо Кравата, в Слънчев бряг? Там имаше и убит човек.  - По стрелбата в Слънчев бряг подсъдими са лица от друга група. В това дело той е свидетел. Относно лицето, за което питате, ние смятаме, че той е част от организирана група, която се занимава с определен тип престъпна дейност на територията на Бургас и съседните градове. Разследваме ги по няколко текста от Наказателния кодекс. Специално за тази група може да се каже, че са хора, които познават добре правосъдната система - почти всички са с богато криминално досие. Говорим за опитни хора, които внимават, които се пазят и това е причината разследването да е продължило над 2 години, за да се стигне до тази видима фаза. Когато говорим за престъпна дейност, много рядко може да говорим за профилиране в една насока. Има и такива случаи, ако дадем за пример производството на фалшиви пари. По-често престъпните групи се занимават с всичко, от което може да се изкарат пари. Особено ако говорим за престъпна група, която доминира в един район. Те не са занимават само с едно нещо. - Комуникацията Ви с Турция към момента на какъв етап и кога ще има развитие около екстрадацията на Димитър Желязков у нас?  - Турската страна е допуснала екстрадиция, така че е въпрос на кратко време. - Няма как да не Ви питам и за делото КТБ. В момента сме във фазата, в която се чете 11 000 страници обвинителен акт.  - Това дело показа едновременно най-добрите и най-лошите черти на правосъдната система. Какво имам предвид? Фактът, че такъв обем от работа бе свършен за 3 години, подчертава добрите възможности на българската правосъдна система. Такъв обем от работа, ако трябваше да се свърши в друга страна в Европа, нямаше да приключи толкова бързо. Имаме обвинителен акт от над 11 000 страници. Може би толкова страници са всички обвинителни актове на някоя страна от ЕС. Това пък онагледява негативните страни на нашата правосъдна система. Ние имаме изискване за безумно описване на фактите. То принуждава съдебната система да функционира по-бавно и по-неефективно. Понеже се представя едва ли не, че ние сме искали да пишем толкова много - не. Просто законът и практиката ни задължават. В Австрия, Германия и Франция актът щеше да е няколко страници. И никой нямаше да го чете на глас при положение че всеки подсъдим и защитник разполага с хартиено и електронно копие на обвинителния акт. - Скоро съдът се поизнесе по делото \"Октопод\" на първа инстанция. Решението на съдията няма да коментираме. Въпросът ми е друг. Едно такова дело се точи години. Свидетели даже умряха. Кога ще стане видимо у нас бързо и ефективно съдебно производство?  - Проблемите са от три групи. Едната е, че според мен Наказателният закон е морално остарял. Имаме закон и практика, които са изключително формализирани. Все едно караме трабант, а колегите от някои страни на ЕС - луксозна лимузина. После питаме защо не се движим достатъчно бързо. Друг е въпросът защо не сменяме колата. Втората група от проблеми, за да има бърз и справедлив процес, са свързани с подбора на кадрите и материално-техническото осигуряване, както и кадровото израстване. Третият кръг от проблеми, който го няма в ЕС, е проблемът с вътрешното убеждение. Ще го кажа така. Вътрешното убеждение почива на фактите по делото и на закона. Така трябва да бъде. В моята практика аз съм видял съдебни и прокурорски решения, които нямат нищо общо с фактите по делото, нямат и нищо общо със закона. Просто обаче магистратът казва, че това е вътрешното му убеждение. То не се гради на нищо. Все едно ти виждаш слон, а магистратът казва, че това е елен. И последствия за този магистрат няма. Не може да бъде наказан за такова нещо. Да, някой ще каже, че има горна инстанция. Да, така е, но тези инстанции ще се произнесат след време - може и след 10 години. Как това кореспондира със справедливостта и ето защо се чудим, че доверието в съдебната власт е ниско. Просто трябва да има бърза реакция за хора, които явно са нарушили закона. Във всички държави това е свързано с дисциплинарна отговорност. В България магистрат не може да бъде наказан за произнасяне по същество, въпреки че самото произнасяне е незаконно. Ако тези три групи проблеми не се променят, резултатите няма да са тези, които обществото очаква. И въпреки това, смея да твърдя, даваме безспорни резултати . - Излезе мониторинговият доклад на ЕК за България. Вашият коментар за изводите в него?  - Това е един аспект на тези безспорни резултати. Няма как да не изразя удовлетворението си, че механизмът за наблюдение отпада по един от ресорите на Прокуратурата на РБ и в частност на Специализираната прокуратура - борбата с организираната престъпност е отчетена от Брюксел като успешна. Това е резултат за държавата ни и гражданите й. Горд съм, че работата на колегите ми е била оценена положително. Но е важно и че това също показва и друго - че само заедно можем да постигнем резултати, които да са удовлетворяващи и за българските граждани. Под \"заедно\" разбирам и институциите, и магистратите - съдии, прокурори, следователи.", "date": "2018.11.16", "title": "Зам. главният прокурор Иван Гешев с ексклузивни разкрития за акциите срещу Баневи, Миньо Стайков и Арабаджиеви"}
{"url": "https://www.blitz.bg/svyat/zasukani-matski-napravikha-golyam-udar-v-seks-shop-no-se-izdnikha-tpo-i-sega-snimki_news640000.html", "text": "Австралийската полиция издирва три засукани мадами за дързък обир в магазин за възрастни. Хубавиците свили четири вибратора на стойност 350 паунда, но забравили за камерите за видеонаблюдение и сега снимките им са навсякъде.  Една от крадлите скрила играчките под дрехата си, докато приятелките й помагали да остане незабелязана, съобщава The Sun.     По думите на собственика на секс шопа, цената на един от вибраторите е 155 паунда.     За съжаление, това не е първият обир в обекта му. Заради подобни недобросъвестни посетители магазинът му губел по 1388 паунда за полугодие.  \"За нас това е постоянен проблем. Ние сме един от малкото подобни магазини, които работят без прекъсване”, обяснява Хари Смит.  Мъжът обещава на човека, който помогне за разпознаването на престъпничките, подаръчен ваучер за 50 долара.     По думите му, момичетата се възползвали от факта, че продавачите са заети с други клиенти, разопаковали артикулите и ги скрили.    ", "date": "2018.11.16", "title": "Засукани мацки направиха голям удар в секс шоп, но се издъниха тъпо и сега... (СНИМКИ)"}
{"url": "https://www.blitz.bg/obshtestvo/prvo-v-blits-bashchata-na-ubitata-ot-severin-viktoriya-marinova-obyavi-nova-tzhna-vest-za-pogubenata-mu-dshcherya-snimki_news639969.html", "text": "Само преди дни  .    Днес почерненият от мъка мъж сподели друга тъжна вест, свързана с вече покойната му щерка.     От поста му става ясно, че днес се навършват точно 40 дни, откакто Северин Красимиров би, изнасили и уби Виктория.  „Днес се навършват 40 дни от смъртта на Виктория Маринова“, написа баща й.  Освен това Георги сподели и: „Лети във висините и почвай в мир тате“.     БЛИЦ припомня, че  , а  .    ", "date": "2018.11.16", "title": "Първо в БЛИЦ! Бащата на убитата от Северин Виктория Маринова обяви нова тъжна вест за погубената му дъщеря (СНИМКИ)"}
{"url": "https://www.blitz.bg/kriminalni/ekshn-po-tmna-doba-v-ruse_news640027.html", "text": "В Русе 30-годишен шофьор без книжка не спрял на полицейско разпореждане, за да му бъде извършена проверка. При опит да избяга, шофьорът изгубил контрол над автомобила си и блъснал и ранил униформен служител. Това съобщиха от областната дирекция на МВР в Русе.  Инцидентът станал около 2,00 часа миналата нощ.  Шофьорът на автомобила бил открит малко по-късно от полицията.  Оказало се, че той е неправоспособен, а проверката за алкохол дала положителен резултат от 0,51 промила.  По случая е образувано досъдебно производство.  ", "date": "2018.11.16", "title": "Екшън по тъмна доба в Русе"}
{"url": "https://www.blitz.bg/kriminalni/izvnredno-v-blits-drzhavata-poiska-otnemane-na-2-400-000-leva-ot-kandidat-prezident-snimka_news640037.html", "text": "Държавата в лицето на Комисията за противодействие на корупцията и за отнемане на незаконно придобитото имущество, е внесла искане в Софийския градски съд за отнемане на 2 400 000 лева от бившия кандидат-президент Трайчо Трайков. Това потвърдиха пред БЛИЦ два независими институционални източника.Медията ни научи, че бившият енергиен министър в първото правителство на Борисов, не е успял да докаже произхода на колосалната сума.  Трайков попадна под ударите на закона след проверка, започнала в началото на 2017 г.  КПКОНПИ откри несъответствие между декларираните доходи и активи, и реалните му приходи.      Ръководената от Пламен Георгиев мегакомисия е проверила имуществото и доходите на Трайков през последните 10 г.  До момента на Трайков бе наложен запор на 1/2 от апартамент, ателие, дворно място, паркомясто, акции, както и влогове и депозити.        Трайков стана клиент на прокуратурата заради обвинението за приватизация на по-ниска от пазарната себестойност на държавната една трета от акциите на енергийния оператор ЕВН, докато той беше ресорен министър. Заедно с него обвинени по това производство са Иво Прокопиев и Симеон Дянков.  Ивайло КРАЧУНОВ  ", "date": "2018.11.16", "title": "Извънредно в БЛИЦ! Държавата поиска отнемане на 2 400 000 лева от кандидат-президент! (СНИМКА)"}
{"url": "https://www.blitz.bg/kriminalni/nakazanie/zverstvo-v-rodopite-petr-narga-gadzheto-si-milena-udari-ya-po-glavata-prosledi-ya-po-krvavite-diri-i-ya-podpali_news640040.html", "text": "За 12 години в затвора отива пастирът от смолянското село Турян Петър Русев на 64 години за зверското убийство на 51-годишната си приятелка Милена Стефанова. Присъдата е окончателна. Това реши Върховният касационен съд, предаде  .      Висшите магистрати потвърдиха изцяло присъдата на колегите си от Апелативния съд в Пловдив. Престъплението станало на 13 март 2017г., а основният мотив бил ревност.  „Изневери ми, заклах я”, си признал след престъплението пастирът.  Той бил обзет от луда ревност, защото няколко дни преди зверството видял Милена с друг мъж. Във фаталния ден си купил от местния магазин бира и ракия. Смесил ги и ги изпил. Взел нож и отишъл в къщата на Милена. Започнал да я дупчи с ножа. Жертвата се съпротивлявала. Взела дърво и ударила нападателя си в главата. След това, въпреки че била ранена, успяла да заключи Петър в стаята, самата тя да отиде до съседната къща и да се скрие в избата й. Убиецът успял да излезе от заключената стая и я намерил по кървавите следи. Наръгал я отново, след което взел туба с нафта и подпалил къщата. Милена едва успяла да излезе от избата, но починала от кръвозагуба в двора на комшийската къща, в която се била скрила.  В това време пожарът се разгорял и местните хора се обадили на 112.  Трупът на Милена бил открит от един от огнеборците. Петър бил задържан, защото по дрехите му имало кървави следи.  Той веднага си признал какво е сторил, както и че над половин час е преследвал жертвата си, за да я заколи.  Пред съдебните състави Петър Русев също е признал фактите в обвинителния акт и така 18-годишната му присъда е била намалена с една трета.  Кръвнината, която пастирът трябва да изплати на майката на Милена, е 100 000 лева. Присъдата е окончателна и не може да бъде обжалвана.", "date": "2018.11.16", "title": "Зверство в Родопите: Петър наръга гаджето си Милена, удари я по главата, проследи я по кървавите дири и я подпали!"}
{"url": "https://www.blitz.bg/kriminalni/prvo-v-blits-spetsprokuraturata-vrshcha-skandalnata-ivancheva-v-zatvora_news640046.html", "text": "Специализираната прокуратура протестира незабавно определението на Специализирания наказателен съд, с което днес, 16 ноември 2018 г. мерките за неотклонение на подсъдимите за корупция Десислава Иванчева и Биляна Петрова бяха изменени в по-леки - \"Домашен арест\".  В протеста бе изразено категорично несъгласие с извода на съда за влошено здравословно състояние на двете подсъдими. Становището на прокуратурата се основава изцяло на заключенията на представените и приети по делото съдебно-медицински експертизи.  В експертизата за здравословното състояние на Биляна Петрова е посочено, че към настоящия момент то е подобрено, в сравнение с предходното изследване. Вещите лица са посочили конкретни показатели в тази посока.  В експертизата за състоянието на Десислава Иванчева се сочи, че в момента не се наблюдава обостряне на здравословни проблеми, които да налагат оперативна или друга спешна интервенция. Препоръчва се продължаване на предписаното и провеждано до момента лечение. По повод твърденията на Иванчева за влошаване на психическото й състояние, вещите лица заявиха в съдебната зала, че за нея не се налага хоспитализирането й в специализирано лечебно заведение, както и промяна в прилагането й до момента лечение.  Освен протест, прокуратурата внесе в съда и искане да се спре предварителното изпълнение на мерките за неотклонение \"Домашен арест\" на Иванчева и Петрова до произнасяне на въззивната съдебна инстанция . Това искане е направено с оглед предотвратяване на възможността подсъдимите да се укрият и да извършат ново престъпление.  ", "date": "2018.11.16", "title": "Първо в БЛИЦ! Спецпрокуратурата връща скандалната Иванчева в затвора!"}
{"url": "https://www.blitz.bg/kriminalni/mafiyata-pokri-dvoynoto-ubiystvo-na-alabin_news640050.html", "text": "Днес Деница Ченишева щеше да навърши 38 години, а приятелката й Петрина Христова – 36 г., съобщава \"Телеграф\". Жени в разцвета на силите си. Щяха, но не са. На 19 септември 2006 г. те се движат с лек автомобил „Пежо“ по столичната ул. „Алабин“. Изведнъж се чува тътен, вдига се облак прах и после тишина- вечна, мъчителна. Едната остава завинаги на 26 г, а другата- на 24 г.  След 12 години ходене по мъките - десетилетие разследване и 2 г. съдебен процес се оказа, че виновни за гибелта на двете момичета няма. Съдът на олигархията скандално помилва семейният приятел и касичка на Иван Костов- Георги Кирчев, който притежавал сградата паметник на културата чрез фирмата си „Хрисома“.  Невинни и чисти като сълза на сърна се оказват и Петър Петров, натоварен да контролира ремонта на сградата, Николай Симеонов и строителят Манчо Иванов, който е в неизвестност. Решението на съда за пореден път доказа, че държавата е на мафията, че ако Командира ти е приятел, можеш с немарливостта и надменността си да отнемеш дори човешки живот и да ти се размине. Доказа, че щом щерката на Драгалевския лаборант Мина и жената на шефа на съдиите в България Бети Панова си пият кафето заедно, справедливостта кучета я яли. Оправдателните присъди за пореден път доказаха, че пред закона не всички са равни. Има и по- равни. Доказаха, че Темида за едни е сляпа, а за други - не съвсем.   Още по време на досъдебното производство строително-техническа експертиза доказва, че ремонтът на сградата убиец е незаконен и в разрез с всякакви нормативни документи. Документът е подписан от трима висококвалифицирани инженери. Те са категорични в заключението си, че Кирчев е започнал ремонт без разрешение за строеж и без одобрението на Националния институт за паметници на културата.  Според друга – шесторна, експертиза, отново изготвена от видни архитекти и инженери, пък става ясно, че използването на „инструменти с ударно и вибрационно действие за премахване на мазилките е довело до появата на пукнатини и разхлабване на връзките между фасадната стена и укрепващите я преградни стени“. Според вещите лица използването на такива инструменти има пряка връзка с рухването на сградата - паметник на културата. Така излиза, че с всеки удар с чук по стените на зданието всъщност се е забивал по един пирон в ковчезите на Петрина Христова и Деница Ченишева.  Други експерти в съдебната фаза обаче оспориха заключенията на колегите си и обявиха, че сградата е била в предаварийно състояние и ако не била на 100 години, нямало да падне. Разследването на причините за срутването на сградата е било минирано още в първите часове след рухването. В първоначалната техническа експертиза, подписана от петима доценти от Университета по архитектура, строителство и геодезия (УАСГ) и експерт при Националния институт за паметници на културата, се казва: „установи се категорично, че отстраняването на остатъците от авариралата сграда е било прибързано и е довело до заличаване на конкретни доказателства за начина на нейното разрушаване“.  Според експертите е било възможно останките от сградата да се съхранят, за да бъдат огледани от специалисти. Те твърдят, че от особено значение за изясняването на причините за срутването е да се разбере дали стоманените подови греди са рязани механично или с оксижен преди срива. Това обаче е невъзможно, тъй като при разчистването на отломките не е присъствал експерт, който да установи това. В двора на Националната следствена служба били струпани останки, по които личи, че са били рязани. Не може да се докаже обаче дали преди срутването или след това, при разчистването на отломките.   Освен със заличаването на доказателства финалът на делото е предрешен и от противоречивите показания на свидетелите. Част от работниците първоначално твърдят, че лично Кирчев им е наредил да режат носещи греди и колони. Пред съда обаче един по един те се отмятат от показанията си. Това прави и основният свидетел Николай Александров. В разпита му пред съдия преди 10 години строителният работник е казал, че 2 часа преди сградата да се срути, той и негов колега, въоръжени с къртачи, избутали 5 бетонни колони по заръка на собственика на сградата Кирчев.  По време на съдебния процес обаче Александров се отрича от показанията си, дадени пред съдия. Така пред магистратите застава негов познат - Станчо Петров, който споделя какво е говорил Александров пред него. „Казвал ми е, че някой е искал да се срути сградата. Възлагали на негови колеги да подкопават основите. Николай ми каза, че Иван Костов имал интереси към имота. Каза, че знае имена и хора, но не смее да говори. От поведението му личеше, че се страхува“, казва Петров пред съда. Той потвърждава и казаното в досъдебното производство - че според него носещите релси са били рязани само донякъде, за да не падне сградата веднага. Свидетелят допуска пред съда, че най-вероятно ремонтът е бил само маскировка, за да бъде съборена сградата.  \"Да, ще протестирам, след като се запозная с мотивите на съда\". Това заяви категорично наблюдаващият делото прокурор Милко Момчев от СГП. Според него до оправдателни присъди се е стигнало по ред причини. „Противоречията в експертизите - на първо място.  Съдът назначи една последна експертиза - тройна, която трябваше да даде окончателна яснота. Но заключението беше, че сградата едва ли не се е самосрутила.“ Като друга причина обвинителят сочи основния свидетел Николай Александров, който обаче се отметна от показанията си. „Има един свидетел, който косвено потвърждава показанията му - Станчо Петров. Освен това майката на едно от загиналите момичета – Деница, Александрина, която също разказва какво е говорил Александров пред нея. Всичко това са косвени доказателства, но те все пак имат някакво значение.“  На сградата и около нея не са били поставени дори указателни табели, че вътре се извършва ремонт. Нито един от разпитаните свидетели не съобщава да е имало такива табели или надписи. Не е имало нито план за безопасност и здраве, нито координатор, който да следи за спазването на този план. Тези неща е трябвало да се следят от Петров и от Иванов. Не са спазени редица разпоредби като Закона за устройство на територията, Закона за паметниците на културата, Наредбата за безопасни и здравословни условия на труд и т.н. ", "date": "2018.11.16", "title": "Мафията покри двойното убийство на „Алабин“!"}
{"url": "https://www.blitz.bg/kriminalni/oshche-edna-izvestna-v-tsyala-blgariya-lichnost-stana-zhertva-na-izmamnitsata-obrala-s-38-mln-leva-martin-petrov_news639954.html", "text": "Измамницата, която ограби естрадната легенда Богдана Карадочева, ще бъде дадена за издирване на Интерпол, предаде \"Телеграф\". \"Според мен тя не е в Европа, защото Европол я издирват от година и не я намират. Мисля, че някой е стоял зад нея, защото тя нито е много умна, нито е толкова комбинативна\", сподели певицата.Ирина Чавдарова Анткова, която другата седмица ще стане на 41 г., взима парите на звездата преди 2 лета. Тя е служителка на \"Уникредит\", когато банката я назначава за лична банкерка на Богдана. Често й звъняла, била мила и любезна, направила добро впечатление и изпълнителката на \"Дано\" я допуснала близо до себе си. После я запознала със сина си, което укрепило доверието. Един ден банкерката предложила на Карадочева да си изтегли парите от сметката, за да може тя да ги \"развърти\". Без да прояви и капка съмнение, певицата й ги дава, дори и брат й се включва с известна сума. Аткова им носи вокументи с печати, че е вложила парите във финансова къща. До август 2017 г., когато изведнъж спира да отговаря на позвъняванията на клиентите си. Богдана разбира, че е измамена, когато от финансовата къща й казват, че не познават Ирина.       \"Не мога да й заведа дело, защото всичко е на лична уговорка и доверие. Нямам документи\", споделя Карадочева. Тя отказва да уточни сумата, защото е \"смешна сравнение с тази на футболиста Мартин Петров\". \"Но за нас са си нещо тези пари. Болно ми е, че се доверих и ме ограбиха\", добави звездата.   Ирина Аткова стана известна в края на 2017 г. , когато стана ясно, че е източила сметките на Мартин Петров без знанието му. Тя му е била лична банкерка и е източила 3,8 млн.лв.", "date": "2018.11.16", "title": "Още една известна в цяла България личност стана жертва на измамницата, обрала с 3,8 млн. лева Мартин Петров"}
{"url": "https://www.blitz.bg/kriminalni/prestplenie/marin-markovski-s-izvnredni-novini-za-ivancheva_news640069.html", "text": "Надявам се всички, които по веригата отговарят за нейното освобождаване, незабавно да я освободят. Тя все още не е. Това заяви в предаването \"Плюс-Минус\" адвокатът на Десислава Иванчева - Марин Марковски.  \"Иванчева има тежък аденом, в тежка депресия е. Очаква се трета експертиза, която ще подкрепи решението на съда, че има пряка опасност за живота и здравето на Десислава Иванчева\", добави той.  \"Ако не бъде освободена незабавно, в рамките на минути и часове, това е едно престъпление и то публично. Това е непоносимо. Прокуратурата не може да се произнесе с този незаконен протест. Законът не допуска протест срещу незабавно освобождаване\", добави той.     ", "date": "2018.11.16", "title": "Марин Марковски с извънредни новини за Иванчева!"}
{"url": "https://www.blitz.bg/obshtestvo/plovdivchani-dozhivyakha-tsenata-na-benzina-padna-pod-2-leva_news639936.html", "text": "Цената на литър бензин А-95 падна под 2 лева в Пловдив. Това се случва за първи път от месеци насам, а поевтиняването започна след протестите срещу цените на горивата. На две от бензиностанциите на „Рогошко шосе” в Пловдив литър от това гориво се търгува за 1,99 лв. На същите обектите дизелът се продава за 2,16, пише  .  Резултата от намелението не закъсня. Почти през целия ден, а и вечерта опашка от коли се бе образувала пред колонките на обектите за гориво. Пред наш репортер служителите разказаха, че цените при тях не са скачали драстично, както по другите бензиностанции.   Дизелът и той отбеляза поевтиняване, като днес цената му в града под тепетата е между 2.20 и 2.40 лева за литър. По бензиностанциите днес цената на метана е в границите на 1.49-1.57 лева за килограм, а бензин А98 варира между 2.24 и 2.50.  Още в понеделник цената на бензина и дизела тръгна надолу, след като за денонощие масовите горива поевтиняха с 4-5 стотинки за литър. Само за ден средното поевтиняване в страната на всички продавани горива е между 2 и 3 стотинки.  Област Пловдив е на 5 място в класацията на Fuelo.net за най-евтини горива в България за днес.  Движението на цените на горивата надолу едва ли е следствие на цените на петрола на световните пазари. Както е известно, през миналата седмица той поевтиня за първи път от три месеца под 70 долара за барел, но български експерти заявиха преди няколко дни, че това не може да се отрази бързо в цените на дребно. Оказа се, че грешат. Бързият спад на цените показва и още нещо - че на пазара за горива у нас има достатъчен марж на цените в полза на търговците и е въпрос на добро желание от регулатора, в случая Комисията за защита на конкуренцията - да наложи намаляването му в полза на потребителите. ", "date": "2018.11.16", "title": "Пловдивчани доживяха! Цената на бензина падна под 2 лева"}
{"url": "https://www.blitz.bg/obshtestvo/zadrzhakha-mzh-za-narkolaboratoriya-v-doma-na-tsta-na-kresnenskiya-zam-kmet-posle-obache-go-osvobodikha-sreshchu_news639934.html", "text": "41 стръка канабис, засаден в саксии, торове и земеделски инвентар за отглеждането на растенията, както и известно количество суха марихуана, това са открили полицаите в къщата на тъста на зам. кмета на Кресна Валентин Стоичков, предаде струма.бг. Както БЛИЦ съобщи, тя бе атакувана в сряда.   Стая в мазето, пригодена и работеща като лаборатория за отглеждане на канабис, е била оборудвана с въздуховоди, лампи, на стр. трансформатори. В хода на извършените оперативно-издирвателни мероприятия е задържан мъж от Кресна, като по случая е образувано досъдебно производство за извършено престъпление по чл.354В, ал. 1 от НК, съобщиха вчера от полицията.  “Има привлечен като обвиняем, определена му е парична гаранция от 5000 лв.”, заяви ръководителят на Районна прокуратура – Сандански Николай Захманов, който запази името му в тайна. Според неофициална информация обвинение за нарколабораторията е повдигнато на Георги Я. Той е внук на собственика на къщата – 80-годишният бивш военен Борислав Богоев, но живее в друга къща със семейството си. Разследването по случая продължава.  Междувременно при друга операция срещу наркоразпространението санданските полицаи задържаха 50-годишен шофьор от Бургас да превозва канабис. Лекият автомобил е спрян вчера сутринта в землището на с. Левуново и при извършеното претърсване са намерени и иззети две чанти с пакети, опаковани със стречфолио, съдържащи суха, зелена тревиста маса канабис с общо тегло около 11,050 кг. Водачът на автомобила е задържан със заповед за задържане до 24 часа. По случая е образувано досъдебно производство за извършено престъпление по чл.354А, ал.3 от НК. ", "date": "2018.11.16", "title": "Задържаха мъж за нарколаборатория в дома на тъста на кресненския зам. кмет! После обаче го освободиха срещу ..."}
{"url": "https://www.blitz.bg/obshtestvo/zimata-veche-e-v-blgariya-unikalni-snimki-i-video_news639944.html", "text": "Както БЛИЦ вече писа  . Снежна покривка и заледени пътища - такава се оказа ситуацията по високите части на страната.   Снощи, на прохода \"Шипка\" е паднал около 10 сантиметра сняг.  Днес се появиха уникални кадри от обилния снеговалеж, който обхвана и района около Пампорово.   В същото време се появиха и снимки от хижа \"Тъжа\" на Изток от връх Ботев в Стара планина.        ", "date": "2018.11.16", "title": "Зимата вече е в България! Уникални СНИМКИ и ВИДЕО"}
{"url": "https://www.blitz.bg/kriminalni/reporterka-onemya-ot-anomaliite-i-misteriyata-koito-vitayat-okolo-grabezha-v-orzheyniya-sklad-v-sofiya-snimkivideo_news639946.html", "text": "Мистерия витае около  . Репортерката на Нова телевизия Рада Богданова се включи преди минути от мястото на престъплението.  По думите й крадците толкова професионално влезли в магазина, че дори не са разбили вратата му.  „Мистерия. Полицаите недоумяваха как така професионално са действали крадците“, поясни Богданова.   По непотвърдена информация сумата, която крадците са задигнали е… едва 680 лева. На оръжията в магазина дори не е посегнато.  Интересно е, че в непосредствена близост има и денонощен магазин, но и там хората нито са чули, нито са видели нещо   „Има и друго странно в цялата история. До входа на магазина, който бе обран, има банкомат. Банкомат, който е разбит. Не от крадците или от други апаши – просто е в такова състояние. И даже работи – проверих“, заяви Богданова, докато отразяваше  .   Междувременно от МВР заявиха следното: „Рано тази сутрин, около 6 часа в полицията е получен сигнал за взломна кражба от склад в столичния ж.к.“Дружба“. По първоначални данни, след проникване в обекта са отнети пари. Предприети са издирвателни действия. На мястото се извършва оглед“.  По данни на bTV, обирджиите са били трима. Те са заснети от 5 камери, 4 от които са били пред склада. На кадрите се вижда как паркират колата си, двама от тях влизат през вратата, повдигат металната щора и проникват в склада.    Откраднатата каса е на стойност 700 лв. Приблизително толкова пари е имало в нея, според собственика на магазина. Заедно с касата апашите са си тръгнали и с документите, които са били вътре.    ", "date": "2018.11.16", "title": "Репортерка онемя от аномалиите и мистерията, които витаят около грабежа в оръжейния склад в София! (СНИМКИ/ВИДЕО)"}
{"url": "https://www.blitz.bg/kriminalni/ekshn-v-pernik-nervak-izvadil-pistolet-i-strelyal-na-protesta_news639957.html", "text": "Голям екшън се е разиграл на вчерашните протести в Перник. Както  .  Малко преди това пък  .  Днес се разбра, че на вчерашните протести мъж е стрелял във въздуха с газов пистолет.  Той обаче е бил задържан. Това съобщиха от МВР.  Мъжът не е бил част от протестиращите. Най-вероятно е бил изнервен от това, че не може да премине с автомобила си.  БЛИЦ припомня, че  .    ", "date": "2018.11.16", "title": "Екшън в Перник! Нервак извадил пистолет и стрелял на протеста"}
{"url": "https://www.blitz.bg/obshtestvo/stolitsa/brutalno-mzh-beshe-nargan-i-umrya-vv-vlak-kray-vakarel_news639962.html", "text": "Извънредна ситуация на релсите край Вакарел. Полицията е спряла влак заради намушкан в един от вагоните човек.   Според първоначалните данни, извършителите са избягали. Въпреки това се знае кои са.   Мъжът е направил кръвоизлив и е починал в линейката.  Случаят се разследва.  ", "date": "2018.11.16", "title": "Брутално! Мъж беше наръган и умря във влак край Вакарел"}
{"url": "https://www.blitz.bg/kriminalni/obrat-apelativniyat-sd-reshi-sdbata-na-skandalnata-ivancheva-i-zamestnichkata-y_news640095.html", "text": "Апелативният специализиран наказателен съд спря изпълнението на определението на Специализирания наказателен съд от днес, с което са изменени мерките за неотклонение на бившия кмет на столичния район \"Младост” Десислава Иванчева и бившата ѝ заместничка Биляна Петрова.  По-рано днес Специализираният съд реши да измени мярката на Иванчева и Петрова и да ги пусне под домашен арест. Специализираната прокуратура обаче протестира незабавно определението. Няколко часа по-късно Апелативният специализиран съд спря изпълнението до произнасяне на въззивния съд по същество.   Причина за спиране на изпълнение на определението са неизпратените доказателства по делото, въз основа на които съдът е преценил, че се налага промяна на мерките за неотклонение, аргументите, за което се съдържат в пълния протокол от заседание, проведено на 16.11.2018 г. пред първоинстанционния съд, който не е предоставен на въззивната инстанция в цялост.  Отделно от това с определение на друг съдебен състав на АСНС от 01.11.2018 г. са потвърдени мерките за неотклонение „задържане под стража“ на подсъдимите Иванчева и Петрова-Христова, което налага задълбочена преценка на всички обстоятелства, имащи значение за мерките за неотклонение.  Въззивният съд ще се произнесе по мерките за неотклонение на подсъдимите след изпълнение на процедурата по чл. 342, ал. 2 от НПК, съобщиха от АСНС.  Десислава Иванчева и Биляна Петрова са обвинени за искан подкуп от 500 хил. евро и получени 56 хил. eвpo. Третият подсъдим по делото като помагач е Петко Дюлгеров. Той бе освободен и е под домашен арест от края на октомври. Иванчева и Петрова са в ареста от седем месеца - те бяха зрелищно арестувани на 17 април пред Спортната палта в София. ", "date": "2018.11.16", "title": "Обрат! Апелативният съд реши съдбата на скандалната Иванчева и заместничката й"}
{"url": "https://www.blitz.bg/kriminalni/perverznik-lzhe-zheni-v-asansor-che-gi-e-polazil-payak-i-zapochva-da-gi-video_news639961.html", "text": "23-годишен жител на Тайван се престори, че вижда паяк, заплетен в косата на момиче, и му предложи да го отстрани. Вместо това Джонг започна да мирише и да дъвче косата на момичето. Действията на маниака се появиха на камери за наблюдение в асансьора, съобщава Daily Mail.  Инцидентът настъпи на 7 ноември в провинция Юнлин. Кадрите показват, че в даден момент момичето разбира какво става, но се страхува да се изправи срещу непознатия в асансьора.     Измъквайки се на свобода, жертвата на перверзника разказва историята на младия си мъж и веднага се обръща към пазачите на сградата. Джонг е задържан в собствения си апартамент и отведен в полицията. Скоро стана ясно, че сутринта на същия ден той е направил подобна атака срещу друго момиче.  Сега перверзникът е в ареста, а полицията търси други жени, засегнати от действията му. Какво наказание заплашва човека, не се съобщава. Превод: БЛИЦ  ", "date": "2018.11.16", "title": "Перверзник лъже жени в асансьор, че ги е полазил паяк, и започва да ги ... (ВИДЕО)"}
{"url": "https://www.blitz.bg/kriminalni/prestplenie/frenski-advokat-razkaza-za-nevolite-i-mkite-na-banevi-v-aresta-izdade-kolko-dlgo-shche-se-protochi-ekstradiraneto-im-v-blgariya_news639943.html", "text": "Николай и Евгения Баневи са оптимисти, но децата им липсват. От 2 седмици са с едни и същи дрехи в ареста. Това съобщи френският адвокат на семейството Винсент Пенар.   „Не са предвидили, че ще ги задържат. Били са на летището с децата си, когато ги задържат, се обаждат на приятел да вземе децата.     При ареста е имало много полицаи. Знаели са, че ще тръгнат за България и са ги чакали. \"Задържани са пред много хора и пред децата им. Сложени са им белезници, такава е френската процедура”, разказа той пред bTV.  „Не съм ги познавал преди ареста. Обадиха ми се в деня на задържането си. Те не искат да се върнат в България. Не са съгласни с искането на българските власти за връщане и го заявяват пред френските”, каза още Пенар.       „Арестувани са на 26 октомври. В същия ден са представени на главния прокурор в град Екс от Прованс, 6 дни по-късно – на следствието. От този момент нататък има срок от 60 дни, в който следствието трябва да даде становище. След това, ако има съгласие от арестуваните да бъдат предадени, това се прави в 10-дневен срок. Но ако арестуваните обжалват решението на съда от Екс от Прованс, тогава Касационният съд разполага с 30 дни, за да се произнесе. Тоест имаме максимум 100 дни от момента на ареста до момента на предаването. Ако следствието или Апелативният съд не приемат искането за предаване, процедурата просто се прекратява. И тогава задържаните няма да бъдат предадени на българските власти”, обясни той процедурата, която следва оттук нататък.       ", "date": "2018.11.16", "title": "Френски адвокат разказа за неволите и мъките на Баневи в ареста, издаде колко дълго ще се проточи екстрадирането им в България"}
{"url": "https://www.blitz.bg/kriminalni/mlad-romeo-ubi-i-zapali-70-godishnata-si-bogata-lyubovnitsa_news639999.html", "text": "В руския град Перм задържаха 28-годишен мъж, който е заподозрян в убийството на 70-годишна бизнесменка, с която имал интимна връзка.Според полицейските служители преди масовото убийство човекът откраднал 500 000 рубли от сметката на възрастната жена и искал да опразни сейфа й, правейки копие на ключа. Младият мъж и негов приятел се вмъкнали в апартамента на възрастната дама, за да откраднат парите, но за тяхна изненада тя си била у дома.  В резултат на това мъжете убили бизнесдамата, след което изгорили останките й и разхвърляли пепелта й.  Роднините на жертвата се притеснили, след като не я открили и я пуснали за издирване.  След задържането му младият любовник признал за престъплението, което извършил. ", "date": "2018.11.16", "title": "Млад Ромео уби и запали 70-годишната си богата любовница"}
{"url": "https://www.blitz.bg/svyat/otkrikha-bezzhiznenoto-tyalo-na-izvesten-model-rodila-tri-detsa-na-rapra-pi-didi-snimki_news640065.html", "text": "Безжизненото тяло на манекенката Ким Портър, майката на три от децата на рапъра Пи Диди, беше намерена мъртва в апартамента й в Лос Анджелис.   Жената се е споминала от остра сърдечна недостатъчност. По-рано стана известно, че Портър е заболяла от пневнмония. Бащата на трите деца на манекенката, рапърът Шон Комбс, по-известен като Пи Диди и Пъф Деди, потвърди информацията за кончината й и помоли медиите да стоят настрана от личния живот на семейството му в този труден момент. 47-годишната Ким Портър и Шон Комбс са двойка от 1994 година, която на няколко пъти се разделяше и събираше, докато не  скъсаха окончателно през 2007  година. Заедно те имат три деца - 20-годишния Крисчън и 11-годишните близначки Дилайла Стар и Джеси Джеймс, припомнят от БТА. Рапърът има и още три деца от други връзки. Той отгледа и доведения 27-годишен син на Ким Портър, Куинси Браун.", "date": "2018.11.16", "title": "Откриха безжизненото тяло на известен модел, родила три деца на рапъра Пи Диди (СНИМКИ)"}
{"url": "https://www.blitz.bg/svyat/koshmar-za-silvio-berluskoni_news640066.html", "text": "Бившият италиански премиер Силвио Берлускони, срещу когото бяха водени няколко дела, отново ще отговаря пред съда за подкупване на свидетел по дело за компаньонки, предаде Франс прес.  Съдът в южния град Бари насрочи първото съдебно заседание по случая за 4 февруари 2019 г. Процесът е свързан със събития от 2008-2009 г., когато младият и амбициозен предприемач от Бари Джанпаоло Тарантини водел компаньонки на партитата, организирани в жилищата на Берлускони в Рим и Сардиния, за да привлече вниманието му. Обвинен в склоняване към проституция, Тарантини беше осъден на първа инстанция на осем години затвор, но обжалва и процедурата по обжалването още не е приключила.  Успоредно с това 82-годишният Берлускони е обвинен, че е платил на бизнесмена \"стотици хиляди евро, осигурил му е правна помощ и работа\", за да не издаде в хода на делото найпикантните подробности от тези партита. Бившият премиер вече е обект на съдебни следствия и продължаващи дела за подкупване на свидетели в Милано, Сиена, Рим и Торино.  Той е обвинен, че е платил милиони евро, купувайки мълчанието на участници в неговите партита. Както и при останалите дела, медийният магнат не отрече, че е плащал на Тарантини, а обясни, че само е \"помогнал на един човек и на семейство с деца, които са имали и все още имат сериозни финансови затруднения\". \"Убедени сме, че след началото на процеса г-н Берлускони бързо ще бъде оправдан\", коментира дългогодишният му адвокат Николо Гедини, цитиран от италианския в. \"Република\". ", "date": "2018.11.16", "title": "Кошмар за Силвио Берлускони!"}
{"url": "https://www.blitz.bg/svyat/skandalno-rusiya-imala-dostp-do-kompyutren-tsentr-obrabotvashch-britanski-vizi_news640067.html", "text": "Изследователската група \"Белингкат\" и руският уебсайт \"Инсайдър\" твърдят, че руското разузнаване е проникнало в компютърната инфраструктура на компания, която обработва молбите за британски визи, съобщават световни медии.   Разследването, публикувано днес, показва как двама заподозрени агенти на руското военно разузнаване, които са обвинени в отравянето на бившия руски шпионин Сергей Скрипал в английския град Солсбъри през март, са получили британски визи. \"Инсайдър\" и \"Белингкат\" казват, че са интервюирали неназован мъж, който е работил за компания, обработвала молби за визи за няколко консулства, включително за британски визи. Мъжът е избягал от Русия м.г. и е поискал убежище в САЩ. Той казал, че е бил принуден да работи с агент на руското контразузнаване - ФСБ, който му разкрил, че те имат достъп до наблюдателни камери на британския визов център и имат схема на компютърната мрежа на центъра.", "date": "2018.11.16", "title": "Скандално! Русия имала достъп до компютърен център, обработващ британски визи"}
{"url": "https://www.blitz.bg/lyubopitno/dzhadzhi/vazhno-ako-shche-kupuvate-iphone-xs-edin-tsvyat-si-zasluzhava-nay-mnogo-snimki_news640077.html", "text": "И така че, решилите сте да си купите новия iPhone XS. Въпреки високата цена, това е най-актуалният модел на Apple. Следва друга трудна част: кой цвят да изберете? Смартфонът се предлага в три цвята - черен, бял и златен.  Холис Джонсън, автор в \"Бизнесинсайдър\", използва златен iPhone XS Max през последната седмица и сега препоръчва на всички, решили да си купят най-актуалния модел на американския технологичен гигант: купете си телефона в златно.  Преди това авторът е имал iPhone X в черно, а в миналото - и модели на Apple в бяло. Това са същите нюанси като на тазгодишния iPhone XS и са красиви телефони, казва Холис Джонсън.   Но златото е специално.  Краищата от неръждаема стомана на телефона не са евтино изглеждащо жълто злато. Те са дълбоко, бронзово злато, което изглежда скъпо и рядко. Това е цвят, който никога преди не съм виждал на iPhone, разказва той.     Гърбът на телефона е не по-малко впечатляващ. Той блести в розово перлено злато, което има леко огледално покритие - можете да проверите отражението си в него.  Цветът не е точно жълто злато, а не е и точно розово злато, а някъде по средата. Златистият цвят не е крещящ, нито евтино изглеждащ.         Не е и предимно женствен или явно мъжествен. Той е просто ... луксозен.     Тези, които могат да видят устройството на живо, преди да го купят, ще се убедят на място в магазина, смята Джонсън.     И макар черното да е стилно, а бялото - изкушаващо, когато става дума за iPhone XS - купете златен, Няма да съжалявате, категоричен е журналистът. ", "date": "2018.11.16", "title": "Важно! Ако ще купувате iPhone XS - един цвят си заслужава най-много (СНИМКИ)"}
{"url": "https://www.blitz.bg/svyat/gruevski-vlyazl-nelegalno-pesh-v-albaniya_news640078.html", "text": "Бившият македонски премиер Никола Груевски, който избяга от страната си и иска убежище в Унгария, за да избегне затвор, несъмнено е влязъл нелегално пеш в Албания, заяви днес за АФП говорител на албанската полиция, съобщи БТА.   Груевски трябва да е влязъл нелегално в Албания, посочва пред АФП говорителят на полицията Гентиан Мулаи, като уточнява, че пристигането му не е било отбелязано на нито един ГКПП между Македония и Албания. Според говорителя \"той е трябвало да премине пеш границата между двете страни било при Преспа (Югоизточна Албания), било при Дебър (Североизточна Албания), сигурно, за да не привлече вниманието\". В четвъртък вечерта албанската полиция каза, че Груевски е напуснал страната на 11 ноември като пътник в кола на унгарското посолство в Тирана.  Груевски се намира сега в Унгария и поиска там политическо убежище, представяйки се за жертва на преследване в своята страна, след като апелативен съд потвърди през октомври присъда от две години затвор срещу него заради злоупотреба с влияние за купуването на луксозен мерцедес на стойност 600 хиляди евро. Разкритието от Албания за заминаването на бившия македонски премиер с унгарска дипломатическа кола е притесняващо за Будапеща. То засилва подозренията, че властите в тази страна от ЕС активно са помогнали за бягството на Груевски, отбелязва АФП. Унгарският премиер Виктор Орбан в миналото се проявяваше като съюзник на Груевски, който бе премиер на Македония от 2006 до 2016 г.  Двамата политици, представители на една авторитарна десница, споделят враждебно отношение към американския милиардер от унгарски произход Джордж Сорос - изкупителна жертва за националистите заради предполагаемата му подкрепа за имиграцията, посочва АФП. Според черногорсикя в.\"Виести\", който цитира източник от ръководството на полицията, Груевски е бил придружен от две лица, снабдени с унгарски дипломатически паспорт, на ГКПП между Албания и Черна гора. Три часа по-късно \"той е напуснал територията на Черна гора през граничния пост Добраково в 22.16 ч. местно време и е влязъл в Сърбия\" в друга кола, където също е имало двама мъже, снабдени с унгарски дипломатически паспорти, според вестника.  От сръбската полиция и от унгарското посолство в Белград не са пожелали да коментират пред АФП въпроса. Паспортът на Груевски е бил отнет от македонското правосъдие. Но гражданите на страните от Западните Балкани могат да пътуват от една страна в друга с национални документи за самоличност, уточнява агенцията. ", "date": "2018.11.16", "title": "Груевски влязъл нелегално пеш в Албания"}
{"url": "https://www.blitz.bg/layfstayl/svetski/ruskata-kardashiyan-navleche-miniatyuren-banski-i-podludi-mzhete-s-goreshchite-si-snimki-18_news640043.html", "text": "Палавата моделка Анастасия Квитко, по-известна като руската Ким Кардашиян зарадва почитателите си в мрежата с нови горещи кадри. На снимките, които се появиха на профила й в Инстаграм, надарената хубавица позира в бански.   Плажното облекло обаче й е толкова малко, че създава усещането, че всеки момент горнището ще изхвръкне и ще оголи сочните й гърди.  Един от феновете й предположи, че това вероятно е най-малкият бански в света. Поне такова впечатление се създавало от начина, по който стои на Анастасия.  По-рано моделката нагорещи страстите в мрежата с кадри, на които позира по оскъдно бельо.    ", "date": "2018.11.16", "title": "Руската Кардашиян навлече миниатюрен бански и подлуди мъжете с горещите си СНИМКИ (18+)"}
{"url": "https://www.blitz.bg/goreshtite-novini/zhena-otide-na-lekar-ss-silni-bolki-v-stomakha-kogato-khirurzite-ya-otvorikha-izgubikha-uma-i-duma-snimki_news639828.html", "text": "Лекари откриха в храносмилателния тракт на индийка килограм и половина различни предмети, включително ядки, болтове и бижута, съобщава „Дейли мейл”.  Индийката на име Сангита потърсила медицинска помощ, оплаквайки се в силна болка в стомаха. Хирургът, който й направил преглед, установил, че той е „необичайно твърд” и я изпратил на рентген. Снимката показала, че в храносмилателния тракт на 40-годишната жена има множество разнообразни предмети: метални ципове, фиби, пръстени и безопасни игли.  Последните минали през белия дроб на пациентката и се забили в стената на стомаха.  Лекарят незабавно вкарал жената в операционната. В продължение на три часа хирурзите вадили многобройните предмети от стомаха й.  След операцията от болницата направили опит да издирят роднините на Сангита, но безуспешно.  Тя остава под лекарско наблюдение.  Състоянието й е стабилизирано.  Медиците смятат, че жената страда от рядко психично разстройство, при което пациентите изпитват непреодолимо влечение към гълтане на остри предмети.   Превод: БЛИЦ    ", "date": "2018.11.16", "title": "Жена отиде на лекар със силни болки в стомаха! Когато хирурзите я отвориха изгубиха ума и дума (СНИМКИ)"}
{"url": "https://www.blitz.bg/layfstayl/skorost/aston-martin-pokaza-prvi-snimki-i-video-na-svoya-vpechatlyavashch-krosouvr_news639885.html", "text": "Компанията Aston Martin официално обяви началото на пътните тестове на първия си кросоувър. Също така, британците назоваха официалното име на новия модел и публикуваха първите снимки и видео на елитния SUV.Според производителя, машината ще се превърне в уникален представител на линията Aston Martin, ето защо изисква специални условия за изпитания.    ", "date": "2018.11.16", "title": "Aston Martin показа първи СНИМКИ и ВИДЕО на своя впечатляващ кросоувър"}
{"url": "https://www.blitz.bg/lyubopitno/evrika/istorichesko-ucheni-ss-senzatsionno-reshenie-koeto-shche-promeni-sveta_news640092.html", "text": "Изданието \"Химия Свят\" съобщава, че килограм, ампер, келвин и мол са получили нови, по-точни физически дефиниции, които не се изразяват в обекти от реалния свят, а с помощта на абстрактни математически константи.   Според ръководителя на Националния институт по метрология във Великобритания Ян-Теодор Янсен, учените са стигнали до това решение в продължение на около 30 години.   Що се отнася до понятието \"килограм\", то беше определено с помощта на цилиндър от платина и иридий. Той е направен през 1889 г. и все още се съхранява в Международното бюро за теглилки и мерки в Париж. Експерти установиха, че масата му постепенно намалява.   През 2005 г. започна разработването на нови дефиниции на основни измервателни единици и през 2011 г. бе решено да се разработи математически стандарт на масата, който да се основава на константата на Планк.  След поредица от експерименти учените са успели да постигнат необходимата точност. Отклонението се измерва с около 50 частици на милиард, което е по-малко от теглото на една мигла. То обаче може да има последствия в областта на създаването на нови лекарства, нанотехнологиите и прецизното проектиране.  Днес обаче представители на повече от 60 държави се събраха във Версай и гласуваха отсега нататък точното тегло на един килограм да се определя чрез електрически ток. Старата концепция за килограм ще изчезне през май 2019 г.  Някои учени приемат промяната със смесени чувства. „Работата ми в областта не е от твърде дълго време, но изпитвам странна привързаност към килограма,“ каза за Би Би Си Перди Уилямс от Националната физична лаборатория.     „Мисля, че това, което се случва, е много вълнуващо и е наистина значим момент. Промяната малко ме натъжава, но това е важна стъпка напред, а новата система ще функционира по-добре. Така че, това е наистина вълнуващо и нямам търпение да се случи“, допълва Уилямс.     Как точно ще се определя килограмът с електрически ток? На принципа на електромагнитните кранове, с  които на площадките за скрап вдигат и преместват големи метални премети.     Учените ще дефинират мерната единица, с която всички ние си служим всеки ден, чрез количеството електричество, необходимо за противодействие на силата на един килограм. Промяната е възможна, тъй като вече съществува достатъчно прецизна технология за измерване чрез електрически ток.     Досега на всеки няколко десетилетия всички реплики на „Голямото К“ се сравняваха с него. С новата система, ако бъде приета, всеки, който разполага с технологията за измерване с електричество, ще може да провери теглилките си където ѝ да се намира. ", "date": "2018.11.16", "title": "Историческо! Учени със сензационно решение, което ще промени света!"}
{"url": "https://www.blitz.bg/svyat/noviyat-ministr-po-brekzit-e-malko-izvestniyat_news640098.html", "text": "Британският премиер Тереза Мей обяви промени в състава на кабинета си – новият министър по Брекзит ще бъде малко известния евроскептик Стивън Баркли, досегашен заместник-министър на здравеопазването, предават световните осведомителни агенции.  Бившият адвокат по застрахователно право е третото лице, което ще поеме поста след решението на Обединеното кралство да излезе от структурите на Общността. Предходните двама министри напуснаха поста в знак на протест срещу подхода на Мей към Брезит.  По-рано днес бившият министър на вътрешните работи на Великобритания Амбър Ръд се присъдени към кабинета на премиера Тереза Мей. Тя бе назначена на поста министър на труда и пенсиите.  Ръд смени на поста Естър Маквей, която подаде оставка, след като правителството съгласува проектоспоразумението за излизането на Великробритания от структурите на Общността. Междувременно Лондон опроверга информацията за оставката на министъра на образованието на Великобритания Майкъл Гоув.  ", "date": "2018.11.16", "title": "Новият министър по Брекзит е малко известният..."}
{"url": "https://www.blitz.bg/svyat/zaev-razkri-nova-versiya-za-izchezvaneto-na-gruevski_news640080.html", "text": "Нова версия за бягството на Никола Груевски от Република Македония. Премиерът Зоран Заев заяви, че бившия министър-председател на страната може да е бил отвлечен. Започнало е двойно разследване, което да установи как Груевски е напуснал Македония. Към момента е ясно, че е преминал през Черна гора с унгарски диплoматически автомобил, както и че се намира в Будапеща. Заев заяви, че очакват Груевски да бъде екстрадиран и да изтърпи присъдата си от две години затвор, информира \"Дарик\".  Министерството на вътрешните работи на Черна гора съобщи, че бившият македонски премиер  Никола Груевски  е влязъл в Черна гора на 11 ноември и същия ден е излязъл от страната. В съобщението се уточнява, че черногорската полиция \"изцяло е спазила законовите процедури\".  По-рано и албанската полиция съобщи, че Груевски е заминал за Унгария през Албания с унгарски дипломатически автомобил.  Позовавайки се на информация от местната полиция електронното издание на черногорския ежедневник „Виести” съобщи, че Груевски е влязъл в Черна гора с дипломатически автомобил, в който са пътували и двама унгарски дипломати –  Кулсар Антала и Варсалваи Шаб а. При влизането в страната Груевски е използвал личния си документ за самоличност.  Територията на  Черна гора  е напуснал същия ден, като в  Сърбия  е влязъл с колата на  Часар Йоозеф Золтан  и  Феладжази Шаба , които имат унгарски дипломатически паспорти. На официалния сайт на унгарското посолство в Подгорица е пояснено, че Золтан е заместник-посланик на Унгария в Черна гора, а Шаба е консул, твърди изданието.  В същото време премиерът на Република  Македония Зоран Заев  подложи на съмнение бягството на  Никола Груевски . Трябва да се разследва дали Груевски доброволно е напуснал страната или е бил отвлечен, зави Заев на пресконференция на правителството. Заев  е категоричен, че властите ще направят всичко възможно Груевски да изтърпи присъдата си от две години затвор в Република Македония.  Електронното издание на скопския „Независен” съобщи, че Груевски е изпразнил банковите си сметки още през септември. Въпреки, че тази информация е неофициална, от Специализираната прокуратура потвърдиха, че Груевски няма активи, които да замразят. В момента той няма на свое име нито пари, нито имущество. ", "date": "2018.11.16", "title": "Заев разкри нова версия за изчезването на Груевски"}
{"url": "https://www.blitz.bg/kriminalni/nakazanie/pak-shche-se-nishchi-sdbata-na-ivancheva_news639918.html", "text": "Поредно заседание по делото срещу Десислава Иванчева. Бившата кметица на “Младост” и заместничката й Биляна Петрова са обвинени в получаване на подкуп в особено големи размери.  Парите били искани от строителен бизнесмен, за да му предвижат преписките за строеж.  Миналата седмица спецапелативният съд отказа да освободи под домашен арест Петрова и Иванчева.   ", "date": "2018.11.16", "title": "Пак ще се нищи съдбата на Иванчева"}
{"url": "https://www.blitz.bg/obshtestvo/stolitsa/ot-poslednite-minuti-obir-v-stolitsata_news639925.html", "text": "За екшън в ранни зори в София съобщава bTV, позовавайки се на очевидец. По непотвърдена информация апаши са обрали касата на магазин.   Крадците са успели да вдигнат металната щора и да проникнат в обекта.  Към момента не се знае каква сума е задигната.  От полицията към момента отказват да коментират.          ", "date": "2018.11.16", "title": "От последните минути: Обир в столицата"}
{"url": "https://www.blitz.bg/obshtestvo/stolitsa/neshcho-koshmarno-se-sluchi-v-sofiyskoto-metro-snimkivideo_news639851.html", "text": "Като истински кошмар. Така може да се определи случилото се вчера в софийското метро.  На това мнение са повечето столичани, които са имали нещастието да пътуват в една от мотрисите на софийската подземна железница.  Освен тях силно възмутени са и интернет потребителите, които видяха видео от случилото се.  От кадрите, които мъж на име Даниел сподели във фейсбук групата „Забелязано в София“, се вижда как метрото препуска в тунелите под земята, но с отворени врати.  „Днес в метрото пътувахме така“, написа Даниел.      От статуса му обаче не става ясно в коя точно мотриса се е разиграло случилото се и по коя от линиите на метрото е станало това.  С оглед обаче на високата скорост, която подземната железница развива, случилото се е наистина опасно.   „Това е пълна лудост“; „Ужасно опасно е! Нима никой не е разбрал какво се случва?“; „Добре, че не е било в час пик, че каквато е блъсканица като нищо можеше да се случи голяма беля“; „Следваща станция – леглото в Пирогов“ – такива са повечето коментари под видеото.  На  БЛИЦ очаква новини, снимки и видео от своите читатели в цяла България и по света  ", "date": "2018.11.16", "title": "Нещо кошмарно се случи в софийското метро (СНИМКИ/ВИДЕО)"}
{"url": "https://www.blitz.bg/kriminalni/idat-tezhki-vremena-za-bratya-galevi_news639932.html", "text": "Експерти се очаква да опишат пред съда днес имотите на дупнишките кримигерои Пламен Галев и Ангел Христов, по-известни като братя Галеви. Делото за отнемане на имането на избягалите от правосъдието бивши барети зацикли след 20-тото съдебно заседание, пише  .  На този етап стана ясно, че вещите лица са изготвили назначената от съда икономическа експертиза, която ще бъде разгледана на следващото съдебно заседание. Според равносметката на Комисията за противодействие на корупцията и отнемане на незаконно придобитото имущество (КПКОНПИ ), която е ответник в процеса, процесът се точи вече 6 години.  От КПКОНПИ обясниха, че делото срещу Пламен Галев и Ангел Христов е образувано още през 2012 г., а все още е на първа инстанция. До сега са проведени над 20 заседания. В момента делото е на етап изслушване на съдебно-икономическа експертиза и следващото заседание е насрочено за 16 ноември т.г. Ако експертизата бъде приета, делото ще бъде обявено за решаване.  Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководена на престъпна група.  ", "date": "2018.11.16", "title": "Идат тежки времена за братя Галеви"}
{"url": "https://www.blitz.bg/obshtestvo/zdraveopazvane/glavniyat-zdraven-inspektor-sobshchi-shche-ima-li-protivogripni-vaksini-po-aptekite_news639924.html", "text": "Постепенно навлизаме в сезона на грипа, има известно закъснение спрямо миналия сезон. Засега нещата са според очакванията, към края на януари-февруари ще достигнем до нови епидемични нива. Това обясни пред БНТ главният държавен здравен инспектор д-р Ангел Кунчев.  За втора година се случва така да се изчерпат противогрипните ваксини. Хората започват да разбират, че това е начинът да се предпазят. При грипа е важно да защитим тези, за които може заболяването да е фатално - деца, хора с имунни проблеми, възрастни.  Той каза, че не очаква особености в начина на протичане, но призова да не го подценяваме, тъй като ангажира много органи, системи в организма.  Днес идват новите ваксини, в аптеките ще са налични в средата на следващата седмица. При това закъснение на грипа е добре и сега да се ваксинираме, каза Кунчев. 140 000-150 000 дози вече са недостатъчни за България, производителите ще се съобразят с тази тенденция, прогнозира д-р Кунчев.    ", "date": "2018.11.16", "title": "Главният здравен инспектор съобщи ще има ли противогрипни ваксини по аптеките"}
{"url": "https://www.blitz.bg/kriminalni/goreshchi-podrobnosti-za-obira-na-orzheen-sklad-v-stolichniya-kvartal-druzhba-1_news639937.html", "text": "Склад за газови и въздушни оръжия е бил  . Апаши са проникнали в обекта, който се намира в столичния квартал „Дружба” 1 и са задигнали касата.  Зад входната врата на склада е имало метална щора, която крадците са успели да разбият, съобщава bTV.  Полицията издирва крадците.  От полицията потвърдиха за престъплението. Все още не се знае каква сума е имало в касата.  На мястото има полицаи. Разпитват се хора.       ", "date": "2018.11.16", "title": "Горещи подробности за обира на оръжеен склад в столичния квартал „Дружба” 1"}
{"url": "https://www.blitz.bg/obshtestvo/snyag-i-zaledeni-ptishcha-po-visokite-chasti-na-planinite-na-vrkh-botev-natrupa_news639935.html", "text": "Сняг и заледени пътища по високите части на страната. Снощи, на прохода \"Шипка\" е паднал около 10 сантиметра сняг. Платното е разчистено, но шофьорите трябва да се движат с особено внимание.   В района на места има и гъста мъгла.  Панорамният път Шипка - Бузлуджа е затворен. Спряно и движението и по пътя към Паметника на Свободата, заради снега и лошите условия.   Още през нощта е започнало почистването на прохода „Шипка” и в петък сутринта няма проблеми при преминаването на прохода.   Директорът на Национален парк-музей \"Шипка-Бузлуджа\" д-р Чавдар Ангелов обясни пред Нова телевизия, че най-вероятно бариерата към Паметника на свободата ще остане затворена до края на зимния сезон. \"Достъпът до монумента ще се осъществява единствено и само по пешеходния път\", добави той.  „Ситуацията е овладяна. Атмосферните условия тук са много динамични. Апелирам към всички водачи, които преминават, да бъдат изключително съобразителни и внимателни, когато преминават през прохода „Шипка”, каза собственикът и управителят на пътноподдържащата фирма на прохода Йонко Иванов.  Няма ограничение за движението на МПС по републиканската пътна мрежа на територията на Стара Загора. В четвъртък вечерта имаше много сериозна валежна обстановка на прохода „Шипка”. На проход „Хаинбоаз” температурите са положителни, не вали дъжд и няма ограничение на движението”, каза началникът на Агенция за пътно управление в Стара Загора Илия Златев.  Снежната покривка на връх Ботев е 13 см, а на Рожен – 3 см., съобщава „Фокус“, позовавайки се на Националния институт по метеорология и хидрология (НИМХ) при Българската академия на науките (БАН). Данните са към 05.00 часа.  В момента продължава снеговалежът на връх Мургаш, където все още не се е образувала снежна покривка.  През уикенда ни очаква студено време, сняг от началото на следващата седмица. В планините остава облачно и със снеговалежи на места.    ", "date": "2018.11.16", "title": "Сняг и заледени пътища по високите части на планините, на връх Ботев натрупа..."}
{"url": "https://www.blitz.bg/obshtestvo/flagman-na-prokopiev-probutva-feyksyuzi-za-da-opravdae-lzhite-si_news639939.html", "text": "Поредната акция за подмяна на истината с абсолютни инсинуации, които не почиват на реални факти, а на пропагандни фалшиви тези, предприе флагманът на Иво Прокопиевата „Икономедиа“. За целите й изданието на Прокопиев „Капитал“ събра капитала си от фейкове, пише \" \".  За да препере старата опорка на шефа си Прокопиев и на ортаците му Огнян Донев и Сашо Дончев за измислена връзка между издателя ни и депутат от опозиционната ДПС Делян Пеевски, премиера и лидер на основната управляваща партия ГЕРБ Бойко Борисов и главния прокурор, част от независимата съдебна система, Сотир Цацаров.  Такава връзка няма и логично - „Капитал“ нямат и доказателства за наличието й. Но тъй като нито за олигарсите, нито за изданията им от болтчетата в манифактурата за клевети това някога е било спирачка, „Капитал“ се пробват да убедят читателите си в съществуването на връзката, като си измислят и „доказателства“. Едното било, че - видиш ли - медиите от издателската ни група започвали „клеветническа кампания срещу някой неудобен на властта“, след което „прокуратурата и КПКОНПИ превръщат в правна репресия медийните клевети“. Целият материал можете да прочетете на сайта на \" \".   ", "date": "2018.11.16", "title": "Флагман на Прокопиев пробутва фейксъюзи, за да оправдае лъжите си"}
{"url": "https://www.blitz.bg/svyat/zloveshcho-tatuirovchik-razbra-che-skoro-shche-umre-i-nakara-bdeshchata-si-vdovitsa-da-odere-kozhata-ot-trupa-mu-a-posle-da-ya_news640009.html", "text": "Вдовицата на канадски татуировчик изпълни зловещото му предсмъртно желание. То бе големи части от кожата му бяха свалени и консервирани, за да бъдат окачени на стената неговите татуси. Това пише в. \"Дейли мирър\".   Четиридесет и една годишният Крис Уензъл бил нелечимо болен и знаел, че скоро ще умре. Той помолил съпругата си, след като се спомине, неговата кожа да бъде свалена и запазена, преди тленните му останки да бъдат кремирани. Последното желание на Крис било неговите деца и внуци да се радват на татуировките му, дълги години след като си е отишъл от този свят, уточнява  . По-голямата част от тялото на покойника била покрита с татуировки. Преди да почине Крис страдал от язвен колит, заболяване при което се получава увеличен и нередовен сърдечен ритъм. След кончината му, съпругата му Черил намерила компания в САЩ, чиито бизнес е запазването на татуировките на покойниците. За да бъдат спасени татусите на Крис били необходими три месеца упорит труд. Черил, която приживе е била татуирана от съпруга си, също щяла да пожелае татусите й да бъдат консервирани след смъртта й.", "date": "2018.11.16", "title": "Зловещо: Татуировчик разбра, че скоро ще умре и накара бъдещата си вдовица да одере кожата от трупа му, а после да я..."}
{"url": "https://www.blitz.bg/svyat/senzatsionna-versiya-za-begletsa-gruevski_news640021.html", "text": "Информациите за това къде е бившият премиер Никола Груевски и как е избягал от македонските власти, за да не лежи по делото \"Танк\", се сменят от секунда на секунда. Никола Груевски все още не е напуснал територията на Албания. Това твърдят за ТВ 24 известни източници в Тирана, цитирани от БГНЕС.   Според тези източници е съвсем сигурно, че Груевски ще избяга от  Албания  по море тази вечер, вероятно в посока  Гърция . Спрягани са три маршрута, през които Груевски ще премине - през  Валона , през  Саранда  или през  по-малко приморско градче . Последната известна дестинация се очаква да бъде  Турция , където също ще пристигне  по море .   Източниците твърдят, че от събота Груевски е подслонен в  малко погранично село , с цялостна логистика, която му позволява да бъде добре скрит, пише Плусинфо.  Албания  вече потвърди, че Груевски е пребивавал в страната, но според полицията й той е прекосил границата й на 11 ноември и се е отправил към  Черна гора . Оттам официално заявиха, че Груевски е бил в  Черна гора , но вече не е там, без да дават допълнителни подробности.   Остава неясно как в тези две държави-членки на НАТО Груевски е преминавал границите без валиден паспорт.     ", "date": "2018.11.16", "title": "Сензационна версия за беглеца Груевски"}
{"url": "https://www.blitz.bg/lyubopitno/evrika/ucheni-otkrikha-unikalen-obraz-na-khristos-v-pustinyata-negev-snimka_news640026.html", "text": "Историците от Университета в Хайфа откриха уникален образ на лицето на Исус във византийска църква в сърцето на пустинята Негев. Той е вкаран в списъка на ЮНЕСКО за световното наследство, съобщава The Times of Israel.Според публикацията експертите откриват поразителния модел на тавана на древна християнска църква, която е почти унищожена. Смята се, че църквата е построена през 350 г.   Ема Майян-Фанар, доктор по изкуствознание и  участник в интердисциплинарен изследователски проект, забелязва стенописите век след откриването на църквата от самия византийски период.  \"Бях там в точното време, на правилното място и от определен ъгъл, изведнъж видях очите. Това беше лицето на Исус още от кръщението му\", казва Майян-Фанар. \"Образът беше толкова избледнял, че по чудо успях да го видя\", добави изследователката.  Археолозите отбелязват, че външният вид е значително различен от този, с който Христос обикновено е изобразен върху иконите.  Фигурата показва лицето на млад мъж без брада, с къса къдрава коса, големи очи и дълъг нос. Портретът според изследователите е част от една по-голяма картина и е \"първата пред-икона от сцената на Кръщение Христово, тъй като до него е нарисувано друго лице, заобиколено от ореол\", казват учените.  Д-р Майян-Фанар оприличава втората по-голяма фигура на Йоан Кръстител. Превод: БЛИЦ  ", "date": "2018.11.16", "title": "Учени откриха уникален образ на Христос в пустинята Негев (СНИМКА)"}
{"url": "https://www.blitz.bg/svyat/priklyuchi-razsledvaneto-na-ubiystvoto-na-ruskiya-poslanik-v-ankara-eto-koy-e-sochen-za-glaven-vinovnik_news640030.html", "text": "Приключи разследването по делото за убийството на руския посланик в Анкара Андрей Карлов, съобщи Анадолската агенция.   Материалите от разследването са изпратени в прокуратурата. Посланик Карлов бе застрелян на 19 декември 2016 г. по време на откриването на фотоизложба в Анкара. Нападателят Мевлют Мерт Алтънташ, 22-годишен полицейски служител, бе ликвидиран от турските сили за сигурност. В рамките на разследването на убийството на Карлов бяха арестувани осем души, четирима от които са бивши полицаи.  Сред арестуваните е ръководителят на медийната група Гуру - Хайреддин Айдънбаш, както и Мустафа Тимур Йозкан, организаторът на изложбата, по време на която бе убит посланикът.  Според следователите главният отговорник за престъплението е мюсюлманският проповедник Фетхуллах Гюлен, живеещ в САЩ, пише в. \"Сабах\". Властите в Анкара твърдят, че Фетхуллахистката терористична организация (ФЕТО) стои зад опита за преврат, извършен в Турция през юли 2016 г. ", "date": "2018.11.16", "title": "Приключи разследването на убийството на руския посланик в Анкара, ето кой е сочен за главен виновник"}
{"url": "https://www.blitz.bg/stsena/svett-e-v-shok-pochina-muzikalna-legenda_news640056.html", "text": "На 85-годишна възраст почина едно от големите имена на американската кънтри музика Рой Кларк. Той бе и виртуозен китарист.   Причината за кончината на кънтри певеца е било усложнение след прекарана пневмония. Той е починал в дома си в град Тълса, щата Оклахома. В САЩ Кларк се сдоби с огромна популярност освен като кънтри певец и като водещ на телевизионно шоу, посветено на този жанр. Той бе душата на предаването \"Hee How\" в продължение на цели 24 години. Негови гости бяха най-големите имена на американската кънтри музика от калибъра на Доли Партън, Лорета Лин, Джони Кеш, Уили Нелсън и др. През 1982 година Рой Кларк стана носител на наградата \"Грами\", а през 2009 година беше въведен в Залата на славата на кънтри музиката, припомня БТА.", "date": "2018.11.16", "title": "Светът е в шок! Почина музикална легенда"}
{"url": "https://www.blitz.bg/kriminalni/devoyka-si-misleshe-che-ya-e-udaril-insult-dokato-ne-vidya-zapis-kak-ya-dushat-snimki_news639483.html", "text": "24-годишна барманка от Уелс си помисли, че е претърпяла инсулт по време на коледно парти. Докато наблюдаваше запис от камери за наблюдение, Моли Филипс обаче научи, че е била атакувана от главния готвач, който се опитал да я удуши, след което ударила главата си в хладилника, предаде Daily Mail.  Когато отишла в болницата, Моли не знаела какво се е случило с нея. Момичето смятало, че е получило удар, но лекарите й казали, че всичките й наранявания са причинени от липса на кислород и механично увреждане на нервите.     Няколко дни по-късно Моли се върнала на работа и решила да прегледа записите от камерите за наблюдение и с ужас открила, че е била нападната от готвач Нейтън Уеб.  \"Нейтън Уеб се вкопчи в шията ми, стисна ме здраво и въпреки факта, че се опитах да го отблъсна, нямаше намерение да ме пусне. Тогава загубих съзнание, а той ме хвърли и ударих главата си на хладилника. Той се засмя\", споделя Моли Филипс.  Шокираното момиче се обърнало към собственика на бара Джейсън Пиърс, но той пренебрегнал оплакването й. Освен това се обърнала към Нейтън Уеб с шега.  \"Как си, приятелю? Чух, че напоследък душиш момичета\", му казала тя.     Моли била принудена да работи заедно с насилника няколко месеца, преди да може да си позволи да напусне. След това момичето отишло в съда и разказало за атаката на бившия си колега. Собственикът на бара заявил, че не очаквал, че ситуацията ще се окаже толкова сериозна. Според него Моли само веднъж се оплакала от действията на готвача и  сама го помолила да не предприеме нищо.  Сега съдът ще се занимае със случая. Какво наказание заплашва готвача, все още не е известно. Въпреки това се съобщава, че в момента той продължава да работи в бара. Превод: БЛИЦ  ", "date": "2018.11.16", "title": "Девойка си мислеше, че я е ударил инсулт, докато не видя запис как я душат (СНИМКИ)"}
{"url": "https://www.blitz.bg/layfstayl/za-damite/nikoga-ne-ste-pravili-podoben-lyuboven-test_news639908.html", "text": "Това е един доста прост тест, но в него всъщност има много смисъл. В края на краищата всички ще се обединим единодушно около стaновището, че след здравето, за човек няма по-важно нещо от любовта.    Сигурни сме и че доста хора ще ви завидят за нея, след като разберат за скрития й смисъл. Днес сме решили да ви разкрием още тайни за бъдещето ви. За целта трябва да решите една бърза задачка, която реално няма грешен отговор. Тестът ще ви покаже как избирате половинката в живота си и как се държите в отношенията си с един човек, когато сте във връзка. Освен това този тест е в състояние да ви предупреди за възможни грешки, които могат да се превърнат в пречка на вашето лично щастие. И така, няма да губим повече време. Кажете ни кое е първото нещо, което видяхте на картинката?   ", "date": "2018.11.16", "title": "Никога не сте правили подобен любовен тест!"}
{"url": "https://www.blitz.bg/intsidenti/katastrofi/ne-e-istina-zhurnalisti-razbikha-skpi-superavtomobili-po-vreme-na-test-drayv-video_news639888.html", "text": "Две катастрофи отбелязаха тест драйва на журналистите в рамките на конкурса \"Кола на годината\". В резултат на инцидентите скъпите автомобили са сериозно повредени.Интересно е, че при първия инцидент, въпреки че колата е двуместна, в салона му са се намирали трима души, като всички те са били хоспитализирани.    ", "date": "2018.11.16", "title": "Не е истина! Журналисти разбиха скъпи суперавтомобили по време на тест драйв (ВИДЕО)"}
{"url": "https://www.blitz.bg/ikonomika/bryuksel-s-zhestok-udar-sreshchu-grtsiya_news640084.html", "text": "Гърция трябва да плати глоба от 10 милиона евро след решение на съда на Европейския съюз за това, че не е успяла да изиска обратно неправомерна държавна помощ за корабостроителница в страната в навечерието на икономическата криза, съобщава ДПА.  Още от 2008 г. Европейската комисия се опитва да накара Гърция да изиска обратно повече от 250 милиона евро неправомерна държавна помощ за корабостроителницата Скараманга (Hellenic Shipyards), която отдавна има финансови затруднения. Според Съда на Европейския съюз общата сума, която трябва да бъде възстановена, надхвърля 600 милиона евро.  Първоначалните оправдания на Гърция бяха, че пълното възстановяване на неправомерната помощ може да доведе компанията до банкрут и да застраши дейностите, свързани с отбраната, които тя извършва наред с търговското корабостроене. По-късно обаче Атина обвини компанията в „неконструктивна позиция“ и „пълна липса на съдействие“. През последната година Гърция предприе принудителни действия срещу корабостроителницата Скараманга, но досега не са възстановени никакви суми.  През 2012 г. излезе първото решение по случая срещу Гърция. Днес съдът реши, че страната остава в нарушение на задълженията си, които произтичат от първото решение. В допълнение към глобата Гърция ще трябва да плаща по 7 милиона евро за всеки шест месеца забавяне.    ", "date": "2018.11.16", "title": "Брюксел с жесток удар срещу Гърция"}
{"url": "https://www.blitz.bg/zdrave/spetsialisti-ot-vma-izvrshikha-krayno-riskovana-12-chasova-operatsiya-a-nakraya-snimka_news639978.html", "text": "Съвместен екип от специалисти по \"Ушни, носни и гърлени болести\" и \"Лицево-челюстна хирургия\" във Военномедицинска академия извършиха уникална по рода си операция за отстраняване на карцином на 49-годишна жена, съобщиха от лечебното заведение.  Пациентката потърсила помощта на професор Венцислав Цветков - ръководител на УНГ-клиниката, след като близо година е лекувана от различни специалисти в страната, като окончателното им мнение е било, че не могат да й предложат адекватно оперативно лечение.  Жената е диагностицирана с карцином, обхващащ ушния канал, средното ухо, мастоида, вътрешното ухо, черепната база, темпоро-мандибуларната става, паротидната жлеза и съдово-нервния сноп на шията.  Отстраняването на такъв вид тумор е крайно сложно и рисково.  ", "date": "2018.11.16", "title": "Специалисти от ВМА извършиха крайно рискована 12 часова операция, а накрая... (СНИМКА)"}
{"url": "https://www.blitz.bg/obshtestvo/regioni/moshchen-udar-na-spetschengetata-pipnakha_news640072.html", "text": "50-годишен бургазлия е арестуван при спецоперация в село Левуново, Община Сандански с 11 кг марихуана. Задържаният е изключително интересна фигура, твърди flagman.bg, позовавайки се на свои източници.  Автомобилът му е издебнат от ченгета и спрян край селото, близо до канабисовата платнация, а в колата са открити две чанти с пакети, опаковани със стреч фолио.  Бургазлията е обвинен по чл.354А, ал.3 от Наказателния кодекс - за държанието на наркотични вещества в особено големи размери, грозят го до 10 години затвор. Арестуван е за 24 часа, вероятно ще се поиска удължаване на мярката.  Разследването все още тече, а съмненията са, че задържаният е участвал в престъпна група за отглеждането и разпространението на лекия наркотик.     ", "date": "2018.11.16", "title": "Мощен удар на спецченгетата, пипнаха..."}
{"url": "https://www.blitz.bg/intsidenti/stikhii/grtsiya-pobelya-snimkivideo_news640064.html", "text": "Първият сняг за тази зима падна в планинските райони на централна Гърция, съобщи гръцкото издание \"Екатимерини\".  През нощта снеговалежът беше слаб и продължи в петък сутринта, съобщи заместник-кмета на Метеора.  Гръцките метрологични служби съобщават, че се очаква влажното и студено време в цяла Гърция през уикенда, започвайки от западната част на страната.  Сняг падна и във високите части на местностите в Западна Македония като Флорина, Кайляри и Кожани.       ", "date": "2018.11.16", "title": "Гърция побеля (СНИМКИ/ВИДЕО)"}
{"url": "https://www.blitz.bg/svyat/ukrainski-silov-shef-prognozira-izkhodt-na-voyna-s-rusiya_news639991.html", "text": "Бившият шеф на Службата за сигурност на Украйна Игорь Смешко предрече поражение на Украйна в случай на война с Русия.  \"Ние не можем да покажем успеки нито в икономиката, нито успехи в развитието на мощни въоръжени сили. Да, сега ние може статично да удържаме фронта слещу групировките, които воюват срещу нас в Донецк и Луганск. Но ние прекрасно разбираме, че ако на теория настъпателната операция ще се провежда от Руската федерация със задействането на въздушни сили, то нашата армия просто няма да издържи\", каза той м ефира на тв канала \"112 Украина\".  Смешко нарече неефективни разходите от военния бюджет на страната. По неговите думи в САЩ ежегодно се отделят едва 1,5-2 процента от брутния национален продукт, а на сайта на американския конгрес е посочено до последния цент за какно се изразходват парите. В същото време в проекта за бюджет на Украйна за 2019 г. са предвидени 5,3 процента за военни нужди, но е неизвестно за какво ще бъдат похарчени. На всичкото отгоре военния министър Степан Полторак твърди, че \"финансовият ресурс, който е предвиден в бюджета за 2019 г. за отбрана е недостатъчен и трябва да бъде увеличен\"./БЛИЦ ", "date": "2018.11.16", "title": "Украински силов шеф прогнозира изходът на война с Русия"}
{"url": "https://www.blitz.bg/svyat/apokalipsis-v-ispaniya-poroi-otnesokha-v-moreto-nay-prochutite-kurorti-video_news639994.html", "text": "Известни курорти на Испания са под вода, след като в страната се изля огромен дъжд. Сред наводнените са популярните сред туристите Аликанте, Майорка и Мурсия.Най-трудната ситуация на североизток е в Каталуния. Всички главни пътища са блокирани, автомобилите са неизползваеми. В Барселона е наводнено и метрото. В 9 провинции беше въведено оранжево ниво на опасност, а в Барселона обявиха и най-крайното ниво - червено.  Метеоролозите прогнозират нова вълна от валежи, които ще се проточат през целия уикенд, а в близките часове ще покрият и Канарските острови.     ", "date": "2018.11.16", "title": "Апокалипсис в Испания! Порои отнесоха в морето най-прочутите курорти (ВИДЕО)"}
{"url": "https://www.blitz.bg/svyat/zapis-khvrlya-nova-svetlina-vrkhu-ubiystvoto-na-dzhamal-khashogi_news640010.html", "text": "Ще удушим Джамал Хашоги, това е завил един от екзекуторите на саудитския  журналист, написа турският в. Хюриет.   Изданието се позовава разговори между няколко мъже, записани в консулството на Рияд в Истанбул. На аудиото се чува как десетина мъже обсъждат на арабски как да убият сътрудника на в. Вашингтон пост и критик на управлението в консервативната близкоизточна монархия. На новия запис също се чува, че  предложените варианти за умъртвяването на Хашоги са удушаване с въже или найлонова торба.     Ако записът е автентичен, то може да обори саудитската версия. Рияд призна за убийството на Хашоги, макар и след почти две седмици след изчезването му в мисията на 2 октомври. Според саудитците опонентът е бил умъртвен с наркотик и след това разчленен.", "date": "2018.11.16", "title": "Запис хвърля нова светлина върху убийството на Джамал Хашоги"}
{"url": "https://www.blitz.bg/svyat/ne-e-za-vyarvane-ksmetliya-spechelil-15-miliarda-dolara-ot-lotariyata-treta-sedmitsa-ne-idva-da-si-gi-vzeme_news639958.html", "text": "Победител в американската лотария Mega Millions, спечелил джакпота от 1,5 млрд. долара, все още не е известен. Късметлията от Южна Каролина в продължение на три седмици не идва за печалбата си, съобщава DailyMail.Според условията на играта организаторите не знаят името на победителя и той има правото да го запази в тайна. Въпреки това, късметлията все още не се е появил за парите. Знаем само, че печелившият билет е продаден в Симпсънвил, Южна Каролина, в края на октомври.  Според правилата победителят може да вземе печалбата си в рамките на 180 дни - този период ще изтече на 21 април. Ако до този момент той не се яви за парите, тогава сумата от 1,5 милиарда долара ще бъде върната в хазната на играта.  Официалните представители на лотарията настояват участниците да информират за себе си по какъвто и да е начин, например, оставяйки подписания билет на сигурно място. Превод: БЛИЦ  ", "date": "2018.11.16", "title": "Не е за вярване! Късметлия, спечелил 1,5 милиарда долара от лотарията, трета седмица не идва да си ги вземе"}
{"url": "https://www.blitz.bg/svyat/khvrliliyat-ostavka-britanski-ministr-za-brekzit-prizna-uzhasno-e_news639990.html", "text": "Бившият британски министър за Брекзит Дейвид Дейвис разкритикува проектоспоразумението на премиера Тереза Мей за излизането от Европейския съюз (ЕС). В интервю за Би Би Си Дейвис коментира, че споразумението било \"ужасно\" за Обединеното кралство и \"много, много благоприятно\" за Европейския съюз.    \"То действително не е добро по каквато и да е мярка, то не посреща изискванията на хората, не е това, за което гласуваха\", коментира Дейвис, който подаде оставка през септември заради несъгласието с предложения от Тереза Мей план за Брекзит.  По-рано редица представители на Консервативната партия, която е оглавявана от Мей, разкритикуваха остро споразумението на Мей, след като трима министри подадоха оставки, включително министъра за Брекзит Доминик Рааб, заради несъгласието с решението на Мей да го приеме, а привърженикът на твърдия Брекзит Джейкъб Рийс-Мог внесе писмо за недоверие към министър-председателя. Междувременно Мей защити решението си да се съгласи с разпоредбата за ирландската \"мрежа за сигурност\", като каза, че споразумението зачита волята британския народ и отбелязва, че единствената алтернатива ще бъде напускането на Общността без никаква сделка.", "date": "2018.11.16", "title": "Хвърлилият оставка британски министър за Брекзит призна: Ужасно е!"}
{"url": "https://www.blitz.bg/svyat/bezdomnik-otkradna-koza-i-ya-povozi-na-metro-no-video_news639907.html", "text": "Парижкото метро направи странно закъснение тази сутринта на 13 ноември, тъй като двама пътници са спрели линия 1 в гара Тюйлери.      Всъщност под двама става дума за човек и коза.  Видеото, заснето на мястото на сцената във влака показва как полицията е изправена пред бездомник, опитвайки се да го накара да се пусне козата, която стиска в ръцете си, преди да го арестува и да отведе и двамата.  Официалните съобщения обявиха случилото се за \"злоумишлен акт\", който спрял влаковете. Парижкият транспортен орган RATP по-късно съобщи, че козата всъщност е била откраднато, а мъжът се е опитвал да избяга, когато се е сблъскал с органите на реда преди да бъде уловен в метрото. Превод: БЛИЦ    ", "date": "2018.11.16", "title": "Бездомник открадна коза и я повози на метро, но... (ВИДЕО)"}
{"url": "https://www.blitz.bg/svyat/cnbc-ne-po-malko-ot-14-strani-sa-gotovi-da-kupyat-s-400-ot-rusiya-vpreki-sanktsiite-na-sashch_news639900.html", "text": "Американският телевизионен канал CNBC, цитирайки разузнавателната общност, съобщи, че най-малко 13 държави са заинтересовани да придобият руски въздушни отбранителни системи C-400, въпреки заплахата от налагане на санкции от САЩ.  По-специално, според медиите, руски системи са готови да придобият Саудитска Арабия, Катар, Мароко, Виетнам, Иран и Египет.  Съединените щати, от своя страна, им предлагат да купят техни оръжия.  Руските системи S-400 вече се закупуват от Китай, Турция и Индия. Превод: БЛИЦ  ", "date": "2018.11.16", "title": "CNBC: Не по-малко от 14 страни са готови да купят С-400 от Русия, въпреки санкциите на САЩ"}
{"url": "https://www.blitz.bg/layfstayl/skorost/nemski-eksperti-nazovakha-nay-nadezhdnite-upotrebyavani-avtomobili-snimki_news639390.html", "text": "В продължение вече на 46 години, най-надеждните поддържани автомобили попадат в рейтинга на TÜV Report, който оценява техническото състояние по множество параметри. AutoBild, въз основа на последните отчети, посочва десетката на най-добрите употребявани автомобили.    ", "date": "2018.11.16", "title": "Немски експерти назоваха най-надеждните употребявани автомобили (СНИМКИ)"}
{"url": "https://www.blitz.bg/svyat/vlastite-na-sashch-sa-izgotvili-obvinenieto-sreshchu-szdatelyat-na-uikiliyks_news639930.html", "text": "Съдебните власти на САЩ са готови да предявят обвинение на създателят на \"Уикилийкс\" Джулиан Асанж.    Според Wall Street Journal американското министерство на правосъдието вече е приготвило документите, които би трябвало да позволят Асанж да бъде съден в САЩ.      Прокурорите са разкрили наличието на запечатан обвинителен акт в съдебно дело по несвързан случай, твърдят още от \"Уикилийкс\".     Точният характер на обвиненията срещу Асанж все още не е съобщен. Няма информация и дали се водят преговори за предаването му с властите на Великобритания и Еквадор, в чието посолство в Лондон продължава да пребивава шефът на \"Укилийкс\".       ", "date": "2018.11.16", "title": "Властите на САЩ са изготвили обвинението срещу създателят на \"Уикилийкс\""}
{"url": "https://www.blitz.bg/svyat/broyat-na-obyavenite-za-izcheznali-pri-pozharite-v-kaliforniya-nadkhvrli-600-dushi_news639913.html", "text": "Броят на хората, изброени като липсващи в един от най-смъртоносните горски пожари в Калифорния, е нараснал до над 600, съобщиха властите в четвъртък, като останките на още седем допълнителни жертви бяха открити от спасители, предава AFP.   Шерифът на окръг Бют заяви, че броят на липсващите се е увеличил повече от два пъти през деня на 631, след като е направена справка на направените спешни повиквания. \"Искам да разберете, че хаосът, в който се намирахме, когато започна пожарът, беше изключителен\", каза той пред журналисти, обяснявайки зашеметяващата бройка на лицата в неизвестност  Броят на загиналите достигна 63 души, след като бяха намерени останките на още седем жертви. Още трима са загинали в Южна Калифорния. Президентът Доналд Тръмп ще посети Калифорния в събота, за да се срещне засегнати от горските пожари, за които се смята, че са най-големите в историята на щата. ", "date": "2018.11.16", "title": "Броят на обявените за изчезнали при пожарите в Калифорния надхвърли 600 души"}
{"url": "https://www.blitz.bg/svyat/washington-post-sashch-mogat-da-zagubyat-voyna-s-rusiya-ili-kitay-glasi-doklad-do-kongresa_news639686.html", "text": "Експерти и членове на комисията по стратегия на националната отбрана по поръчка на Конгреса на САЩ са представили доклад. В него те посочват неспособността на САЩ да водят война на два или повече фронта едновременно.  Комисията бе създадена от US Конгреса през 2017 г., за да оцени политиките в тази сфера на президента Доналд Тръмп, и в нея влизат 12 високопоставени политици, военни и дипломати от двете партии.   Изданието Washington Post пише, че специалистите са констатирали спад на превъзходството на Съединените щати във военната сфера. Това неизбежно е довело до \"криза в националната сигурност\", смятат авторите на доклада.   Според експертите, армията на САЩ ще понесе колосално високи загуби на жива сила и най-важните си капиталови резерви в бъдещ конфликт.   \"Въоръжените ни сили ще се стремят към победа, но, вероятно, ще загубят войната срещу Китай или Русия\", се посочва в доклада.   Освен това военните експерти смятат, че територията на САЩ, независимо от рекордните разходи за отбрана, ще бъде подложена на различни атаки, включително и в киберпространството.  Военните специалисти също така обръщат внимание на смаляването на ядрения потенциал на Съединените щати в сравнение с техните конкуренти и потенциални врагове/БЛИЦ   ", "date": "2018.11.16", "title": "Washington Post: САЩ могат да загубят война с Русия или Китай, гласи доклад до Конгреса"}
{"url": "https://www.blitz.bg/svyat/mokr-snyag-paralizira-nyu-york-video_news639919.html", "text": "Сняг парализира работата на наземния транспорт в Ню Йорк, съобщават световните агенции. Заради лошото време е нарушен графикът на движение на автобусите, което от своя страна е довело до огромно струпване на пътници по терминалите. Наложило се е част от тях да бъдат затворени.    Движението по голяма част от улиците на Манхатън е силно затруднено. Снегопочистващата техника се справя със ситуацията. Комуналните служби засипват улиците със сол.     Мокрият сняг и силните пориви на вятъра прекършиха клони. Имаше закъснения и в извънградските влакове. Катастрофа с няколко автомобила пък задръсти моста \"Джордж Вашингтон\".    ", "date": "2018.11.16", "title": "Мокър сняг парализира Ню Йорк (ВИДЕО)"}
{"url": "https://www.blitz.bg/svyat/nevizhdan-ekshn-deputati-spretnakha-masov-skandal-v-parlamenta-na-shri-lanka-video_news639945.html", "text": "Масов скандал между депутати в парламента на Шри Ланка се появи на видеоклип. Борбата в парламента започнала, след като депутатите на 14 ноември приели вот на недоверие към министър-председателя Махинде Раджапаксе. След гласуването говорителят на парламента заявил, че сега в страната няма нито правителство, нито парламент.  Народните представители били възмутени от думите на говорителя. Борбата продължила около 20 минути, повече от 20 служители от хората участвали в битката.  Ръководителят на парламента успял да избегне участието си в борбата, асистентите му се опитали да отделят бойните депутати.  Политическа криза се разви в Шри Ланка от октомври, след като президентът Майтрипала Сирисена свали министър-председателя и назначи своя съюзник Раджапаксе на тази длъжност. По-късно президентът разпусна парламента и свика нови избори, но Конституционният съд на Републиката прекрати това постановление. Президентът обяви, че няма да се кандидатира за втори мандат на следващите избори.     ", "date": "2018.11.16", "title": "Невиждан екшън! Депутати спретнаха масов скандал в парламента на Шри Ланка (ВИДЕО)"}
{"url": "https://www.blitz.bg/svyat/sreshcha-trmp-kim-prez-2019-godina_news639898.html", "text": "Нова среща между американския президент Доналд Тръмп и севернокорейския лидер Ким чен Ун ще се проведе през 2019 година. Това съобщи американският вицепрезидент Майк Пенс.   Той направи изявлението пред журналисти в Сингапур, след срещата си с южнокорейския президент Мун дже-ин в кулоарите на срещата на Асоциацията на народите от Югоизточна Азия (АСЕАН). Детайлите около срещата предстои да бъдат уточнени и оповестени. Държавният секретар на САЩ Майк Помпео заяви в началото на ноемви, чеВашингтон се надява втората среща на върха между президента Доналд Тръмп и лидера на КНДР Ким Чен-ун да се проведе в началото на следващата година. \"Блумбърг\" изнесе списък с планираните срещи на Ким Чен-ун със световни лидери, който подчертава дипломатическата офанзива на Северна Корея: с Доналд Тръмп (вероятно през януари, все още не е известно мястото); Владимир Путин (скоро, в Русия); Си Дзинпин (скоро, в КНДР), с папа Франциск (поканен е в КНДР); Мун Дже-ин (скоро, в Южна Корея) и с японския премиер Шиндзо Абе (не са уточнени подробностите).", "date": "2018.11.16", "title": "Среща Тръмп-Ким през 2019 година"}
{"url": "https://www.blitz.bg/svyat/nad-1500-dushi-ot-kolonata-migranti-v-meksiko-pristignakha-na-granitsata-ss-sashch_news639894.html", "text": "Над 1500 души от колоната мигранти от Централна Америка, придвижваща се в Мексико, пристигнаха в град Тихуана, на границата със САЩ, съобщи Франс прес.   Двайсет и два автобуса, всеки превозващ по петдесетина мигранти, пристигна сутринта местно време в Тихуана, където вече се намират около 800 други централноамерикански мигранти, дошли на малки групи от неделя. Над 3000 други мигранти продължаваха да се придвижват днес с автобуси към Тихуана, където се очаква да пристигнат по-късно днес. Всички те са част от кервана, съставен основно от хондурасци, бягащи от бедността и насилието в родината си. Керванът потегли на 13 октомври от град Сан Педро Сула и измина 4300 км, за да стигне до Тихуана. Мигрантите са решени да влязат в САЩ, въпреки заплахите на президента Доналд Тръмп, който обеща да им попречи да проникнат на американска територия и разположи за тази цел близо 4800 военни по границата.", "date": "2018.11.16", "title": "Над 1500 души от колоната мигранти в Мексико пристигнаха на границата със САЩ"}
{"url": "https://www.blitz.bg/svyat/kndr-testva-novo-visokotekhnologichno-taktichesko-orzhie_news639910.html", "text": "Северна Корея е тествала ново високотехнологично тактическо оръжие, предаде \"Ройтерс\". Според корейски медии, тестът е бил успешен.   Не се посочва обаче видът на оръжието. Изпитанието е било наблюдавано от лидера Ким чен Ун. Той е заявил, че новото оръжие е още едно доказателство за нарастващата военна мощ на страната. Ким е припомнил, че въоръжаването е приоритет на управляващата партия. Това е му първата поява на такъв опит след срещата с американския президент Доналд Тръмп през юни. Двамата обсъдиха тогава ядреното разоръжаване на Корейския полуостров, както и подобряване на двустранните отношения. Все още от САЩ не са коментирали новината. Вицепрезидентът Майк Пенс съобщи, че през следващата година двамата лидери ще проведат нова среща, но тя зависи и от разоръжаването на Пхенян.", "date": "2018.11.16", "title": "КНДР тества ново високотехнологично тактическо оръжие"}
{"url": "https://www.blitz.bg/svyat/albaniya-prizna-gruevski-izbyaga-ottuk-video_news639895.html", "text": "Бившият македонски премиер Никола Груевски е избягал в Унгария през Албания. Това призна официално Албания. Според съобщенията, това е станало на 11 ноември, когато все още не е билаиздадена заповедта за арест от македонските власти.        Данните посочват, че Груевски е преминал албанско-черногорската граница.  По-рано днес унгарското правителство съобщи, че Груевски е потърсил убежище в унгарско посолство извън Македония.  Скопие обяви, че подготвя искане за екстрадицията на експремиера. То ще съдържа 400 страници.  Очаква се документът да бъде изпратен на властите в Будапеща през следващите дни.  Това потвърди правителствен говорител.  Тази седмица Груевски избяга в Унгария. Той трябваше да започне изтърпяването на двегодишната си присъда лишаване от свобода по делото \"Танк\" - за закупуването на служебния му \"Мерцедес\" за сума над 650 000 евро, докато беше премиер.  Днес българските власти потвърдиха, че Груевски не е български гражданин и не е подавал документи за българско гражданство, след като македонското издание \"Телма\" съобщи, че бившият македонски премиер вероятно е избягал в Унгария с български паспорт.  Всички паспорти на бившия лидер са иззети от македонските власти през миналата година, което означава, че той вероятно е използвал фалшиви документи, за да се добере до унгарската столица.    ", "date": "2018.11.16", "title": "Албания призна: Груевски избяга оттук! (ВИДЕО)"}
{"url": "https://www.blitz.bg/svyat/40-dushi-byakha-raneni-pri-avtobusna-katastrofa-v-germaniya_news639903.html", "text": "Тежък пътен инцидент в Германия. Челен сблъсък на два автобуса в провинция Бавария. Ранени са около 40 души, повечето от които деца.   Поне петима са в тежко състояние. Хеликоптери са транспортирали до болница най-тежко пострадалите. Инцидентът е до град Амерндорф, на около 20 километра от Нюрнберг. Причините за катастрофата още се изясняват. Знае се, че е замесено и трето превозно средство.", "date": "2018.11.16", "title": "40 души бяха ранени при автобусна катастрофа в Германия"}
{"url": "https://www.blitz.bg/svyat/mey-otnovo-izklyuchva-vtori-referendum-za-brekzit_news639911.html", "text": " Това обяви британският премиер Тереза Мей.   Мей отново изключи втори референдум, въпреки призивите от политическите и бизнес среди за провеждането на такъв. Тя разбира и критиците на Брекзит, но по-важна е волята на избирателите и това изпълнява още от първия си ден като премиер. Премиерът направи изявлението на пресконференция на \"Даунинг стрийт\". Мей вече обяви пред парламента, че правителството не планира сценарий Обединеното кралство да остане в ЕС. Припомняме, че споразумението разтърси британското правителство и доведе до поредните министерски оставки. Вчера Мей получи подкрепата на кабинета за сделката с ЕС, но днес няколко британски министри подадоха оставка в знак на протест срещу техническото споразумение с Общността. Премиерът даде висока оценка на досегашната работа на британския министър на околната среда Майкъл Гоув. Припомняме, че Гоув отхвърли предложение да замени Доминик Рааб като министър за Брекзит. Не е ясно дали той ще остане на досегашния си пост. По думите й подробностите в проектоспоразумението показват как Великобритания ще напусне ЕС след 134 дни. Тя говори и за бъдещите отношения. Мей е категорична, че свободното движение ще бъде прекратено. Според нея няма друга развита икономика, която да има толкова добър достъп до пазара на стоки на ЕС. Премиерът повтори, че напускат Общата селскостопанска политика и Общата политика в областта на рибарството. Ще има тясно и гъвкаво партньорство в отбраната и сигурността, смята тя. ", "date": "2018.11.16", "title": "Мей отново изключва втори референдум за Брекзит"}
{"url": "https://www.blitz.bg/svyat/kilr-razstrelya-s-10-kurshuma-advokatka-na-narkomafiyata-video_news639899.html", "text": "На 12 ноември в Парагвай беше убита адвокатката Лаура Казузо, известна в Бразилия и Аржентина с това, че защитава наркопрестъпници.  Моментът на убийството беше заснет от камера за наблюдение. Видеото показва как една жена излиза на улицата, към нея се приближава черен пикап и един убиец притичва към нея. Килърът изстрелва най-малко с 10 куршума в жертвата си. Лаура Казузо получила три куршума в стомаха, един в ръката и един в гърдите. От раните жената умряла на място.  Убиецът се качил в колата, в която го чакали неговите съучастници, след което колата изчезнала от мястото на престъплението. Превод: БЛИЦ  ", "date": "2018.11.16", "title": "Килър разстреля с 10 куршума адвокатка на наркомафията (ВИДЕО)"}
