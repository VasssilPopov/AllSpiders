{"url": "https://www.blitz.bg/intsidenti/polozhenieto-v-goryashchiya-ruski-trgovski-tsentr-se-e-uslozhnilo_news588705.html", "text": "Рязко се е усложнила обстановката по време на гасенето и овладяването на огъня в горящия търговски център в Кемерово. Това съобщи шефът на Министерството на извънредните ситуации Владимир Пучков Според думите на Пучков, появила се е нестабилност и неустойчивост на вертикалните конструкции. В същото време работата продължава, въпреки че в някои части на сградата температурата достига 600-800 градуса.     \"Винаги има надежда, така че спасителите продължават да работят\", заяви Пучков.  По-рано излезе информация, че спасителите са успели да ликвидират пожара, но малко по-късно властите информираха, че огънят отново се е разгорял. Превод и редакция: БЛИЦ", "date": "2018.03.26", "title": "Положението в горящия руски търговски център се е усложнило"}
{"url": "https://www.blitz.bg/intsidenti/versii-i-podrobnosti-za-ogneniya-ad-v-zapaliliya-se-trgovski-tsentr-v-rusiya_news588708.html", "text": "Евгении, аниматорът на търговския център, който се явява ключов свидетел по делото за пожара, е съобщил, че група от тийнейджъри преди инцидента са горили пяна в залата за игри. Също така се отбелязва, че според друга версия, причината за пожара може да са станали свещи, които са запалени по време на детски празник. Около 60 души вече са разпитани по трагичния случай.  Припомняме, че според последните данни в резултат на пожара 37 души са починали, а 45 са ранени. Освен това 64 души се приемат за безследно изчезнали засега. Превод и редакция: БЛИЦ    ", "date": "2018.03.26", "title": "Версии и подробности за огнения ад в запалилия се търговски център в Русия"}
{"url": "https://www.blitz.bg/intsidenti/uvelichikha-se-zaginalite-sled-pozhara-v-ruskiya-trgovski-tsentr_news588712.html", "text": "Според предварителните данни на Министерството на извънредните ситуации в Русия, броят на жертвите на страшния пожар в търговския център в Кемерово надхвърли 50 души. Според информацията, телата на още 14 загинали са били намерени във втория киносалон зала на четвъртия етаж на сградата. По този начин, броят на починалите е 51 души, все още не е известно колко деца има сред тях, но според съобщенията те са най-малко 9. По-рано бе съобщено, че телата на двама души са били идентифицирани - това на Н.Селезен, който намери смъртта си само ден преди 38-ия си рожден ден, и 37-годишният учител Дарсалия T . Със сигурност е известно, че сред мъртвите е 11-годишната роднина на кмета на Кузбас Аман Тулеев.  Състоянието на около 70 души понастоящем е неизвестно.   Пожарникарите и спасителите продължават да работят на мястото на трагедията, като се извършва външно поливане на сградата. Превод и редакция: БЛИЦ", "date": "2018.03.26", "title": "Увеличиха се загиналите след пожара в руския търговски център"}
{"url": "https://www.blitz.bg/svyat/pepel-i-pustosh-prvo-video-ot-izgoreliya-mol-v-kemerovo-otvtre_news588967.html", "text": "Появи се първо видео на изгорения търговски център \"Зимна вишна\" в Кемерово отвътре. На кадрите можете да видите, че от него не е останало почти нищо. Сградата е наводнена с вода, предават местни медии.Служителите на Министерството на извънредните ситуации на Русия работят усилено.   Припомняме, че последните данни от трагедията сочат, че из отломките на изгорения мол са събрани 60 мъртви тела. В търговския център имало няколко кина, както и детски площадки с атракции.   Превод и редакция: БЛИЦ  ", "date": "2018.03.26", "title": "Пепел и пустош: Първо ВИДЕО от изгорелия мол в Кемерово отвътре"}
{"url": "https://www.blitz.bg/intsidenti/pozhari/samotna-zhena-izgorya-v-kshchata-si-v-khaskovsko-selo_news588769.html", "text": "77-годишна жена е починала при пожар, съобщават от пресцентъра на полицията. Снощи в 22 часа в свиленградската полиция е получен сигнал за горяща къща в село Студена. По време на гасенето, екипът от огнеборци е открил мъртва самотно живеещата собственичка на къщата. Първоначалната причина за пламъците е искра от печка на твърдо гориво. Изгоряла е една от стаите с мебелите.     Снощи в 21:40 часа в харманлийската полиция е получен сигнал за горящ автомобил. Незабавно на улица “Рила” са изпратени полицейски и пожарникарски екипи, които установили, че гори лек автомобил \"Фиат\", ползван от 55-годишен чирпанлия, живеещ в Харманли. Вследствие от пламъците, колата е изгоряла частично.    ", "date": "2018.03.26", "title": "Самотна жена изгоря в къщата си в хасковско село"}
{"url": "https://www.blitz.bg/intsidenti/katastrofi/zatvorikha-glaven-pt-e-79-mezhdu-vratsa-i-montana-zaradi-katastrofiral-tir-snimki_news588863.html", "text": "Катастрофирал ТИР е блокирал главен път E-79 между Враца и Монтана, съобщава BulNews.bg. Инцидентът е станал още снощи, когато тежкотоварният автомобил е пътувал към Видин. В района на село Сумер шофьорът изгубил контрол над возилото и катастрофирал в крайпътна канавка. Международният път е блокиран и в двете посоки, поради което са се образували големи колони от чакащи автомобили. Две тежкотоварни специализирани машини са на мястото, за да изтеглят камиона.     Не е ясно още колко време ще продължи акцията. Ето защо шофьорите, попаднали в тапата ще трябва да се въоръжат с търпение, а останалите водачи се съветват да се насочат към обходни маршрути.    ", "date": "2018.03.26", "title": "Затвориха главен път Е-79 между Враца и Монтана заради катастрофирал ТИР (СНИМКИ)"}
{"url": "https://www.blitz.bg/layfstayl/gotvachkata-gichka-ot-hells-kitchen-lyubi-dilr-mladen-magareto-osiguryava-petzvezden-luks-na-pishman-kulinarkata_news588893.html", "text": "Простодушната Гичка Красимирова от Костинброд за броени дни се превърна в звездата на риалитито „Хелс китчън”. Семплата мацка със силен селски привкус изнервя до крайност жури и съотборници, но пък за сметка на това хвърля публиката в екстаз с глупостите си. Скромната мома съвсем не е случайна, а от години е гадже на известния в цяла западна България наркодилър Младен Трайков – Магарето, писа „Таблоид“.Гичето, която официално работи като готвачка в училищен стол, всъщност се труди само за забавление, тъй като гаджето й осигурява завиден стандарт на живот. Според комшии на риалити звездата тя притежава три лични автомобила и се шири в къща с поне 5-6 спални.  „Не я гледайте каква смотанячка изглежда в униформената куртка. В цивилния живот Гичка не сваля кожените палта от гърба си. Само гримовете й струват колкото издръжката на училищния стол за половин година”, одумват я съграждани. Според актуалната мълва, Младен Магарето е обещал на любимата си да й финансира собствен ресторант, ако се представи на ниво в шоуто по Нова тв. Именно такава била причината за участие на Гичка, която иначе пет пари не давала за голямата награда. Младен Магарето дълги години беше близък сподвижник на Красимир Гачев – бивш президент на футболния клуб Бенковски от Костинброд, който преди 5-6 години изгоря в акция на ГДБОП, която откри нарколаборатория в двора му. Гаджето на Гичка бил отговорник по разпространението на синтетична дрога из софийските училища. В последно време обаче 36-годишният мъж е „излязъл на светло” и официално се занимава с отглеждане на пилета.", "date": "2018.03.26", "title": "Готвачката Гичка от Hell's Kitchen люби дилър! Младен Магарето осигурява петзвезден лукс на пишман кулинарката"}
{"url": "https://www.blitz.bg/layfstayl/khoroskop/tezi-zodii-sa-izklyuchitelno-zabludeni_news588963.html", "text": "Хората обикновено се опитват да бъдат честни пред себе си, но дори това понякога се оказва предизвикателство. За съжаление тази от нас, които лъжат по-често другите са по-склонни да заблуждават и себе си, като си представят нещата точно както им е удобно. Вижте как тези зодии заблуждават себе си, за да скрият своята неувереност и слабости: Овен  \"Помислих много добре преди на направя това\" - Овенът винаги действа прибързано, защото няма търпението наистина да премисли нещата добре.  А след като нещо се е оплескало в резултат не неговите щури идеи, той се успокоява с това, че е премислил нещата, което със сигурност не е така. Телец  \"Аз не ревнувам и нямам против ако искаш да излизаш с други\" - Телецът знае, че обича да притежава и хората не бива да научат това.  Той се страхува, че може да накара своя партньор да се чувства задушен, но казвайки си, че не ревнува, Телецът се заблуждава и по-късно това води до проблем. Близнаци  \"Нямам какво повече да кажа\" - Да бе! Близнаците винаги имат какво да допълнят и ще го направят рано или късно.   Да си казват, че не желят по-нататъшен контакт с някой, който ги е ядосал е грешка, защото после те сами ще потърсят път към него. Рак  \"Не, изобщо не ми пука. Моите чувства не са наранени\" - Раците често се засягат от думите или постъпките на някой, но опитват да скрит това, за да не изглеждат слаби.  Но колкото и да си повтарят, че всичко е наред това няма да промени нищо, защото заблуждавайки себе си те трупат гняв, който рано или късно ще се покаже. Лъв  \"Аз съм такъв, какъвто изглеждам\" - Лъвовете изглеждат уверени, но истината е, че имат много съмнения, които крият от всички.  Колкото и да им се иска няма как да скрият това от себе си - никой не е перфектен, нито най-добър във всичко. Дева  \"Не направих достатъчно\" - Девите са критични към другите, но особено критични към себе си.  Обикновено те са направили абсолютно всичко възможно, което другите не биха и предположили, но не го признават пред себе си и се обвиняват постоянно.    ", "date": "2018.03.26", "title": "Тези зодии са изключително заблудени!"}
{"url": "https://www.blitz.bg/layfstayl/samo-v-blits-monika-valerieva-krie-godezh-s-arabski-milioner-no-priyatelite-y-ya-izdadokha-snimki_news588878.html", "text": "Моника Валериева сияе от щастие покрай новия си любим. Той не спира да я обсипва с рози и скъпи подаръци. На няколко пъти красавицата се изфука с лъскавите си придобивки и не спира да качва снимки от арабските страни, в които гостува на новия си възлюбен. В хай лайф средите усилено се шушука кой е мистериозния милионер, чието сърце е пленила Моника. Твърди се, че е арабски милионер и именно за това Валериева прекарва толкова време в Дубай.   Последната снимка, която плеймейтката качи е с огромен букет от над 500 рози.   Посланието към снимката е \"Обещавам ти да те обичам като никой друг на света\". Това веднага наведе на мисълта за евентуален годеж. Коментарите на Велина Узунова и Чавдар Иванов, които са близки приятели на Моника (дори бяха заедно в Дубай) издават, че няма съмнение какво се случва в живота на секс бомбата... а именно годеж.   Велина е пуснала емотиконки с пръстени, а Чавдар директно е честитил на Моника годежа като е написал \"Честито, радвам се за теб\".   Моника никога не е показвала мъжете си и ревниво крие лицата им. Тя твърди, че го прави заради хорската злоба и завист, които не желае да я застигат.     ", "date": "2018.03.26", "title": "Само в БЛИЦ! Моника Валериева крие годеж с арабски милионер, но приятелите й я издадоха (СНИМКИ)"}
{"url": "https://www.blitz.bg/intsidenti/pozhart-v-ruskiya-trgovski-tsentr-e-likvidiran-uvelichi-se-broyat-na-zhertvite_news588689.html", "text": "Огънят в търговския център в Кемерово е ликвидиран, съобщава в Министерството на извънредните ситуации. Според най-новата информация, броят на загиналите е достигнал 37 души. Други 43 души са ранени.  Спасителите успяха да потушат огъня, площта му беше 1,5 хиляди квадратни метра. Аварийните служби на място продължават да работят.  Пожарът е възникнал на последния етаж, където са се намирали зали за забавления, както и киносалон. Именно там са били и повечето от откритите тела. Други са намерени в зала за игри, а в коридорите пожарникарите са намерили телата на баща и син. Повечето от жертвите са се оказали в огнен капан след разрастване на пожара. Те са се намирали в киносалон, който е бил със заключени врати и на практика не са могли да излязат, умирали са в агония, докато накрая не са се задушили. Превод и редакция: БЛИЦ    ", "date": "2018.03.26", "title": "Пожарът в руския търговски център е ликвидиран, увеличи се броят на жертвите"}
{"url": "https://www.blitz.bg/intsidenti/silno-zemetresenie-razlyulya-indoneziya_news588694.html", "text": "Земетресение с магнитуд 6.6 по скалата на Рихтер е станало в Индонезия, в морето Банда, предават от Европейския средиземноморски сеизмологичен център Земетресението е станало на дълбочина от 176 километра под морското дъно, на 375 километра югоизточно от град Амбон и на 503 километра североизточно от град Дили, столицата на Източен Тимор.  Няма данни за жертви и разрушения, защото най-близките населени острови са Танимбаровите острови на 222 километра северозападно от епицентъра.  Предупреждение за цунами е издадено, но после е отменено.   Източник: \"Фокус\" ", "date": "2018.03.26", "title": "Силно земетресение разлюля Индонезия"}
{"url": "https://www.blitz.bg/intsidenti/kola-se-vryaza-umishleno-v-grupa-ot-detsa-v-shotlandiya_news588691.html", "text": "В шотландския град Глазгоу, автомобил преднамерено се заби в група от деца, пет от тях бяха ранени, съобщава ВВС. В резултат на инцидента, 14-годишно момиче е сериозно ранено и е в болница, състоянието му се класифицира като тежко. Останалите четирима, на възраст 12-14 години, са пострадали леко.  Според ВВС, в колата Vauxhall Astra, която преднамерено се врязала в групата деца, се е намирал само един пътник. Органите на реда приемат случая като покушение. Превод и редакция: БЛИЦ", "date": "2018.03.26", "title": "Кола се вряза умишлено в група от деца в Шотландия"}
{"url": "https://www.blitz.bg/layfstayl/mzht-na-nataliya-gurkova-nyama-nishcho-protiv-i-drugi-da-spyat-s-neya-imat-otvoren-brak-toy-dipli-lyubovnitsi-edna-sled-druga_news588919.html", "text": "Една от най-красивите ни миски Наталия Гуркова спокойно изневерява на мъжа си, защото двамата имат отворен брак. От години се носят слухове за раздели между Мис България 1998 и съпругът й Джордже Михалевич, но всъщност те никога не са били в развод, защото са се споразумели, че могат да си изневеряват, когато не са заедно.През по-голяма част от годината Наталия живее в България, а Джордже в ЮАР, където е бизнесът му. Двамата се виждат единствено, когато пътуват заедно из някое екзотично кътче, за рождени дни и за празници. Последно Гуркова и Михалевич се отдадоха на романтична почивка на остров Пукет.  В началото на януари двамата отпразнуваха 15-тата си годишнина заедно в Дубай. Миската дори пусна два любопитни кадъра от меката на родните бръмчалки, които са направени на едно и също място, но в разстояние на 15 години. След почивката, красавицата се прибрала в София, а Джордже замина в ЮАР. И така до следващата им ваканция. „Ако се следяха или не бяха с отговорен брак, никога нямаше да изкарат 16 години заедно, защото и двамата си бръмчат по чуждо, но с уговорката да не се следят и да си живеят живота. Хем са женени, хем щастливи, хем се радват на чужди жени и мъже. Брак мечта, особено и с парите на Джордже. Той глези като принцеса Наталия”, издадоха пред „ ” запознати.  Факт е, че Наталия често може да бъде видяна по луксозните ресторанти в София с други мъже, без изобщо да се притеснява от това.", "date": "2018.03.26", "title": "Мъжът на Наталия Гуркова няма нищо против и други да спят с нея! Имат отворен брак, той дипли любовници една след друга"}
{"url": "https://www.blitz.bg/obshtestvo/stolitsa/signal-do-blits-kola-se-zapali-v-stolitsata_news588697.html", "text": "Автомобил се е запалил софийския квартал \"Надежда 2\", около бл. 210, съобщи очевидец пред БЛИЦ На място са пристигнали екипи на полицията и пожарната. Изясняват се причините за инцидента и дали колата е запалена умишлено.    На   БЛИЦ очаква новини, снимки и видео от своите читатели в цяла България и по света    ", "date": "2018.03.26", "title": "Сигнал до БЛИЦ: Кола се запали в столицата"}
{"url": "https://www.blitz.bg/kriminalni/prestplenie/chetirima-mlatikha-okhranitel-v-burgaska-diskoteka-schupikha-mu-zbite_news588780.html", "text": "На 24.03.т.г. около 04.15 ч. в Първо Районно управление – Бургас е получено съобщение за инцидент в дискотека, разположена на бургаската улица „Възраждане“. 38-годишният охранител в заведението заявил, че е бит от четирима посетители. Потърпевшият с комоцио, избити предни зъби и повърхностна рана на главата е настанен за лечение в отделение „Неврохирургия“ при УМБАЛ – Бургас. В резултат на бързите полицейски действия е установена самоличността на четиримата младежи – това са : 24 годишния И.П., 25 годишния Г.С., 22 годишния Ж.Т. и 22 годишния Я.Д., които са задържани за срок до 24 часа.     Извършени са множество процесуално-следствени действия, сред които разпити на пострадалия и свидетели. Спрямо Я.Д. е взета мярка задържане под стража за срок до 72 часа. Събраните до момента материали са предявени в Бургаска районна прокуратура. Работата по случая продължава от служители на Първо Районно управление – Бургас.       ", "date": "2018.03.26", "title": "Четирима млатиха охранител в бургаска дискотека – счупиха му зъбите"}
{"url": "https://www.blitz.bg/obshtestvo/zatyagat-primka-okolo-vrata-na-shofora-ot-gradskiya-transport-v-plovdiv-koyto-ubi-peshekhodets_news588791.html", "text": "Окръжна прокуратура-Пловдив внесе в съда обвинителен акт срещу Мариян Б. 44-годишният мъж ще отговаря за това, че е нарушил правилата за движение по пътищата и по непредпазливост причинил смъртта на друг човек. На 3 февруари 2017 г.в Пловдив Мариян Б. управлявал автобус „Исузу“, в качеството си на шофьор на линия от градския транспорт. Към 14,30 часа той се намирал с автобуса на кръстовището на бул. „Източен“ и бул. „Княгиня Мария Луиза“, като  се движел със скорост 33 км/ч. Водачът осъществявал маневра завой наляво, като навлизайки в лентата на булевард „Княгиня Мария Луиза“ не реагирал на движение на пресичащ пешеходец – 63-годишния И.Н., който бил в зоната за видимост.   Въпреки че водачът натиснал спирачките, последвал удар на автобуса с пешеходеца, който паднал и бил притиснат от предната лява гума. Пострадалият е починал в резултат на настъпили травматични увреждания, според съдебно-медицинска експертиза. Според техническата експертиза водачът е имал възможност да избегне удара и да предотврати произшествието със скоростта, с което се е движел при своевременна реакция и задействане на спирачната система.   Кристина ИВАНОВА, БЛИЦ", "date": "2018.03.26", "title": "Затягат примка около врата на шофьора от градския транспорт в Пловдив, който уби пешеходец"}
{"url": "https://www.blitz.bg/stsena/fil-kolins-izvrshi-istinski-podvig-na-stsenata-snimkivideo_news588846.html", "text": "Легендарният музикант Фил Колинс извърши истински подвиг по време на концерта си в Пуерто Рико. 67-годишният ветеран изнесе цялото шоу въпреки, че очевидно имаше здравословен проблем, съобщава „Сън“. Певецът бил принуден да седи на сцената през цялото време. Преди това е забелязан да влиза в залата, в която имало 17 хо. Души публика, накуцвайки и с бастун.     През декември Колинс си нарани главата и влезе в болница. Заради това трябваше да отмени два свои концертва. Въпреки това лекарите му разрешили да започне турнето си в Южна Америка.     За да не разочарова феновете си, той излязъл на сцената, въпреки че трябвало да седи на стол през цялото време докато пее.       ", "date": "2018.03.26", "title": "Фил Колинс извърши истински подвиг на сцената (СНИМКИ/ВИДЕО)"}
{"url": "https://www.blitz.bg/lyubopitno/kafeto-vi-izdava-kakv-chovek-ste-proverete_news588823.html", "text": "Сутрин, когато отворим очи, една от първите мисли в главата ни е как ни се пие хубаво кафе. Все обича да го консумира по различен начин - чисто, с мляко, с много захар, с добавени аромати... Съществуват милиони начини да приготвим кафето си, пише edna.bg.Ние вярваме, че този създаден през годините навик може да дефинира нашата личност и да разкрие с точност какъв характер имаме.   Затова днес - един ден преди световния ден на кафето, искаме да споделим с вас този кратък тест - как начинът, по който пием кафето си сутрин, може да разкрие какъв човек сме.  1.  Чисто кафе без захар - Вие имате силен характер. Готови сте да повдигнете планина само след една глътка от сутрешното си кафе. Не се страхувате да поемате рискове, да направите грешка или да вземете цялата отговорност на своите рамене. 2.  Предпочитам чай - Вие сте дружелюбен човек. Усмихвате се често и обичате да се смеете. Вие имате мил и приятен характер, който позволява да се общува с вас много лесно. Вие сте много спокоен човек. 3.  Кафе с мляко и захар - Вие сте добре балансиран човек, който успява да намери хармонията в себе си и не е възможно някой да спори с вас. Вие сте създадена да обичате и да бъдете обичана. 4.  Силно кафе само със захар - Вие сте много отговорен човек, който винаги иска да бъде напълно сигурен в правотата на решението си. За вас е важно вашите близки и приятели да бъдат добре, а не какви са вашите интереси. 5.  Студено кафе - Вие сте енергичен, любопитен човек. Никога не се притеснявате да изкажете мнението си пред много хора или да започнете спор по темата. Вие можете да докажете, че всичко е възможно и че вие сте способни да се интегрирате навсякъде. 6.  Еспресо - Хората, които са около вас могат да разчитат на вас изцяло за всичко. Вие сте упорита личност, която работи много, за да постигне мечтите си, вие винаги вярвате в успеха на ситуацията и винаги побеждавате. 7.  Капучино / Кафе с добавени аромати - Вие сте много креативни. Вашата съдба е да бъдете истински романтик и мечтател с голямо и добро сърце. Вие обичате да наблюдавате как вашето кафе се приготвя, защото за вас процесът е много по-важен от резултата. 8.  Разтворимо кафе - Вие сте рационална личност и търсите най-бързия път до крайната си цел. Вие имате време за всичко и удовлетворявате своите шефове с този факт. Ако все още не сте постигнали желания успех, това е защото най-доброто предстои за вас.", "date": "2018.03.26", "title": "Кафето ви издава какъв човек сте, проверете!"}
{"url": "https://www.blitz.bg/obshtestvo/orzhiyata-za-masovo-unishchozhenie-stavat-zadacha-na-dans_news588725.html", "text": "Агентите на родното ФБР щеследят за използването на опасни химикали като „Новичок”. Това предвиждат промени в Закона за ДАНС, внесени от правителството за гласуване в парламента, предава \"Телеграф\". Министерският съвет вменява ново задължение на агенцията. Освен за посегателства над националната сигурност, свързани с международната търговия на оръжия, родното ФБР ще бъде длъжно да следи и за производството, съхранението, разпространението и използването на оръжия за масово унищожение. Такива са ядрените оръжия, касетъчни боеприпаси, биологическия оръжия и химически, сред които е и придобилият популярност заради случая със Сергей Скрипал и дъщеря му Юлия „Новичок”. Сред новите функции на ДАНС е и осъществяването на комуникациите в България със задграничните й представителства освен в случаите, когато това е работа на Държаваната агенция „Разузнаване”. Тероризъм  Новите текстове касаят основно транспонирането на евродиректива за събирането и съхранението на данни на пасажери на полети. Национално звено за резервационни данни ще пази 5 години данни от паспортите и самолетните билети на пътуващи с цел превенция или впоследствие разследване на престъпления. Информацията ще бъде достъпна за партньорски служби, сред които вече и Европол. Тя ще се предоставя за все по-широк кръг заподозрени – измамници,представяли се за държавни служители, ръководители на опити за държавен преврат, хакери и др. Полицаи, граничари, антитерористи обаче не могат да взимат решение да предприемат мерки срещу пътници на база раса, етнос политически или религиозни възгледи или сексуална ориентация, е записано в закона. Без да фигурира в евродирективата пък, звеното ще събира личните данни и на екипажа на самолета, тъй като често негови членове стават съучастници в терористични актове или в отвличане на самолети.    ", "date": "2018.03.26", "title": "Оръжията за масово унищожение стават задача на ДАНС"}
{"url": "https://www.blitz.bg/layfstayl/shoubiznes/ti-da-vidish-ne-e-za-vyarvane-kakvo-se-sluchi-s-yonna-dragneva-i-nencho-balabanov_news588860.html", "text": "Ненчо Балабанов и Йоанна Драгнева отново са гаджета, но крият в тайна връзката си от страх да не бъдат урочасани. Чувствата между имитатора на Бойко Борисов и столичната общинска съветничка от ГЕРБ пламнаха след като талантливият актьор спечели шоуто „Като две капки вода” през май 2015 г., пише \"Таблоид\", без да се позовава на конкретен източник.В следващата година и половина двамата няколкократно се разделяха и събираха, докато малко преди Коледа през 2016-а двойникът на премиера публично обяви, че с Йоанна са сложили край на връзката си, всеки продължава по своя път, но остават приятели.  Колеги на водещия на „Господари на ефира” твърдят, че  крахът на връзката им вероятно е заради политическата кариера на Йоанна , звездата на групата Deep Zone Project. В края на 2015 г. тя беше избрана за общински съветник от ГЕРБ в София и активно се впусна в партийния живот на управляващите. Новото работно място на Йоанна накарало доста гербери да се заглеждат по нея, като тя също не останала безразлична към високопоставените си съпартийци. Светската клюка гласеше, че  сексапилната блондинка имала вземане-даване с влиятелни гербери . Ненчо Балабанов също не може да се оплаче от липсата на фенки и по време на романтичната си афера с певицата не бил света вода ненапита. Факт е обаче, че имитаторът на Бойко Борисов и поп певицата са от малкото светски двойки, които не са се карали публично и не са вадили кирливите ризи след някоя крамола. След раздялата не обелиха лоша дума за другия, напротив, и Ненчо, и Йоанна останаха с добри чувства един към друг. През лятото на миналата година тръгна мълва, че певицата, която през 2008 г. представи страната ни на „Евровизия” с песента „DJ, Take Me Away”,  се е сгодила с с барабаниста Васил Ананиев – някогашен любовник на Соня Васи . Дали наистина е имало годеж, не стана ясно, но още през есента на 2017-а амбициозната общинарка отново бе сама. На Ненчо Балабанов също приписваха мимолетни тайни връзки с колежки и фенки. В крайна сметка  след едногодишна пауза , през която очевидно са се наиграли,  двамата решили отново да пробват да живеят заедно , шушукат в светските среди. Този път обаче Йоанна и Ненчо преценили, че ще крият отношенията си и няма да казват дори на най-близките приятели . Актьорът и певицата си дали сметка, че публичността и масовият интерес преди им изиграли лоша шега. Затова сега се обичали в домовете си или пък на романтични уикенди в чужбина , тъй като в България няма място, на което да не бъдат разпознати.", "date": "2018.03.26", "title": "Ти да видиш! Не е за вярване какво се случи с Йонна Драгнева и Ненчо Балабанов"}
{"url": "https://www.blitz.bg/obshtestvo/inspektori-ot-ruo-blagoevgrad-vlyazokha-v-shkoloto-ss-skandalniya-sluchay-uchitel-uchenik_news588803.html", "text": "Инспектори от РУО Благоевград започнаха проверка на скандала учител-ученик в училище \"Св. Климент Охридски\" в сатовчанското село Слащен. Преди минути проверяващите влязоха в селското училище. До края на деня ще стане ясно какво установява спешната проверка на инспектората, която ще са наблюдава и от министерството на образованието, предава struma.com. Тази сутрин ученикът в 11 клас Ресим влезе в час. Той ще бъде разпитван от инспекторите, както директорът, класната му, свидетели и учителят, обвинен в побоя Камен Балкански. Случаят е драстичен. 17-годишният Ресим обвини учителя си в нападение в час по физическо, в двора на училището.  Според жалбата му Балкански го душил и заплашвал с думите \"Ще ти прегриза гърлото, жив няма да те оставя\". Това се случило пред свидетели, казва Ресим. Учителят от своя страна се защитава, обвинявайки ученика, че уронил достойнството му и го унизил пред учениците.  Дума срещу дума и свидетели в полза на двете страни. Такава е обстановката в момента. Учителят Камен Балкански разчита на подкрепа на колеги и ученици, Ресим има медицинско свидетелство и свидетели, които потвърждават неговата истина. Показахме ви ръката на Ресим, по която има видими следи от насилие, има следи и по шията. Цялото ни разследване по темата постави въпроси на които отговор няма.  1. Случаят е от 16 март. Защо директорът на училището не е информирал РУО Благоевград за случая, а се надигнаха да се бранят след като жалбата на Ресим пристигна в инспектората в петък сутринта?!  2. Директорът на училището защо не е вдигал телефона си на родителите на Ресим, за да се срещнат с него и да говорят по темата?!.  3. Вярно ли е, че има дете с разбита глава отново след бой от учителя Балкански?! / сигналът дойде при нас след случая /  4. Защо Ресим подаде жалба дни след инцидента...?!  5. Кой казва истината учителят, който твърди, че лекарите отказали медицинско свидетелство на ученика, или Ресим, който твърди, че има медицинско, установяващо следи от насилие  6. Беше ли извършена вътрешна проверка на скандала? Разпита ли директорът и класната ръководителка учениците, свидетели на инцидента?!  7. Налице ли бе опит случаят да се потули?!  8. Има ли други подобни инциденти в това училище?! Тези въпроси би трябвало да изясни проверката на инспектората, защото случаят доби популярност и трябва да има решение, кой е виновен за случилото се. Кой кого предизвика и защо училището в Слащен доби такава скандална известност. В края на деня ще съобщим резултата от проверката на РУО - Благоевград. ", "date": "2018.03.26", "title": "Инспектори от РУО Благоевград влязоха в школото със скандалния случай учител - ученик"}
{"url": "https://www.blitz.bg/obshtestvo/regioni/taksimetrovi-shofori-na-bunt-v-ruse-zaradi-ubiystvo-na-tekhen-kolega_news588724.html", "text": "Таксиметрови шофьори от Русе излизат на протест с искане за справедлива присъда за младежите, които убиха в края на март миналата година техен колега в село Николово, съобщава bTV. Шествието ще тръгне в 8 ч. и ще премине през целия град. Участие са заявили шофьори на около 500 автомобила. В 9:15 ч. те ще се съберат пред Съдебната палата, за да поставят исканията си.     15 минути по-късно трябва да започне поредното заседание по делото за убийството на таксиметровия шофьор.     Очаква се към русенските таксиметрови водачи да се присъединят и техни колеги от цялата страна.     Подобни шествия в същия час са предвидени и в София и Пловдив.    ", "date": "2018.03.26", "title": "Таксиметрови шофьори на бунт в Русе заради убийство на техен колега"}
{"url": "https://www.blitz.bg/kriminalni/prestplenie/otkachen-shofor-naletya-na-boy-ss-stik-za-golf-v-tsentra-na-sofiya-video_news588809.html", "text": "Шофьор използва стик за голф при саморазправа с още няколко водачи в столицата. Кадрите се разпространяват в социалните мрежи. На тях се вижда група от няколко души, които са излезли от колите си и са блокирали движението на кръстовището на столичните булеварди „Черни връх” и „Арсеналски”, съобщава bTV.     Един от шофьорите внезапно вади стик за голф и посяга да удари друг от участниците в конфликта, но до сериозен удар не се стига.     ", "date": "2018.03.26", "title": "Откачен шофьор налетя на бой със стик за голф в центъра на София (ВИДЕО)"}
{"url": "https://www.blitz.bg/obshtestvo/pusnakha-edin-ot-glavorezite-vinoven-za-krvavoto-mele-v-dezha-vyu_news588854.html", "text": "Районният съд в Бургас е освободил под гаранция Яни Димитров, арестуван за боя в дискотека „Дежа вю”, пише бургаският регионален сайт flagman.bg. Магистратите са оценели свободата на 22-годишния бургазлия на 1000 лева. Както БЛИЦ по-рано съобщи, кърваво меле е станало  След мелето четирима душа бяха задържани.   В същото време стана ясно, че днес предстои да се изгледа видеозаписа от дискотеката – едно от основните доказателства по делото.  Кадрите ще покажат съпричастността на всеки един от задържаните към побоя над 38-годишния охранител. Добрата новина за прокуратурата е, че записът е съхранен, защото обичайна практика е при други подобни случаи лентата да изчезва изведнъж.    Дискотека \"Дежа вю\" е собственост на бизнесмена Кристиян Киров, който управлява мащабен бизнес, а интересите му са от стопанисване на плажове през атракционни в Слънчев бряг до погребална агенция.   По досъдебното производство до този момент е свършена огромен по обем работа – разпитани са свидетели, извършено е разпознаването,  предстои да се прецизират обвинения срещу четиримата арестувани. Пострадалият охранител все още е в болница и се лекува от раните си.  Става въпрос за едър мъж със здраво телосложение, който явно доста е бил млатен, за да не може да излезе от болничната стая трети ден.", "date": "2018.03.26", "title": "Пуснаха един от главорезите, виновен за кървавото меле в \"Дежа вю\""}
{"url": "https://www.blitz.bg/obshtestvo/klimatologt-rachev-i-na-men-ne-mi-se-vyarva-no-v-dnite-do-velikden-shche-nastpi-ogromna-promyana-vv-vremeto_news588748.html", "text": "Зимата свършва. Приключи една дълга седмица на мрачно, студено време с повсеместни валежи от сняг. Тези снеговалежи от сняг българският народ ги е нарекъл \"щъркелов сняг\". Защото пада сняг, задържа се най-много един ден и си отива. Този път беше много, много повече. Цяла седмица валя сняг, дори на такива места като Южното Черноморие - в Бургас, в Царево... В Сандански също на два пъти валя сняг. Това не е много типично за климата на България. Това може да се нарече аномално време, заяви климатологът доц. Георги Рачев, цитиран от \"Телеграф\". \"Чака ни много топло десетдневие. Още от утре започват да се повишават температурите и в четвъртък на много места в равнинните части те ще са до 20 градуса. Колкото и да не ни се вярва, след тази тежка и студена седмица ни очакват температури от над 20 градуса от четвъртък до Великден\", добави той.   Запитан дали ще има нови изненади през април, климатологът отговори: \"Не искам да плаша хората, но и през април е валял сняг. Аз помня сняг през 1991 г. на 25 май - валя за около час, но не образува покривка. Тази година април се очаква да бъде нормален в температурно отношение. Очакванията са той да бъде малко по-влажен от обичайното\". ", "date": "2018.03.26", "title": "Климатологът Рачев: И на мен не ми се вярва, но в дните до Великден ще настъпи огромна промяна във времето"}
{"url": "https://www.blitz.bg/stsena/shche-szhalyava-tsyal-zhivot-mlad-banker-izleze-na-stsenata-na-srbskata-sekssbomba-elena-kraleusha-i_news588837.html", "text": "Сръбската фолк певица Елена Карлеуша опропасти без да иска живота на свой фен. Певицата има обичай всеки път, когато пее песента си „Иде маца околу тебе“ да изкарва млад мъж на сцената и да го съблича. На концерта в курорта Копаоник секс бомбата не изневерила на традицията и за пореден път си избрала младеж, чийто дрехи да свали пред публиката. Без да знае, обаче, че избраникът ѝ работел в банка, съобщава македонският „Вечер“.     Финансовата институция никак не харесала факта, че служителят ѝ прави стриптийз по фолк концерти. На всичкото отгоре певицата се изпуснала, че избраникът ѝ бил доста пиян.     Мениджърите в банката решили, че нямат нужда от такава лоша реклама и от такива служители. Затова купонджията бил уволнен.    ", "date": "2018.03.26", "title": "Ще съжалява цял живот: Млад банкер излезе на сцената на сръбската секссбомба Елена Кралеуша и..."}
{"url": "https://www.blitz.bg/layfstayl/svetski/veneta-raykova-prizna-ot-kolko-vreme-ne-e-pravila-seks-pred-blago-georgiev-toy-se-kikoti-nedoverchivo_news588817.html", "text": "Водещата на \"Папараци\" Венета Райкова призна в ефир, че не е правила секс в последните няколко месеца. Разкритието дойде след като госта й в предаването футболистът Благой Георгиев беше на няколко пъти провокиран да говори за интимните си отношения с други жени, но той я контрира много ловко по същата тема.  \"Не съм правила секс от както се разделихме с Тихомир. Той се изнесе по-рано от вкъщи, на първи януари, така че не съм правила секс още от преди да се разведем\", призна русата красавица.   Благо реагира на това с бурен смях, но все пак заяви, че й вярва. ", "date": "2018.03.26", "title": "Венета Райкова призна от колко време не е правила секс пред Благо Георгиев, той се кикоти недоверчиво"}
{"url": "https://www.blitz.bg/razvlechenie/po-bobi-yuing-vzdishakha-vsichki-zheni-nyama-da-povyarvate-kak-izglezhda-dnes-snimki_news588841.html", "text": "Актьорът от легендарния сериал „Далас“ Патрик Дъфи се е променил драстично в сравнение с дните на култовата си роля на Боби Юинг, по когото се прехлвасваха всички зрителки пред малкия екран. Негова запазена марка беше буйната му коса в типична за 80-те години прическа. Днес 69-годишният Дъфи прилича повече на хипар с опашчицата, която си е пуснал, съобщава „Сън“. В събота той се появи в германско токшоу заедно с друг телевизонен секссимвол – Дейвид Хаселхоф.     Патрик е най-известен с ролята си на Боби Юинг – по-добрия брат на Джей Ар Юинг в телевизонната сага „Далас“. Той участва в нея от 1978 до 1991 година.     Познат е и от друг хитов сериал – „Стъпка по стъпка“, където с ослепителната Сюзън Самърс са семейство с многобройна челяд. Сериалът все още се излъчва у нас.     Превод и редакция: БЛИЦ ", "date": "2018.03.26", "title": "По Боби Юинг въздишаха всички жени! Няма да повярвате как изглежда днес (СНИМКИ)"}
{"url": "https://www.blitz.bg/kriminalni/nakazanie/bez-milost-za-zatvornika-ilko-gavril-se-gnusno-s-baba-vv-varnensko-dokato-bil-v-otpusk_news588858.html", "text": "Опасният рецидивист - 54-годишният Илко Ив. от варненското село Болярци, който е бил предаден на съд от Районната прокуратура във Варна за опит да изнасили 75-годишна жена, като я принудил към това със сила и заплашване, получи днес 15 години лишаване от свобода при строг режим. Срокът е максимален за този вид престъпление. Подсъдимият поиска делото срещу него да се гледа при условията на съкратено съдебно следствие с цел получаване на наказание, намалено с една трета. Така състав на Варненския районен съд му определи да изтърпи общо 10 години лишаване от свобода при строг режим. Със съдебния акт бе уважен частично и гражданският иск на потърпевшата в размер на 15 000 лева.     Престъплението е извършено от подсъдимия при условията на опасен рецидив. 54-годишният Илко, известен като Исмаил, изтърпявал 12-годишна присъда лишаване от свобода при строг режим, също за изнасилване. В богата му съдебна биография са вписани четири влезли в сила присъди за изнасилване, както и наказания за престъпления против собствеността.     Независимо от тежестта на извършените от него престъпления и размера на последното му наказание лишаване от свобода, със заповед на началника на варненския затвор Илко Ив. бил награден с 5 денонощия домашен отпуск от 23 юни до 28 юни 2017 г. Мъжът отседнал при сестра си, която живеела в село Равна гора, община Аврен.     Ден преди края на домашния си отпуск – на 27 юни 2017 г., подсъдимият отишъл със сина на сестра си в дома на потърпевшата 75-годишна жена. Племенникът на Илко трябвало да занесе дърва за огрев на възрастната жена и той го придружил. След като доставили дървата, двамата се върнали в къщата в село Равна гора. Подсъдимият пил до зори, когато решил да отиде в дома на 75-годишната съселянка на сестра си с намерението да я изнасили. С хитрост проникнал в пристройката, където жената спяла.     За да я принуди да излезе извън дома си, Илко светнал лампите на първия етаж. Събудена от шума, жената излязла да изгаси осветлението. Тогава той се промъкнал в пристройката и се скрил.     След като жертвата влязла, Илко я нападнал, затиснал устата й и започнал да се гаври сексуално с нея. Заплашил я, че ще я убие, и обяснил, че искал да бъде с бяла жена. Опитът му за съвкупление останал недовършен по независещи от волята на подсъдимия причини. Насилникът успял да й причини различни травматични увреждания по време на едночасовото си пребиваване в дома на пенсионерката. Жената подала сигнал и 54-годишният затворник бил задържан на връщане от домашния си отпуск.     Присъдата на Варненския районен съд подлежи на обжалване пред Окръжния съд.    ", "date": "2018.03.26", "title": "Без милост за затворника Илко, гаврил се гнусно с баба във Варненско докато бил в отпуск"}
{"url": "https://www.blitz.bg/obshtestvo/khakerska-ataka-soleni-globi-do-300-khilyadi-ako-ne-podadete-signal_news588889.html", "text": "Огромни глоби от 30 000 до 150 000 лева при първо нарушение и от 150 хиляди до 300 хиляди при повторно нарушение грозят всички оператори на съществени услуги (ОСУ), доставчиците на цифрови услуги (ДЦУ) и административните органи, които не уведомят властите за кибер атака, пише trafficnews.bg. Това предвижда проекта на новия Закон за кибер сигурност. ЗЗаконопроектът е изготвен на база задължението на България в срок до 09.05.2018 г. да транспонира Директива (ЕС) 2016/1148 на Европейския парламент и на Съвета от 6 юли 2016 година относно мерки за високо общо ниво на сигурност на мрежите и информационните системи в съюза.  Директивата е първото всеобхватно законодателство в областта на мрежовата и информационна сигурност на ниво ЕС и предоставя хармонизирана правна основа за борба с кибер инцидентите в целия ЕС. Чрез въвеждането на Закона за кибер сигурност трябва да се реши проблема с недостатъчното равнище на защита срещу инциденти, рискове и заплахи в областта на мрежовата и информационната сигурност Чрез текстовете на законопроекта се въвеждат основните субекти, за които кибер атаките не само за критични, но и могат да доведат до сериозни последици за националната сигурност. Те са разделени на три групи, които ще бъдат обособени в регистър - операторите на съществени услуги (ОСУ), доставчиците на цифрови услуги (ДЦУ) и административните органи (АО), като и трите групи трябва моментално да сигнализират при атака, в противен случай ги грозят горепосочените глоби. Оператори на съществени услуги (ОСУ) са всички, попадащи в секторите – публична администрация, енергетика, транспорт, банкиране /банкови и кредитни институции/, инфраструктури на финансовия пазар, здравеопазване /всички болници/, доставчици на питейна вода, цифрова инфраструктура /ТОИ, доставчици на DNS услуги, регистри на имената на домейни от първо ниво/. Към доставчици на цифрови услуги (ДЦУ) - онлайн местата за търговия, онлайн търсачки, компютърни услуги „в облак“. В случай, че друга дигитална платформа, непопадаща в тези групи, стане обект на кибер атака, то тя доброволно сигнализира отговорните институции. Органите, които се създават, за да контролират, да получават сигнали и да ги отработват са Екипи за реакция при инциденти в компютърната сигурност (ЕРИКС) – национални и секторни,  Националната координационно организационна мрежа за кибер сигурност (НКОМКС), Национално единно звено за контакт (НЕЗК). Министър председателят назначава по предложение на СС национален координатор по кибер сигурност (НККС). Ще бъде създаден и Националния кибер ситуационен център (НКСЦ), който ще осигурява непрекъснато наблюдение и оценка на националната кибер картина, координация на действията и комплексната реакция при  заплаха от кибер криза и заплахи от хибриден характер. Според закона кибер атаката е събитие или поредица от нежелани или неочаквани събития, свързани със кибер сигурността, които с голяма вероятност могат да предизвикат компрометиране на дейностите и заплашват сигурността на информацията.", "date": "2018.03.26", "title": "Хакерска атака? Солени глоби до 300 хиляди, ако не подадете сигнал"}
{"url": "https://www.blitz.bg/obshtestvo/stolichna-obshchina-postigna-plno-sglasie-za-vitosha_news588768.html", "text": "Само изменение на действащия План за управление на Природен парк „Витоша” може да възроди туризма в планината, която в момента тъне в разруха – за това са постигнали категорично съгласие столичните общински съветници, ангажирани с казуса. От местната управа промяната в плана вече е обявена като „наложителна”, тъй като състоянието на ПП „Витоша” не позволява ползването на природните дадености от софиянци и гостите на столицата, пише   Още през март 2016 година Столичният общински съвет (СОС) създаде „Временна комисия за анализ на съществуващите проблеми, свързани с целогодишния достъп до Природен парк „Витоша” на граждани с цел туризъм, отдих и спорт и изработване на предложения и мерки за решаване на тези проблеми”. Начело на комисията е председателят на СОС Елен Герджиков, а поредното й заседание се проведе миналия вторник. На него отново се е стигнало до извода, че новият план за управление няма скоро да влезе в сила. Документът гарантирано ще възроди планината, но има огромно забавяне заради стотици становища и забележки с еднакъв текст, пуснати по електронната поща по време на обществените обсъждания от няколко „природозащитни” организации. Целта на тази копи пейст акция е планът да се забави далеч напред във времето. Затова общинарите са се спрели на варианта за промяна в сега действащия план.  В същото време продължава анализът на междуведомствената работна група, която включва представители на няколко министерства, Столичната община и Дирекцията на ПП „Витоша”.  Тя бе създадена в средата на януари след среща при кмета Йорданка Фандъкова, на която присъстваха министърът на спорта Красен Кралев, на околната среда Нено Димов, вицепремиерът Валери Симеонов и Атанас Кацарчев, началник на кабинета на земеделския министър Румен Порожанов.  Тогава Кралев обяви, че най-добрият начин за „отваряне” на Витоша е именно изменение на действащия План за управление. Рестриктивни текстове   Заради липсата на адекватен План за управление вече седма година е замразен проектът за модернизация на туристическа и ски зона „Алеко”. Инвестицията на стойност 70 милиона евро на собственика на лифтовете и влековете в зоната – „Витоша ски”, не може да бъде реализирана, въпреки решението на Върховния административен съд, че намерението е законно.  От „Витоша ски” предлагат цялостна модернизация на съществуващите въжени линии. Предвидено е Драгалевският и Симеоновският лифт да бъдат подменени с 8-местни кабинки. Капацитетът на седалковите съоръжения ще бъде увеличен. Според проекта трасето на Княжевския кабинков лифт ще се удължи и той ще стига до Златните мостове и „Офелиите” и там може да се мисли за 10-местна кабина (виж по-долу).  Но инвестицията не може да се случи, тъй като в сега действащия План за управление е записано, че „не се предвижда изграждането на нови ски писти и съоръжения”. Освен това „не се допуска изграждане на нови въжени линии за достъп до туристическите центрове”.  Тези рестриктивни текстове в сега действащия План за управление на практика блокират всяко инвестиционно намерение в ПП „Витоша”, защото нито могат да се модернизират съществуащите лифтове и влекове, нито да се удължат техните маршрути. Така планината остава да тъне разруха, докато не бъдат предприети мерки за актуализация на Плана. Замразеният проект „Витоша ски” очаква решението   Ето каква модернизация предвижда собственикът на съоръженията „Витоша ски”:  • Лифт „Симеоново-Лале”, 8-местна кабина с капацитет 3000 души на час.  • Лифт „Драгалевци-Фънпарк, спира зад „Щастливеца”” – 8-местна кабина с капацитет 3000 души на час.  • Лифт „Простор-плац „Стената” – 4-седалков за 2000 души на час.  • Лифт „Лале-Учебен плац” – 4-седалков с шлем за 2000 души на час.  • Лифт „Лале 1” – 6-седалков за 3000 души на час.  • Лифт „Лале 2” – 6-седалков за 3000 души на час.  • Лифт „Боби – учебен плац „Алеко” – „Зелена писта” – 4-седалков за 1200 души на час.  • Лифт „Алеко-Малък Резен” – 6-седалков за 3000 души на час.  • Лифт „Лале 4” – 4-седалков за 2000 души на час.  • Съществуващият „Романски лифт” е разделен на две части – ниска и висока, както е описано по-горе. Причината е в силните ветрове на връх Малък резен.  • Ще се обособят 19.5 км стари и нови писти Ски трасетата преминават през вече обезлесени терени, тежко пострадали през последните години от природни бедствия и болести по горите (корояд).  • Очаква се да бъдат отстранени 1200 дървета (около 1500 кубика), като ще има компенсаторни мерки – за всяко едно ще бъдат засадени нови пет. 1500 кубика е повече от три пъти по-малко от годишната санитарна сеч в ПП „Витоша”, която е 7000 кубика. ", "date": "2018.03.26", "title": "Столична община постигна пълно съгласие за Витоша"}
{"url": "https://www.blitz.bg/svyat/plus-size-modelkata-keli-bruk-dokaza-che-tyaloto-y-vse-oshche-e-idealno-snimki-18_news588663.html", "text": "38-годишната британска актриса и plus-size моделка Кели Брук се впусна в обектива на фотографите по време на романтична почивка с приятеля си Джеръми Париси и доказа, че тялото й все още е перфектно, пише Celebrity Media. Моделът, чието тяло беше признато за идеално от учените от Тексаския университет, отново показа извивките си по време на почивка на о-в Пукет, Тайланд.   Момичето се радваше на водни процедури с приятеля си - французина Джереми Париси. Инструкторът по джудо очевидно се радваше на компанията на Кели, а двойката изобщо не се смущаваше от папараците.        Имайте предвид, че гаджето на Кели Брук също не се срамува от камерата. Той има хиляди последователи в Instagram и човекът редовно качва снимки на голото си тяло.        Между другото любовниците не пропуснаха възможността да си направят обща плажна снимка. Вероятно скоро съответната снимка ще се появи в профила на Кели Брук или нейния приятел. Превод: БЛИЦ        ", "date": "2018.03.26", "title": "Plus size моделката Кели Брук доказа, че тялото й все още е идеално (СНИМКИ 18+)"}
{"url": "https://www.blitz.bg/obshtestvo/baba-marta-si-pokaza-rogata-kato-za-posledno-kodove-za-opasno-vreme-v-12-oblasti-karta_news588715.html", "text": "Атмосферното налягане e по-ниско от средното за месеца и още ще се понижи. Днес ще има значителна облачност, с превалявания от дъжд, в северозападните райони - от сняг, но и там с повишението на температурите ще преминават в дъжд. Това прогнозира дежурният синоптик в НИМХ в БАН Евгения Егова.На повече места ще са валежите в Източна България, а значителни по количество в Родопите. В сутрешните часове на места в централните райони на Дунавската равнина ще има условия за поледици. Ще духа до умерен, в Източна България и силен вятър от юг-югоизток. Максималните температури ще са от 5°-6° в северозападните райони до 14°-15° в Източна България и крайните югозападни райони, за София – 9-10°.  Над планините ще има значителна облачност и ще превалява сняг, под 1400 м – дъжд и сняг. В Родопите валежите ще са значителни по количество, предимно от дъжд, само по най-високите части – от сняг. Ще духа силен, по билата до бурен югозападен вятър. Максималната температура на височина 1200 ще е около 6°, на 2000 метра - около 0°. По Черноморието ще е облачно, с превалявания от дъжд, по-значителни след обяд в южните райони. Ще духа силен югоизточен вятър. Максималните температури ще са 10°-15°. Вълнението на морето ще е около 3 бала. Температурата на морската вода е 6°-7°. На 26.03.2018 слънцето ще изгрее в 07:20 часа и ще залезе в 19:46 часа. Продължителност на деня 12:26 часа. На 26.03.2018 луната ще изгрее в 14:04 часа и ще залезе в 04:10 часа. Осветеност на диска в 0h UT 65 %. Фаза на луната: след първа четвърт преди пълнолуние. Жълт код за поледици е в сила за 5 области на страната за 26 март, в други 7 предупреждението е за силен вятър. Това сочи справка на сайта на Националния институт по метеорология и хидрология (НИМХ) при БАН.  В областите Враца, Плевен, Ловеч, Габрово и Велико Търново през нощта и в сутрешните часове ще има условия за образуване на поледици. От НИМХ предупреждават, че при тази степен на предупреждение са възможни ограничения при дейности на открито и хората хората трябва да са внимателни, когато вървят или шофирате при заледени повърхности.  Жълт код за силен вятър за утре е обявен в областите: Добрич, Шумен, Варна, Бургас, Ямбол, Хасково, Кърджали. В тези части на страната се очаква южният вятър през деня да се усили и поривите му да достигнат до 20-24 м/сек.  При жълтия код за силен вятър хората трябва да бъдат внимателни за летящи във въздуха предмети.   ", "date": "2018.03.26", "title": "Баба Марта си показа рогата като за последно, кодове за опасно време в 12 области! (КАРТА)"}
{"url": "https://www.blitz.bg/layfstayl/khoroskop/astrologt-ivelina-pencheva-dnes-e-den-za-iztselenie-i-pobeda_news588718.html", "text": "6-ият слънчев ден е време за изцеление, за осъзнаване на вътрешната вяра и способността да се възстанови изгубената цялостност. Това е време за победа над комплексите, пише астрологът Ивелина Пенчева в хороскопа си за bulgaria.utre.bg. „В този ден трябва да намерите пътя към сърцето на друг човек, денят е посветен на любовта. Градете връзки! Добре е да се установяват връзки между хората, да си помагат взаимно един на друг. Проправяйте път към другите и им помагайте да намерят своя, спасявайте ги от заблуждения, „отворете им очите”, съветва астрологът.  „Подпомагайте други хора, старайте се да направите нещо приятно за тях! Изричането на искрени комплименти е най-малкото, което можете да сторите“, добавя тя.  „Обезателно отделете време на своите деца! Добре е да се поговори с дете в този ден. Подарете му нещо и го зарадвайте! Необходимо е да действате според емоциите си – сърцето най-вярно ще ви подскаже какво да направите. Не бива да се напрягате през този ден“, предупреждава Ивелина Пенчева.  „Препоръчва се повече релакс и почивка. Нужно е да се отпуснете и да търсите компанията на хора близки на вас по дух“, добавя тя.  „Това е такъв необикновен лечебен ден, че и най-обикновената вода придобива уникални лечебни свойства. За тази цел е добре да направите очистителни процедури и обливане с хладка вода. Понякога може и само обтриване с хладка вода. Три пъти се облива с хладна вода – нито гореща, нито студена. Може да се започне курс на закаляване. Добре е да се медитира върху вода, да се гледа в нея“, обяснява астрологът.  Тя препоръчва да се пият повече течности. Хубаво е да пиете билкови чайове, отвари, добавя тя.  „Придържайте се към сребристо-сините тонове! Да се избягва носенето на ярки цветове, зелено, червено и черно“, съветва Ивелина Пенчева. ", "date": "2018.03.26", "title": "Астрологът Ивелина Пенчева: Днес е ден за изцеление и победа"}
{"url": "https://www.blitz.bg/zdrave/ne-ste-go-ochakvali-tekilata-pomaga-za-smkvane-na-kilogrami_news588747.html", "text": "Макар отдавна да е известно, че алкохолните напитки увеличават количеството на приетите от нас калории, ново изследване установи, че има връзка между текилата и отслабването. Изследване, проведено от Американското химично общество, изследва влиянието на текилата върху нивото на глюкозата в кръвта. То установи, че захарта в растението, от което се произвежда текила, може да спомогне за понижаване на кръвната захар, пише who.com.au. Естествената захар, която се среща в растението агаве, се нарича агавини. Не бива да я бъркаме със сиропа от агаве. Тази захар не се усвоява от организма, което означава, че не повишава нивото на захарта в кръвта.     По време на изследванията учените са установили, че мишки, които са били на стандартна диета, а след това пили вода с добавени агавини, в резултат запонали да ядат по-малко и имали по-ниско ниво на захарта в кръвта, сравнено с друга група мишки, които не приемали агавини.     Освен това мишките, които употребявали агавини, произвеждали хормон, наречен GLP-1. Той е известен с това, че ни прави сити по-дълго време.     Освен това провокира производството на инсулин. Това кара учените да мислят, че агавините могат да бъдат от полза за хората с диабет или тези, които се борят с излишни килограми.    ", "date": "2018.03.26", "title": "Не сте го очаквали – текилата помага за смъкване на килограми"}
{"url": "https://www.blitz.bg/svyat/megz-zamina-za-tayland-eto-kakvi-shche-gi-vrshi-tam-snimki_news588767.html", "text": "Мегз ще снима новата си колекция в Тайланд. От два дни дизайнерката се хвали с предстоящото си пътуване в Инстаграм. Тя си качи стори и обеща да донесе магнитчета на приятелите си. За капак Мегз пусна и живо видео, на което ципът на куфара й се къса в последния момент, а тя закъснява ужасно много за летището.  В крайна сметка дизайнерката успява да хване полета буквално в последните минути. Дизайнерката, видимо притеснена, добавя още, че й се е случвало да изпуска самолета.  Става ясно още, че Мегз пътува с голяма компания, сред които е и милионерският наследник Иван Динев. Всички те се забавляват, макар и дизайнерката да ги е поизнервила със закъснението си.        ", "date": "2018.03.26", "title": "Мегз замина за Тайланд! Ето какви ще ги върши там (СНИМКИ)"}
{"url": "https://www.blitz.bg/layfstayl/shoubiznes/galin-vbesi-fenkite-si-pevetst-razbi-na-pukh-i-prakh-stotitsi-mechti_news588765.html", "text": "Любовта между Галин и 16-годишната му колежка Десита пламнала покрай съвместното им парче Texas Place и засега е само платонична, твърдят техни колеги, пише \"Телеграф\".Галин разби сърцата на фенките си  с последните снимки, които сподели в социалните мрежи. Въпреки упоритите слухове, че певецът си пада само и единствено по мъже, запознати издават, че отношенията му с малката красавица не са само професионални и още по време на снимките искрата между тях пламнала. За Десита все още не се знае нищо в светските среди, освен че е ученичка.   Преди дни Галин качи общи снимки в инстаграм и написа, че тя е неговото откритие, а  феновете отбелязаха, че двамата са хубава двойка.  Приятели на певеца споделят, че той бил толкова влюбен в новата си изгора и й обещавал бляскава кариера.   16-годишната девойка е  първият изпълнител, който Галин ще продуцира,  От години се спекулира със сексуалната ориентация на Галин, но той категорично отрича, че има влечение към собствения си пол. Очевидно сега иска да докаже, че има нова жена в живота си.    ", "date": "2018.03.26", "title": "Галин вбеси фенките си, певецът разби на пух и прах стотици мечти!"}
{"url": "https://www.blitz.bg/svyat/na-17-tya-prespa-s-visok-tmen-nepoznat-15-godini-po-ksno-go-izdirva-za-da-mu-podnese-shokirashcha-iznenada-snimki_news588855.html", "text": "Жена от британския град Блекпул издирва мъж, с когото е правила случаен секс през 2003 година. 32-годишната Тери Рейд иска да го намери, за да го запознае с дъщеря им, съобщава „Дейли Мейл“. Единственто нещо, което Тери си спомня за еднократното изживяване, е че мъжът бил „уелсец, висок, тъмен и красив“. 9 месеца след интимната им среща тя родила момиченце, което нарекла Шанел.     Тери, която още живее в Блекпул, разказва, че срещнала мъжа в нощен клуб в града, когато била едва на 17. След като преспали, двамата се разделили, но седмици по-късно тя разбрала, че е бременна. Тя е категорична, че мъжът от Уелс е бащата на дъщеря ѝ и сега иска двамата да се запознаят.     „Шанел е достатъчно голяма, за да разбира, и иска да открие баща си. Правя го заради нея“, казва тя. Не е сигурна на колко точно години е бил бащата, но тъй като бил в Блекпул със семейството си, предполага, че той също бил тийнейджър като нея.     Тери, която работи като медицинска сестра, предполага, че името му може да е Лиъм, но не е сигурна. Според мъглявите ѝ спомени, името на клуба било „Санук“. След като се запознала с младежа, те отишли в апартамента на нейната приятелка, който се намирал над китайски ресторант.     „На следващия ден тръгнахме в различни посоки и той се върна в хотела в града“, разказва още тя.     Превод и редакция: БЛИЦ ", "date": "2018.03.26", "title": "На 17 тя преспа с висок тъмен непознат, 15 години по-късно го издирва, за да му поднесе шокираща изненада (СНИМКИ)"}
{"url": "https://www.blitz.bg/foto/golemi-srtsa-semeystvo-ot-silistra-vdiga-gnezda-za-izmrznali-shchrkeli-snimki_news588832.html", "text": "Щъркелови гнезда ще издигнат в родните си села в Силистренско семейство Красимир и Руска Петрови. Те са едни от десетките спасители на щъркели през миналата седмица, информира „Булфото“. Красимир, който е горски служител, успял да прибере в мазето си в Силистра две изнемощели птици и цяла седмица ги хранил с риба, а приятели му доставяли и жаби от близките водоеми. Те били \"десерта\" за изпадналите в нужда щъркели. Съпругата му Руска се раздели със сълзи на очи с птиците и заяви, че цял живот е мечтала да се докосне до жив щъркел.     Днес инспектори от РИОСВ Русе обхождат Силистренска област по местата, където хора и местни власти са прибрали на топло бедстващи птици. 77 пръстенчета ще бъдат сложени по краката на щъркелите и те ще бъдат пуснати на свобода. ", "date": "2018.03.26", "title": "Големи сърца: Семейство от Силистра вдига гнезда за измръзнали щъркели (СНИМКИ)"}
{"url": "https://www.blitz.bg/layfstayl/shoubiznes/mariya-ilieva-se-poyavi-s-tezhk-grim-v-efir-prizna-koy-vsshchnost-y-pomaga-za-bebeto-snimki_news588639.html", "text": "Първо казах на таткото, че съм бременна. Беше по наш си начин и беше наистина много специално. Нямах конкретно усещане за пола на бебето. Приятелите ми обаче бяха сигурни, че ще имам момче, може би защото енергията ми беше такава по време на бременността. Това заяви в ефира на \"120 минути\" певицата Мария Илиева, точно два месеца след като роди. \"Доста рано си направих изследвания, чрез които разбрах, че ще имам момче, въпреки че исках момиченце, много се зарадвах като родих. Александър е кръстен на себе си. Просто и двамата с баща му много харесваме това име. То е международно, на велика историческа личност\", заяви певицата.     \"По време на раждането до мен беше моят лекар. Тя е сред най-близките ми приятели, но тя е и сред най-изявените в тази професия лекари. Благодарение на нея раждането ми бе изпълнено с щастие\", призна Илиева.  \"Имам безценната помощ на моите близки и безценните съвети на прабабата на Александър и моя баба - Грозди. Имам и хора, които са специалисти в грижата за дете\", сподели тя. ", "date": "2018.03.26", "title": "Мария Илиева се появи с тежък грим в ефир, призна кой всъщност й помага за бебето (СНИМКИ)"}
{"url": "https://www.blitz.bg/zdrave/pet-lyubopitni-fakta-za-domatite-video_news588772.html", "text": "Доматите вероятно са сред най-разпространените, обичани и популярни зеленчуци в света. Според мнозина доматите всъщност са плод, но заради страхотните им вкусови качества спорът плод или зеленчук остава на заден план, предава \"Дарик\". Те произхожда от Централна и Южна Америка. Любопитно е, че италианците са наложили доматите да се консумират с босилек. Това е така, защото босилекът има способността да неутрализира частично киселинността, която доматите  притежават и предизвикват при хранене. Вижте 5 любопитни факта за доматите:  1. Ако откъснете още неузрял домат, просто го поставете до ябълки и банани. Те отделят eтилен газ (естествен хормон на растежа), който ускорява процеса на зреене.  2. Доматите имат антисептично действие. Пресният доматен сок помага срещу  възпаления или тромби  в кръвта. Витамин С и бета-каротинът в доматите са отлични антиоксиданти и помагат за неутрализирането на свободните радикали, които повишават риска от развитието на рак и възпаления.  3. През XVII век във Великобритания са смятали, че  доматите са отровни . Това е пордължило до XVIII век, когато доматите се превръщат в основна част от менюто на Острова.  4. Доматите са много богат източник на  антиоксиданти . Тъй като основният каротиноид, органичният пигмент в доматите - ликопенът, е мастноразтворим (т.е. за за усвояването му, което става по–бавно, в храната трябва да има мазнини), е добре доматите да бъдат овкусявани със зехтин или друга полезна мазнина.  5. Ако имате  замърсени медни предмети  - от бижута до саксии, може да ползвайте доматен сок. Солта и киселината му помагат за премахването на медния оксид, оставяйки с ярък блясък предметите, направени от този метал.", "date": "2018.03.26", "title": "Пет любопитни факта за доматите (ВИДЕО)"}
{"url": "https://www.blitz.bg/zdrave/tezi-8-neshcha-shche-stimulirat-na-uma-vi_news588828.html", "text": "Ексцентрични ли сте? Случвало ли се е ваш познат или приятел да се учуди на ваша склонност, навик, хоби или реакция при трудност? Или може би синът ви или дъщеря ви е такъв човек?Не се тревожете, ексцентричността е белег за висока продуктивност, припомня американското списание Entrepreneur. Много от най-великите иновативни умове на света са имали необичайни привички и реакции. Авторите на списанието посочват някои от тях и дори коментират, че това са 8 навика на известни гении, които биха могли да направят по-умен всеки от нас, пише \"Мениджър Нюз\". Например:  Да правиш любов. Много.  Изследователи на университета \"Конкук\" в Сеул, Южна Корея, достигат до извода, че активният любовен живот подобрява когнитивните функции и провокира неврогенезата (раждането на нови неврони) чрез потискане на хроничния стрес. Всъщност, много големи умове в историята са били и много сексуално активни. Дори работата на някои е пострадала от това, заради обществените морални задръжки. Например френската математичка Емили дьо Шатле, чиито пионерски научен труд не намерил признание в началото на 18 век заради активния й сексуален живот.  Да се обградиш с 24-каратово злато . Д-р Йошико Накамацу от Япония, например, който притежава над 3300 патента за изобретения, включително за флопи диска, е известен с това, че обичал да се усамотява в своя специална стая. Това била неговата Стая за успокоение - баня, покрита с 24-каратово злато. \"Златото блокира радиовълни и телевизионни сигнали, които са вредни за въображението\", казвал той. Всъщност дори и без да се обгражда с 24-каратово злато, всеки от нас би могъл да излезе от \"смога\" на Wi-fi, blietooth, радио вълните, клетичните телефони и компютрите, като прекара ден сред природата.  Факторът студ . Бенджамин Франклин остава в историята и с това, че излизал ежедневно да поплува в ледените води на лондонската река Темза. Тиодор Рузвелт също предприемал такива телесни температурни атаки, като плувал почти гол в река Потомак в щата Вашингтон всяка зима. Потопяването на тялото в екстремни температури има доказани умствени и физически ползи още от древността. Хипократ е казвал, че водната терапия винаги бори умствената или физическа слабост. Всеки може да прилага практиката дори без да плува в открити води, просто като пуска само студена струя вода в края на душа си у дома и облее тялото си с нея по-продължително.  Да мислиш, докато се храниш.  Томас Едисън имал процес на интервюиране на кандидатите за работа при него със специален подход. Освен че изисквал хората да са компетентни по най-различни възпроси, той ги подлагал и на \"теста със супата\". Канил ги на обяд, където им била сервирана супа. Всеки, който посолявал супата си преди да я опита на вкус, се провалял на теста. Според Едисън така ставало ясно, че човекът е склонен да взема решения въз основа на недоказани предположения.  Гладна стачка.  Питагор - древногръцкият философ и математик, редовно гладувал в 40-дневни периоди. Той учил учениците си, че гладуването в интервали с приемане само на вода стимулира способността за възприемане на ума и творческата сила. Модерни изследвания показват, че гладуването повишава произлизащия от мозъка невротрофичен фактор BDNF, който подпомага функционирането на паметта и растежа на нови мозъчни клетки.  \"Изплачи ми река \". Ако искате да сте креативни като Стив Джобс, позволете на сълзите ви да се леят. Оторизираната биография на визионера на Apple посочва, че той е плачел непрестанно когато е бил разочарован и нещата не са се получавали така, както иска. Когато се получавали пък много плачел от щастие. Това Джобс наричал \"чистота на духа\". Сълзите намаляват среса.  Да отпаднеш от институцията . Да те изключат от училище, друг вид институция или социална организация, може да не означава, че си мързелив и не искаш да учиш, а че не получаваш знанията в тази сфера, която наистина те интересува или знанията не ти се предават в правилната за теб форма на възприятие. Сред известните хора, които са били изключвани от университети и други обучаващи институции, са Бил Гейтс, Марк Зукърбърг, най-младата жена милиардер на САЩ Елизабет Холмс. Всички те имат 3 качества: това са автодидактични личности (учат се по собствен начин и план), успяват да разберат моделите и правят сбъдващи се прогнози за бъдещето, смели са и вземат дръзки решения. Срамежливост. Инкубация на идеите . Джоан Роулинг - авторката на \"Хари Потър\", е един от известните творци на нешето време, които са талантливи срамежливи хора. Докато се возила във влакове й хрумвали идеи за герои, но все нямала химикалка под ръка, с която да си ги запише на лист. Така се налагало да прави усилието да ги помни и повече да разсъждава над тях. По този начин умът й се скитал с часове докато пътувала. Вместо да изгради прибързани заключения за своите герои, това й помогнало да усложнява и развива героите. Роулинг е известна с това, че използва креативна фаза на ума, наречена \"инкубация\". Всеки човек преминава през такава, след като подсъзнателно умът му синтезира цялата информация, с която се е сдобил по време на съзнателната работа. Роулинг позволява на ума си да блуждае, да се откъсва. Това е процес на \"безсмислено скитане\", при който информацията \"се готви\", за да произлезе моментът с гениалното хрумване. ", "date": "2018.03.26", "title": "Тези 8 неща ще стимулират на ума ви"}
{"url": "https://www.blitz.bg/ikonomika/cbepbank-ppodava-dshchepnata-ci-typcka-banka-denizbank-za-55-miliapda_news588805.html", "text": "Haй-гoлямaтa pycĸa бaнĸa Cбepбaнĸ пpoдaвa дъщepнaтa cи тypcĸa бaнĸa Dеnіzbаnk зa $5,5 милиapдa, съобщават руски медии. Πpeз минaлaтa ceдмицa и „Ройтерс“ cъoбщи, чe Dеnіzbаnk щe бъдe пpoдaдeнa зa oĸoлo $5,3 милиapдa. Oт Cбepбaнĸ oщe пpeз янyapи пoтвъpдиxa инфopмaциятa, чe ce вoдят пpeгoвopи зa пpoдaжбaтa нa нeйнитe тypcĸи aĸтиви c дyбaйcĸaтa бaнĸa Еmіrаtеѕ NВD.     Cбepбaнĸ ĸyпи 99,85% oт Dеnіzbаnk пpeз 2012 гoдинa oт бeлгийcĸaтa финaнcoвa гpyпa Dехіа зa $3,5 милиapдa. Πo тoзи нaчин pycĸaтa бaнĸa мoжe дa peaлизиpa oт пpoдaжбaтa нa тypcĸaтa cи дъщepнa бaнĸa пoлoжитeлeн peзyлтaт oт 2 милиapдa дoлapa.     Dеnіzbаnk имa 738 ĸлoнa и oĸoлo 15 xиляди cътpyдници в Typция и дpyги cтpaни. Cпopeд инфopмaция oт caйтa нa бaнĸaтa, нeйнaтa чиcтa пeчaлбa зa 2017-a e 1,9 млpд. тypcĸи лиpи ($477 млн. пo ĸypдa oт дeĸeмвpи м.г.), a нeйнитe aĸтиви дocтигaт 160 млpд. тypcĸи лиpa ($40,2 млpд.).     Πpeз фeвpyapи шeфът нa Cбepбнaĸ Гepмaн Гpeф зaяви, чe ce oбмиcля пpoдaжбaтa нa Dеnіzbаnk зapaди oжecтoчeнaтa ĸoнĸypeнция и caнĸциитe cpeщy Pycия.    ", "date": "2018.03.26", "title": "Cбepбaнĸ пpoдaвa дъщepнaтa cи тypcĸa бaнĸa Dеnіzbаnk зa $5,5 милиapдa"}
{"url": "https://www.blitz.bg/lyubopitno/lyubopitno-znaekhte-li-tova-za-levicharite_news588807.html", "text": "Знаете ли, че думата „ляв“ има негативна конотация. На латински sinister означава „ляв“ и „зъл“, докато на санскрит съществува една и съща дума за „ляв“ и „порочен“, пише Obekti.bg.Ето още  22 любопитни  факта за левичарите...  Всеки девети човек в света е левичар? В света на „Семейство Симпсън“ пък всеки трети. Дори аниматорът Мат Грьонинг – създателят на въпросният анимационен сериал - е левичар.  20% от членовете на МЕNSA /организацията на хората с най-висок коефициент на интелигентност/ са левичари. 15% от хората по света са левичари. Мъжете левичари са два пъти повече от жените левичари. Различията в мозъка на левичарите могат да допринесат за различни психични разстройства като шизофрения. Според някои изследвания 40 процента от страдащите от това заболяване са именно левичари. Политиците, които са левичари, имат предимство по време на телевизионните дебати. За зрителя жестовете с лявата ръка на екрана изглеждат така, сякаш са направени с дясната. По този начин човекът привлича вниманието и печели доверието на мнозинството от десняци. Много левичари имат невероятни музикални заложби и перфектен слух.  Дълго време се смяташе, че левичарите са по-склонни да развият алкохолизъм. Изследване от 2011 г. опровергава това твърдение, но същевременно показва, че принципно левичарите пият по-често. 40% от златните медали, спечелени в бокса, принадлежат на левичари. Сред хората с високо образование мъжете левичари са с 26% по-богати от мъжете, служещи си с дясна ръка. Ако и двамата родители са левичари, има 50% шанс детето им също да е левичар. Повечето женски котки са десничари, докато повечето котараци – левичари. Левичарите мразят свързаните към електричеството таблети дори повече от десничарите. Левичарите се справят с видеоигрите по-добре от десничарите. Според ислямските закони човек няма право да докосва половите си органи с дясната ръка. В резултат на това когато ходят до тоалетната, мюсюлманите ползват тоалетната хартия с лявата. Някои видове, като например голямото жълтокачулато какаду, са изцяло левичари. Папагалите също така използват предимно левият си крайник. Рицарите левичари са имали предимство при нападението на средновековни замъци. Стълбищата са се виели по посока на часовниковата стрелка. Съответно замах с дясната ръка е далеч по-трудно осъществим. Когато човек работи с лявата си ръка, неговият слух е много по-чувствителен към бавно променящи се звуци. Съответно възприема речта по по-различен начин в зависимост от това коя ръка използва в конкретния момент. Колкото по-възрастна е дадена жена, толкова по-голяма е вероятността детето, което очаква, да е левичар. При левичарите пубертетът започва с 4-5 месеца по-късно. Левичарите използват дясната си ръка много по-често, отколкото десничарите своята лява ръка. Само 50% от левичарите направляват компютърната мишка с лява ръка. Четирима от петимата, разработили MacBook, са левичари. Наполеон, който е бил левичар, не е обичал да маршируването вляво на пътя. По този начин неговите войници са могли да носят оръжието си в дясната ръка. Освен това е карал своите армии, както и тези, които е побеждавал, да маршируват вдясно. Именно поради тази причина в някои държави се шофира отдясно.", "date": "2018.03.26", "title": "Любопитно: Знаехте ли това за левичарите?"}
{"url": "https://www.blitz.bg/obshtestvo/kakvo-da-konsumirate-sled-vrednite-khrani_news588900.html", "text": "Средната храна е нещо, с което „прегрешаваме“ всеки ден. Опитваме се да се храним здравословно, но винаги някой чипс, сандвич или пържен картоф ще развалят плановете ни. Така приемаме по-голямо количество сол, много мазнини, захари и изкуствени аромати или консерванти. Това води до подуване на стомаха, газове и лениви черва. Проблемите са налице, затова трябва да направим нещо, с което да избягаме от неприятното чувство на тежест в стомаха, пише tialoto.bg.Много е важно да не надвишаваме препоръчителния ежедневен прием на натрий (под 2,300 мг), както и на захар (до 6 супени лъжици за жените и до 9 чаени за мъжете). Хубаво е и да ограничим количеството на мазнините (до 65 г на ден или средно около 2 000 калории на ден).   Затлъстяване, метаболитни нарушения, диабет и сърдечни проблеми, са по-сериозните здравословни проблеми, които можем да получим, ако не ограничим приема на вредни храни. Първата стъпка, която трябва да направим, е да подберем храни и напитки, с които да облекчим чувството на тежест в стомаха след консумацията на бързата храна. Ако прекаляваме с вредната храна, в тялото ни се натрупва по-голямо количество натрий. Това може да повиши кръвното налягане, да увеличи риска от сърдечен удар, инсулт или появата на бъбречно заболяване. Затова храните, богати на калий, противодействат на натрия. Например в средно големите банани има около 422 мг калий, портокалите съдържат между 230 и 350 мг от минерала, авокадото и спанака също са много богати на калий. Пълнозърнестите храни също са добър избор след прием на вредни храни. Те ни засищат бързо и намаляват желанието за захар и въглехидрати. Те са богати на фибри, които от своя страна подпомагат стомашно-чревния тракт.", "date": "2018.03.26", "title": "Какво да консумирате след вредните храни?"}
{"url": "https://www.blitz.bg/obshtestvo/zdraveopazvane/angel-kunchev-bezkompromisen-sreshchu-antivaksrka-v-lyut-spor-v-efir-kakvo-da-se-obyasnyavam-detsa-umirat_news588764.html", "text": "Горещ спор се завърза в сутрешния блок на bTV по изключително актуална и важна тема – ваксините. В студиото бяха главният държавен здравен инспектор Ангел Кунчев, който обясни защо ваксините са задължителни и полезни, и Ема Черногорска, от Сдружение „За децата ни”, която беше на противоположното мнение. Ангел Кунчев посочи, че има условия за епидемия от морбили у нас. Той заяви, че в Европа има нарастване на случаите в последните години – за 2015-а са 4000, 2016-а - 5000, 2017-а – 15 000 случая. Най-много бяха в Румъния и Италия - по 5000 случая. Малко по-малко са в Гърция, около 1000 в Сърбия.     Има реална заплаха непрекъснато, добави Кунчев и уточни, че случаят, довел до епидемията в Столипиново миналата година също е бил внесен – от Германия. Последният случай миналата седмица е от Италия – майка и дете - и двамата са болни. Майката е в тежко състояние и се лекуват в Инфекциозната болница, уточни инспекторът.     Комисията по обществено здраве към ЕП посочи, че намаляващото обществено доверие във ваксинирането представлява голямо предизвикателство и вече е довело до последици за здравето. Данните на ЕП посочват, че всяка година ваксинирането предотвратява 2,5 млн. смъртни случаи, а за периода 2008 до 2015 година е имало 21 хил. случаи на предотвратими болести.     Кунчев коментира още, че най-малките деца – до 1 годинка, са обхванати средно на 93-95%. „Това, че много хора продължават да са против ваксините значи, че има нужда от повече информация”, посочи той. По думите му групата на антиваксърите е много активна и много гласовита, но реално около 500 са децата, чиито родители с подпис са отказали ваксини.     Според него, основният проблем е липса на децата на адреса, на който се водят, а пролетта и лятото отиват в чужбина, не сменят адреса си, водят се в статистиките, но не са в страната.      Епидемията от морбили беше регистрирана в Пловдив през март месец миналата година. За кратко време в града имаше 146 случая, предимно в ромския квартал Столипиново. 9-месечно бебе почина от тежкото протичане на болестта, а останалите бяха приети в Инфекциозната клиника.     „Първо заболя една жена, която е пътувала до Германия точно в този период, когато имаше регистрирани случаи. Поради това, че детето и се разболява в детско отделение, същата поради инкубационен период в началото не се разбира, че е болна, тя се разболява и след няколко дни заболява и детето й. То е едва на няколко месеца и не е имунизирано”, заяви Маргарита Бачурова, главен инспектор отдел противоепидемичен контрол към РЗИ-Пловдив.     Майка и дете, контактували с тях също се разболяват и така случаите нарастват лавинообразно. Най-засегната беше групата на децата до годинка, които не са имунизирани.     По нареждане на здравната инспекция спешно се издирват децата без ваксини, които се оказват над 500. Жанета Демирева, която е общопрактикуващ лекар, посочи, че в практиката й има около 100 деца, които не са имунизирани, но повечето от тях отсъстват от страната.     При завръщанато си у нас децата са получили ваксини. По наблюдения на лекари в Столипиново няма отказ да бъдат поставени ваксини.     Оказва се, че половината разболели се от морбили се са били ваксинирани. „Тя имунизацията не може да даде 100%, наистина при някои се получава възможност да се разболее все пак”, добави  Бачурова.     Последният регистриран случай на морбили е от юли месец миналата година.     Ема Черногорска, от Сдружение „За децата ни”, посочи, че с първото си дете е поставила всички нужни ваксини. С второто обаче - не. „После с познати деца започнаха да стават инциденти и тежки реакции. Второто ми дете имаше лек здравословен проблем и ваксините са отложени. Занимавайки се с темата установих, че при всяка епидемия голям процент от заболелите са ваксинирани”, коментира тя.     „Колко голям процент? Дайте да видим цифрите“, контрира здравният инспектор и заяви, че в голямата епидемия от морбили миналата година 91% от всички разболели се са неимунизирани, а другите са с недовършени имунизации.     По повод веществото тиомерзал, което основно се посочва като опасно във ваксините, той заяви, че в България не се прилага на деца до 1 година – ние купуваме най-добрите ваксини, каза той. „Тези родители, които казват, че никога повече няма да ваксинират децата си и после те отидат да учат в чужбина, правят по 15 имунизации за година да вземат зелена карта или разрешителното”, добави инспекторът.     Черногорска заяви, че не бива здравните власти си затварят очите за несложени, но вписани ваксини и трябва да дадат аргументи за ползите от ваксини, а не паника. „Какво да обясня като умряха 40 деца в Румъния? 99% гаранция е, че няма да се разболее имунизирано дете”, избухна Кунчев.     Според Черногорска България е една от страните с най-много на брой задължителни ваксини.     Ангел Кунчев отново коригира твърдението с думите, че българският календар не се различава от европейския - не правим само допълнителни още 1-2 ваксини. „Правете разлика между задължителна ваксина и имунизационен календар. В Украйна имаше дифтерия – 600 починали, Румъния - 40 починали от морбили. Какво искате да стане? Миналата година Франция върна задължителните ваксини, Италия, Калифорния също. Сега се обсъждат в още две страни”, каза той.     По повод налагането на глоби за неимунизирани деца Кунчев заяви, че никога не се разчита на това. По думите му около 100 са наложените санкции. Той уточни, че се разчита да се обясни на майката да не се страхува и да й се даде информация.       ", "date": "2018.03.26", "title": "Ангел Кунчев безкомпромисен срещу антиваксърка в лют спор в ефир: Какво да се обяснявам, деца умират!"}
{"url": "https://www.blitz.bg/ikonomika/sled-prekhvrchalite-iskri-sashch-i-kitay-pregovaryat-za-razreshvane-na-trgovskiya-konflikt_news588826.html", "text": "В писмо до китайските власти Съединените щати поискаха от тях да намалят митата за вноса на американски автомобили, да увеличат покупките на полупроводници, произведени в САЩ, и да предоставят на американските фирми по-голям достъп до китайския финансов сектор, съобщава „Уолстрийт джърнъл“, цитирайки свои неназовани източници. Страховете от възможна търговска война между двете водещи световни икономики причиниха през миналата седмица силни трусове на пазарите на акции, тъй като инвеститорите предвиждат тежки последици, ако има сериозно нарастване на търговските бариери с оглед на желанието на американския президента Доналд Тръмп за намаляване на дефицита на САЩ с Китай.     Министърът на финансите Стивън Мнучин и американският търговски представител Робърт Лайтизер изложиха в съвместно писмо до новоизбрания китайски вицепремиер Лиу Хи стъпките, които Вашингтон иска да бъдат предприети от Китай, съобщава финансовото издание, цитирайки източници, запознати с въпроса.     Според \"Уолстрийт джърнъл\" Стивън Мнучин обмисля и посещение в Пекин, за да продължи преговорите.     Опасенията за търговска война набраха скорост през настоящия месец, след като президентът на САЩ Доналд Тръмп наложи високи митнически тарифи за вноса на стомана и алуминий, а към края на миналата седмица одобри план за мита върху редица китайски стоки на стойност до 60 млрд. долара годишно. Последният ход от страна на Вашингтон беше свързан с разследване в САЩ, според което Китай се ангажира с нелоялни търговски практики, като принуждава американските инвеститори да предоставят ключови технологии на китайски фирми.     Лиу Хи пък е заявил на Стивън Мнучин в телефонно обаждане през уикенда, че САЩ са нарушили търговските правила с разследването на интелектуална собственост и че Китай ще защити интересите си, съобщава официалната китайска информационна агенция Синхуа, цитирана от Ройтерс.     Говорител на американското финансово министерство е потвърдил за телефонното обаждане, но е отказал да коментира както съдържанието на писмото на Мнучин и Лайтизер, така и евентуална визита на Мнучин в Пекин. \"Секретарят Мнучин се обади на Лиу Хи, за да го поздрави за официалното му назначаване за вицепремиер по икономическите въпроси \", заяви пред Ройтерс говорителят на министерството. \"Те също така обсъдиха търговския дефицит между двете страни и се ангажираха да продължат с диалога, за да намерят взаимно приемлив начин да намалят търговския дисбаланс\", допълни той.     През миналата седмица Стивън Мунчин заяви пред Ройтерс, че Вашингтон ще води открит диалог с Пекин, въпреки че Министерството на финансите работи по евентуални инвестиционни ограничения от страна на САЩ, засягащи китайски фирми и други субекти, като част от мерките за защита на интелектуалната собственост.     В петък властите в Китай пък дадоха предупредителен изстрел в отговор на митата на САЩ за вноса на стомана и алуминий, декларирайки, че имат планове за налагане на допълнителни мита върху внос на американски стоки в размер до 3 млрд. долара годишно.     Сигналите за известно отслабване на търговското напрежение между САЩ и Китай, с оглед на вероятни предстоящи преговори, допринасят за добър отскок на американските фондови фючърси по време на извънборсовата търговия в понеделник след драматичен спад на пазарите на акции на Уолстрийт в края на предходната седмица.     В началото на днешната европейска търговия фючърсите на индекса DJIA нарастват с близо 200 пункта (повишение с 0,86%), на индексът S&P500 – с 0,95%, а на технологичният индекс Nasdaq100 – с 1,21%.     Трябва да се има предвид, че страховете от търговска война между двете световни икономически сили провокираха в петък нов солиден трус на Уолстрийт, като индексът DJIA се раздели с 424 пункта, понижавайки се с 1,77% до ново дъно за настоящата година от 23 533 пункта, широкият индекс S&P500 се понижи с 2,1%, а на технологичният индекс Nasdaq Composite се радели с 2,4% от стойността си.     И трите основни фондови индекса приключиха най-кошмарната им седмица от януари 2018 година насам, като индексът DJIA загуби 5,7% и вече е с близо 5% под неговото ниво в началото на годината. Индексът S&P500 отбеляза седмичен спад от 6% и е надолу с 3,2% от началото на 2018 година, а технологичният Nasdaq Composite се понижи през миналата седмица с 3,2 на сто.     Информацията за стартиране на преговори за подобряване на достъпа на САЩ до китайските пазари намали част от притесненията за предстояща търговска война и ограничи голяма част от първоначалния днешен спад на азиатските фондови борси. Китайският индекс  Shanghai Composite приключи търговията с относително скромно понижение от 0,6%, след като по-рано през деня отбеляза спад от над 1,5%, докато японският индекс Nikkei дори финишира с поскъпване от 0,72%, след като в началото на сесията се понижи с 1,3% към 6-месечно дъно.       ", "date": "2018.03.26", "title": "След прехвърчалите искри САЩ и Китай преговарят за разрешване на търговския конфликт"}
{"url": "https://www.blitz.bg/ikonomika/grtskiyat-biznes-natiska-atina-za-zhp-liniya-mezhdu-komotini-i-krdzhaliyskoto-selo-podkova_news588813.html", "text": "Гърция и България да започнат изграждането на железен път между Комотини и кърджалийското село Подкова. Това настояват представители на бизнеса и местните власти в писмо до правителството в Атина като една от 9-те мерки, които ще подобрят живота на хората в Северна Гърция, ще осмислят инвестициите и ще даден мощен тласък на туризма. Федерацията на професионалните, занаятчийски и търговски асоциации организира семинар на тема \"Пет години експлоатация на пътя Комотини – ГКПП „Маказа“ – Нимфея: очаквания и реалност\", в който участие взеха и представители на местните власти, съобщава 24rodopi.com.     „Въпреки финансовите затруднения, подкрепете своя дом. Пазарувате евтини стоки в общините от другата страна на пункта, но бедността води също към бедност. Ще докарате бедността в Северна Гърция“, този апел към населението в района на Комотини отправиха участниците във форума. През граничния пункт „Маказа – Нимфея“ през 2017 година са минали 1 460 528 МПС-та.     Бизнесът в Северна Гърция се обръща към правителството в Атина с 9 искания, чието изпълнение щяло да преодолее негативите за местната икономика от отварянето на ГКПП „Маказа – Нимфея“. Едно от тях е изграждането на ж. п. линия „Комотини – Подкова“.     „Нямаме ж. п. връзка на север и това може да стане с 40-километров железен път между Комотини и Подкова“, твърди експертът Костас Кацимигас в доклада си за динамиката на гръцко-българското трансгранично сътрудничество и сравнителни анализи през призмата на геополитическите реалности и международните условия. „Нашите деца очакват от нас да бъде построен такъв път“, смята Кацимигас.     Темата за ж. п. връзката между последната българска ж. п. гара – Подкова, и Комотини се повдига за пореден път.     За да се съкрати още повече разстоянието от Солун до Русе, и български специалисти предлагат да се прокара ж.п. линия от гара Полиарно (край Комотини) до гара Подкова с дължина 65 км (33 км в Гърция и 32 км в България).     През 80-те години на миналия век български експерти също предлагат изграждането на маршрут Димитровград - Подкова - Комотини - Кавала/Александруполис, с изграждане на жп линия през прохода Маказа. И тогава, и днес обаче се отчита, че мегапроектът е пракалено скъп.  Кошмиите са на мнение, че финансирането трябва да е по Оперативните програми на Европейския съюз.     И в миналото се е планирало изграждането на железопътна линия през прохода Маказа, като се построил участъкът от Кърджали през Момчилград до село Подкова, на около 20 км преди седловината, отбелязват наши транспортни експерти. По време на Втората световна война тези планове са подновени, но не се стига до практически действия. Веднага след Втората световна война проходът е затворен окончателно за преминаване и са изградени оградни мрежи по границата ни с Република Гърция.    ", "date": "2018.03.26", "title": "Гърцкият бизнес натиска Атина за ж.п. линия между Комотини и кърджалийското село Подкова"}
{"url": "https://www.blitz.bg/ikonomika/velikobritaniya-mozhe-da-bde-izklyuchena-ot-vazhen-i-skp-otbranitelen-proekt-za-koyto-stranata-e-plashchala_news588707.html", "text": "Европейският съюз планира да изключи Великобритания от струващия 2.3 милиарда паунда проект „Галилео“, за който страната е платила 15 процента от средствата, пише британският Daily Exspress, цитиран от \"Фокус\". Системата ще заработи през 2020 година и ще дава значителни отбранителни предимства, като ще предоставя криптирани навигационни данни.  Според източници на премиерския кабинет, достъпът на Великобритания ще бъде отказан с мотив „риск за сигурността“. Според писмо от Европейската комисия, ще бъде неправилно да се споделя твърде чувствителна информация с трета страна, каквато ще се явява Великобритания след напускането на съюза. ", "date": "2018.03.26", "title": "Великобритания може да бъде изключена от важен и скъп отбранителен проект, за който страната е плащала"}
{"url": "https://www.blitz.bg/svyat/audi-vrkhletya-direktno-v-spalnyata-na-semeystvo-dokato-gledali-televiziya-eto-kakvo-se-sluchi-snimki_news588704.html", "text": "Майка и дъщеря се наслаждавали на спокойна вечер заедно пред телевизора, когато изведнъж през стената, в стаята им влязъл автомобил. Инцидентът е станал в английския град Уорчестър, съобщава \"Дейли Мейл\". Изданието съобщава, че въпреки нараняванията, получени от двете, те могат да смятат, че са се измъкнали щастливо и не се е случило нещо фатално.  Мел Бийти е със седем счупени ребра и пробит бял дроб, докато нейната 15-годишна дъщеря Таш има две счупени ребра и пукнат глезен след като черното Ауди А4 се врязало и влязло неочаквано в дома им преди два дни в 10.30 местно време. Бащата Робърт Бийти се е отървал без каквито и да е наранявания. Шофьорът на колата пък напуснал незабавно мястото на инцидента.   Робърт Бийти разказва, че е видял единствено гърба на водача на автомобила и не е успял да види лицето му.   \"Имаше прах и дим навсякъде. Домът ни изглеждаше като военна зона и ние бяхме късметлии да бъдем живи\", казва той.  Двете пострадали сега се възстановяват и лекуват в местната болница.  Дупката на къщата е закрита, а полицията издирва шофьора на черното ауди. Превод и редакция: БЛИЦ    ", "date": "2018.03.26", "title": "\"Ауди\" връхлетя директно в спалнята на семейство, докато гледали телевизия, ето какво се случи (СНИМКИ)"}
{"url": "https://www.blitz.bg/politika/direktno-ot-evksinograd-lilyana-pavlova-razkri-kakvo-shche-se-sluchi-na-sreshchata-mezhdu-borisov-yunker-tusk-i-erdogan_news588729.html", "text": "Основната задача на тази среща е възстановяване на диалога и доверието между лидерите в Европа и между ЕС и Турция. Фокусът безспорно е сигурността и бежанците, темата която е изключително важна - изпълнението на споразумението, интеграцията, ангажиментите на двете страни и най-вече на Турция по интеграцията на бежанците и оставането им на територията на Турция, както и поетият от Европа ангажимент за осигуряване на финансов ресурс. Това заяви за БНТ Лиляна Павлова, която се намира в Евксиноград, където премиерът Бойко Борисов, ще посрещне председателя на Европейската комисия Жан-Клод Юнкер, председателя на Европейския съвет Доналд Туск и президента на Турция Реджеп Ердоган. Запитана за какво ще настоява Европа, тя отвърна: \"Темата с финансирането е безспорна, защото е ясен ангажиментът, който евролидерите поеха в осигуряването на този ресурс и първият транш от 3 млрд.евро е факт. Има необходимост от изясняване каква сума е договорена, какви са дейностите и обхватът. По отношение на втория транш още миналата седмица се проведе заседание, на което той се обсъди. Той се дели на хуманитарна и нехуманитарна помощ. Важно е разпределението. Хуманитарната помощ е пряко насочена към бежанците\".  \"Още в петък, когато се договаряше днешната среща, това бе голямо усилие и се радвам, че получихме мандат и подкрепа за провеждане на тази среща. В рамките на председателството е много важна стъпка в тази насока. Тя е от национален интерес и за България, и за Европа. За нас е много важно добрият диалог и добросъседските отношения да са пренесени по добър начин в   отношенията Европа-Турция - диалог, който видимо бе затруднен. Днес поставяме условия и създаваме рамка за нормализиране на диалога\", каза още Павлова.  На въпрос кои ангажименти трябва да се изпълняват, за да се състои вторият транш, тя каза: \"Основните ангажименти на Турция са изпълненията на споразумението от 2016 г. по отношение на бежанците. Важно е да се знае, че няма нови условия към Анкара\". ", "date": "2018.03.26", "title": "Директно от Евксиноград! Лиляна Павлова разкри какво ще се случи на срещата между Борисов, Юнкер, Туск и Ердоган"}
{"url": "https://www.blitz.bg/svyat/izpluva-predskazanieto-na-indiantsite-khopi-za-kraya-na-sveta-zaradi-kitaytsite_news588696.html", "text": "Както пише newinform.com, индианците Хопи прогнозират, че Земята е заплашена от опасност поради падането на китайската космическа станция. В статията се казва, че индианците вярват, че краят на света ще дойде след девет знака, последният от които обозначава падането на \"небесни конструкции\". Също така се твърди, че учените са си спомнили за предсказанието на индианците Хопи веднага след загубата на контрол върху китайската космическа станция \"Tiangong-1\". Някои смятат, че тя представлява конкретна опасност за Земята.  Изданието пише, че експерти считат, че тя ще се доближи до Земята в периода от 24 март до 19 април.  Последното убежище на племето Хопи е в Аризона, недалеч от Четирите ъгъла, където се събират границите на четири щата. Но дори и територията на резервата е недостатъчна за тези, които живеят в традицията на прадедите си. Преди сто години Хопи се разделят и привържениците на стария начин на живот се заселват в селцето Хотвил. Там и сега нищо не напомня за белия човек - Хопи предпочитат да живеят без електричество, отопление, канализация...  Въпреки прахоляка и мръсотията, Хотвил става център на духовно преселение. Тук идват хора от целия свят, за да станат съпричастни с индианската мъдрост. Хопи, наричани по-рано от испанците - Пуебло, са най-древната цивилизация на Америка. Те съхраняват знанията на изчезнали народи и казват, че крепят равновесието на Земята. Превод и редакция: БЛИЦ", "date": "2018.03.26", "title": "Изплува предсказанието на индианците Хопи за края на света заради китайците"}
{"url": "https://www.blitz.bg/ikonomika/nyama-da-gi-poznaete-vizhte-kak-sa-izglezhdali-nay-bogatite-khora-v-sveta-predi-da-natrupat-miliardite-snimki_news588710.html", "text": "Времето променя както бедните, така и богатите. Вижте как са се изменили милиардерите от началото на кариерата си до настоящето. Преди да забогатеят, всички тези хора са преминали през трънлив и пълен с възходи и падения път. Бил Гейтс, Марк Зукърберг, Лари Пейдж и другите най-богати хора в света са направили своето богатство от нулата, имайки само амбиции, талант и голямо желание да успеят. вижте как са изглеждали най-богатите и най-известните в началото на кариерата си и когато вече са на върха. Джеф Безос , на 54 години. Основателят на интернет компанията Amazon.com, най-богатият човек в света. Състоянието му е 116,6 милиарда долара. На снимките - през 1998 г. и 2017 г. Бил Гейтс , на 62 години. Основател на Microsoft. Състоянието му е 92,9 милиарда долара. На снимките - през 1985 и 2018. Марк Зукърбърг , на 33 години. Създател на Facebook, собственик на Instagram. Състоянието му е 76,6 милиарда долара. На снимките - през 2003 г. и 2018 г. Лари Пейдж , на 44 години. Съосновател на Google. Състояние - 54,4 милиарда долара. На снимките - през 2003 г. и 2017 г. Сергей Брин , на 44 години. Съосновател на Google. Състоянието му е 52,8 милиарда долара. На снимките - през 2003 г. и 2017 г. Джак Ма , на 53 години. Основател и председател на Съвета на директорите на Alibaba Group. Състояние - 46,2 милиарда долара. Илон Мъск , на 46 години. Основателят на PayPal, SpaceX, Tesla и SolarCity. Състоянието му е 20,7 милиарда долара. На снимките - през 1995 г. и 2018 г. Ричард Брансън , на 67 години. Основател на корпорацията Virgin Group. Състоянието му е 5,3 милиарда долара. На снимките - през, 1969 и 2018. Опра Уинфри , на 64 години. Американска телевизионна водеща, актриса, продуцент, общественик. Състояние - 2,9 милиарда долара. На снимките - през 1983 г. и 2018 г. Тим Кук , на 57 години. Генерален директор на Apple. Състоянието му е 785 милиона долара. Превод и редакция: БЛИЦ    ", "date": "2018.03.26", "title": "Няма да ги познаете! Вижте как са изглеждали най-богатите хора в света, преди да натрупат милиардите (СНИМКИ)"}
{"url": "https://www.blitz.bg/svyat/uchenite-onemyakha-ot-tozi-transformator-na-20-000-godini-v-shar-planina-snimkivideo_news588706.html", "text": "Разбира се, такъв трансформатор не е работил дълго време, въпросът е различен: как е направено електромагнитното устройство преди 20 000 години? Този уникален артефакт е намерен от изследователя и фотографа Исмет Смаили на територията на горния хребет на Шар планина в Косово.  Изглежда като обикновен камък, но ученият веднага се заинтересувал от това, че в този камък, като че ли някой е \"внедрил\" технически, доста разпознаваеми съвременните човешки детайли, например електромагнитно устройство от меден проводник, порцеланов изолатор, а дори и симетрични дупки, които са например върху трансформатора, използван за събиране на вече преобразуваната енергия. Камъкът в този случай служи като корпус на даденото електромагнитно устройство, което за Исмет изглеждало като някаква фантастика.  Ученият отнесъл находката при колегите си, които се занимават с археология, и те установили, че камъкът е на най-малко 20 хиляди години. Как е възможно, ако се вземе предвид, че официалната наука доказва, че в онова далечно време, човекът все още е диво същество (Горен палеолит т.нар каменна ера), и в най-добрия случай може да създава примитивни каменни инструменти (шила, стъргалки, каменни ножове и т.н.). И изведнъж - трансформатор с медна тел, и някак си затворен в камък (все пак е каменната ера)!  Исмет Смаили все още се опитва да \"пробие\" с находката си, принуждавайки учените да я признаят и на тази основа да се започне постепенно да бъде преразглеждана официалната теория за произхода и развитието на човешкото общество. Въпреки това, той напълно разбира колко наивни са неговите опити. Самият \"каменен трансформатор\" отдавна е престоял някъде в \"изследователските лаборатории\", както и стотици други подобни археологически находки, на които независимите учени дори са дали много подходящо определение - неудобни артефакти , защото те са неудобни за съвременната академична наука. Превод и редакция: БЛИЦ     ", "date": "2018.03.26", "title": "Учените онемяха от този трансформатор на 20 000 години в Шар планина (СНИМКИ/ВИДЕО)"}
{"url": "https://www.blitz.bg/ikonomika/mashchaben-mezhdunaroden-it-forum-v-sofiya_news588737.html", "text": "Бъдещето на развиващите се и развитите икономики ще дискутират властта и бизнеса в двудневен IT форум, посветен на иновациите, регулациите и инвестициите в София, съобщава БНР. Еврокомисар Мария Габриел ще представи намеренията на Брюксел за ускоряване темповете на развитие на дигитализацията в Европа. Събитието се организира от Американската търговска камара и Индийско-българската бизнес камара.     Мащабният международен форум ще обсъжда предизвикателствата и възможностите на съвременните технологии, бъдещето на света и ние в него, но и търсенето на адекватни отговори и готовността на обществата да живеят в света на високотехнологичната революция. Институционалната рамка ще зададе Европейската комисия. Еврокомисарят Мария Габриел ще обоснове необходимостта от ускоряването на цифровизацията, за да устои Европа на конкурентното ниво на Съединените щати, Китай и Индия, а България да бъде Азиатската врата към единния пазар на Европейския съюз.     Вторият ден на форума ще обсъжда киберсигурността и регулациите, а директорът на Дирекция \"Дигитално общество, доверие и киберсигурност\" към Европейската комисия Деспина Спану ще представи стратегията на еврообщността за киберсигурността и проблемите, които Европейската комисия вижда пред развитието на сектора.    ", "date": "2018.03.26", "title": "Мащабен международен IT форум в София"}
{"url": "https://www.blitz.bg/obshtestvo/regioni/analiz-v-severozapadna-blgariya-sa-po-bedni-i-ot-nay-bednite-rumntsi_news588751.html", "text": "Хората в Северозапада са по-бедни и от най-бедните румънци. За 10 години покупателната способност на населението в петте области – Видин, Монтана,Враца, Плевен и Ловеч се е повишила едва с 2 на сто, а в най-бедния регион на Румъния - Североизточния, с 9%. Анализът е на Института за пазарна икономика и е направен за времето от 1 януари 2007 до 31 декември 2016 – десетте години членство на страната ни в ЕС. Специалистите измерват брутния вътрешен продукт на човек от населението, изразен в стандарт на покупателната способност. Това предаде \"Конкурент\".И ако за Северозапада повишението е с нищожните 2 процента, то за Югозападна България, където попада и София, е 11 на сто, при средно за страната 9%. Брутният вътрешен продукт в Северозапада се покачва от 27 на 29 на сто от средното за Европейския съюз. През 2007 г. най-бедният румънски регион - Североизточният, е имал еднакво развитие с нашия. До 2016 г. там е отбелязано увеличение от 27 на 36 процента от средното за Европейския съюз равнище. За същия период повишението в Югозападна България е от 67 на 78 %, а средната стойност за страната нараства от 40 на 49 на сто.  Така страната ни остава на последно място както по отношение на относителното благосъстояние на най-бедния район в страната, така и по линия на националните стойности, показват данните на института. Различията между най-бедните и най-богатите райони в страните от общността са значителни, сочат анализите на  Евростат. За времето 2007-2016 г. ножицата се отваря  в 12 държави, включително и в България. В други девет обаче се притваря. България и Гърция са единствените, в които най-богатият район е с по-ниско благосъстояние от средното за Евросъюза. Само Унгария успява да постигне минимално сближаване в степента на развитие на най-бедния и най-богатия си район, като в същото време и двата покачват благосъстоянието си. В Чехия и Словакия най-бедният регион остава без промяна, а най-богатият върви напред.", "date": "2018.03.26", "title": "Анализ: В Северозападна България са по-бедни и от най-бедните румънци"}
{"url": "https://www.blitz.bg/ikonomika/bozhidar-danev-i-plamen-dimitrov-obezpokoeni-ot-digitalnata-revolyutsiya-es-zaksnyava-s-regulatsiite_news588732.html", "text": "Към 2030 година близо 800 млн. работни места ще бъдат изместени от роботите и професионалният път за мнозина ще се промени, гласи глобалната прогноза на Европейската комисия. Как четвъртата индустриална революция ще се отрази на бизнеса и работниците коментираха пред БНР президентът на КНСБ Пламен Димитров и изпълнителният председател на Българската стопанска камара Божидар Данев. Европа закъснява и изостава на фона на безпрецедентния ръст на новите технологии – както политически, така и институционално, а това бъдеще вече е тук, смята Божидар Данев. За последните 7 години от десет най-високо капитализирани компании девет вече се занимават с данни.     „Не се занимават с петрол, не се занимават с машиностроене и с военна промишленост, само с данни. Голяма част от новите компании вече нямат активи. 43% от заетите в САЩ нямат трудови договори. Говорим за революционни изменения на пазара вследствие на революционния ръст на технологиите“, посочи Данев, според когото и нашите, и евроинституциите не са готови за този безпрецедентен ръст на технологиите.     „Две години и половина ЕС се чуди как да облага цифровите платформи и още няма точно решение, което да излезе в регламент. Да сте чули финансовите институции да говорят как да се оправят с биткойн? Какво става с дигиталната валута? И още един адски смущаващ пример: имате ли представа новите блокчейн, които излизат, каква революционна промяна ще направят? Ние създаваме една неувереност в икономиката на основата на някои от тези нови цифрови постижения. Тъй като те навлизат на пазара, който не е подготвен от институциите, колебанията са такива, че ще смущават цялата икономика. За два дни Фейсбук загуби 56 млрд от своята капитализация. Това ни очаква – един неспокоен свят с огромни колебания, с огромна мобилност на трудовия ресурс, защото компанията като се срути, хората ще бъдат освободени“, каза той.     5.6% от БВП в България вече се формира от информационните технологии, изтъкна още Данев: „И при нас върви тази промяна, но тя е комерсиално задвижвана, не институционално към една бъдеща високотехнологична икономика“.     „Европейските страни в челната десетка и петнайсетица имат брутен вътрешен продукт на глава от населението 30 хиляди евро. България има 7 хиляди евро.  При 2 на сто ръст на европейската икономика, това означава 600 евро допълнително за тях. При 4 на сто ръст за нас, означава 280 евро. Тоест ние изоставаме все повече и повече, независимо от този ръст\", поясни още председателят на БСК.     „Трябва да се промени начинът на финансиране по кохезионните фондове. Без финансов допинг трудно ние можем да имаме догонващо развитие. Ние се отдалечаваме от средното равнище на Европа, независимо че ни е добър ръстът, независимо че ни е стабилна икономиката. Докога?“, попита Данев.     За последните 30 години светът е умножил трикратно произвежданото в глобален мащаб, уточни Пламен Димитров и допълни, че в глобален мащаб неравенствата намаляват, но намаляват например в Африка - там, където е най-драматичният им израз.     „Необходими са регулации на всички нива, защото наистина има изоставане в глобалната регулация“, убеден е синдикалистът. По думите му, дигиталната трансформация, нейната скорост и обхват могат да бъдат управлявани“.     „Светът узрява за това. Защото в един момент човекът става пречка. Ние вече сме пречка пред машините. Пред изкуствения интелект ние не можем да следваме тази степен на развитие поради собствените си физически ограничения като индивиди. Но по-важното е друго - че отвсякъде се ражда несигурност. Тоест сигурността трябва да бъде изведена на преден план във всичките й измерения: сигурност за личните данни, за бизнеса, за пазарите, социална сигурност“, смята Димитров.    ", "date": "2018.03.26", "title": "Божидар Данев и Пламен Димитров обезпокоени от дигиталната революция: ЕС закъснява с регулациите"}
{"url": "https://www.blitz.bg/analizi-i-komentari/arabist-psikholog-i-zhurnalist-za-sreshchata-vv-varna-koy-shche-naddelee-erdogan-ili-evropa_news588738.html", "text": "Има пагубно низходяща тенденция на развитие на двустранните отношения. Това, което чухме от Лиляна Павлова и това, което виждаме като подготовка от турска страна - виждаме, че ще бъде само енергийният министър. Очевидно големият акцент ще е политиката - това, което спъва отношенията между Турция и ЕС. Това заяви арабистът Владимир Чуков в ефира на БНТ. \"Това, което прави в момента България за Турция, не знам дали Турция го оценява. Ердоган единствено в България би могъл да иде необезпокояван и да се чувства като реален партньор. Мисля, че това, което реално може да се случи, е да се намалят децибелите\", добави той.   Журналистът Георги Милков от своя страна заяви: \"Има още накъде да се копае, ако трябва да говорим за лоши сценарии. Помним какви реплики се разменяха между Анкара и евространите. Те наричаха Ердоган султан и безподобен владетел, той ги наричаше фашисти. Само ние го наричаме \"приятеля Тайпи\". Самият факт, че такава среща е възможна и сме я организирали - всички анализатори казват, че това е успех. От тук нататък какво ще се случи, всички гледаме към Варна. Едва ли срещата във Варна би могла да разреши всички проблеми, но надеждата е, че поне ще се намери изход за по-основните проблеми\".  Проф. Антоанета Христова, която също бе в студиото, добави: \"Ситуацията е много сложна и мисля, че реалистичното очакване е просто да има разговор, който да завърши с опит да има положителна новина, а не да видим реално решение на проблема. Преговорният процес е процес на доверие. Тогава, когато то се разпадане доверието, което тук вече се е случило, изисква много време, а и винаги ще има някакво съмнение\".  \"Довечера ще стартира бавен процес на договаряне на компромиси. Важно е да се види кой е силният и авторитетният. Страната ни бавно и много стабилно се опитва да балансира посланията си към всички страни и да изиграе много важна роля да влезе и да стане фактор. Никой не вярваше, че България ще стане фактор, но постепенно това ни се случва. Самата среща и подборът на темите е голямо постижение за страната. Иначе нито Турция може да отстъпи, тя налага волята си и няма да изглежда слаба, умее да контролира сигналите за сила. А Европа с мек тон, доста по-прикрито налага своите послания. Все пак обаче смятам, че Ердоган ще успее да е по-силен\", добави тя.  Чуков каза още: \"Те много ясно си личат като национална принадлежност и история. Един има симпатии към Турция, а има недотам симпатии към Русия. Помислете си кой какви подходи има. Кой изпрати телеграма на Путин и кой - не. Турция е невероятно добър играч с местенето на бежанците, особено ако погледнете сега в Северна Сирия. Доминиращата тема вероятно ще е :\"Какво правите вие в Сирия\". ", "date": "2018.03.26", "title": "Арабист, психолог и журналист за срещата във Варна: Кой ще надделее - Ердоган или Европа?"}
{"url": "https://www.blitz.bg/obshtestvo/intervyu/ministr-nankov-davame-zelena-svetlina-na-dlgo-chakani-ptishcha-za-3-miliarda-leva_news588753.html", "text": "Даваме „зелена\" светлина на дълго чакани пътища за 3 милиарда лева. Това заяви Николай Нанков, министър на регионалното развитие и благоустройството в интервю за в. \"Стандарт\".- Министър Нанков, премиерът Бойко Борисов постави като основен приоритет ремонта на пътища. Къде положението е най-тежко и какви действия ще бъдат предприети?   - Най-тежко е състоянието на пътищата, които не са били основно ремонтирани през последните 30-40 години. По тях има най-много дупки, защото години наред политиката е била те да се запълват в края на зимния сезон. После всички знаем какво се случва – дупките се отварят отново и всички са недоволни, защото това е все едно да наливаш пари в каца без дъно. Затова нашето желание е да променим генерално модела. Целта е не да се правят кърпежи, а пътищата да се рехабилитират. Сега годишно се обновяват основно около 400-450 км. С въвеждането на тол системата и очакваните от нея приходи от около 1 милиард лева годишно, ще има финансиране, с което може да увеличим обема на работа 3-4 пъти. Така за 6-7 години ще сме готови с пълната рехабилитация на републиканската пътна мрежа.  Но докато толът започне да носи приходи, се налага да се работи както досега. Вече на някои места по магистралите „Тракия\" и „Хемус\" са запълнени опасните дупки. Приоритетно ще се изкърпват неравностите по автомагистралите, първокласните и второкласните пътища. Но трябва да държим сметка и за атмосферните условия. Няма как да се работи при сняг и дъжд и после да искаме качество. - Вече обявихте, че през 2018 г. ще бъдат ремонтирани превантивно 570 км от републиканската пътна мрежа. На кои места ще се прави това?  - През април, защото както виждате зимата се завърна, ще бъде извършен подробен оглед на състоянието на републиканските пътища и прилежащите мостови съоръжения. Приоритетно ще се ремонтират автомагистралите, първокласните пътища, както и най-натоварените участъци от второкласната и третокласната пътна мрежа. Целта е ремонтните дейности по основните направления да приключат преди началото на активния летен сезон. През т. г. ще продължат строително-ремонтните работи по първокласния път София – Перник при Владая. Ще бъде завършен ремонтът на АМ „Черно море\" при Варна, който започна през 2017 г., на пътя Златни пясъци – Варна и др. Планирано е да завърши и ремонтът на отсечката от Софийския околовръстен път между Казичене и АМ „Тракия\", където през м. г. бе ремонтирано платното в посока София. Ще бъдат ремонтирани и близо 17 километра от пътя София – Бургас, в участъка Сливен – Петолъчката.  Много важни са и ремонтите на второкласни и третокласни пътища, които се извършват със средства от Оперативна програма „Региони в растеж\" 2014-2020 г. В момента основно се ремонтират над 215 км. Това са 28 отсечки със средна дължина 17-18 км всяка, които са важни за живота на хората по места, за развитие на бизнеса и туризма.  Но това е само част от големите строителни дейности през 2018 г. Тази година МРРБ ще даде „зелена\" светлина на строителството на изключително важни и дългоочаквани пътища за близо 3 млрд. лв. В това число влизат обекти, които са в изпълнение, други, на които предстои стартиране на строително-монтажните работи и трети, които са пред обявяване на тръжната процедура. Тук, ако искате конкретика, са новите участъци от „Хемус\", пътят Русе - обхода на Бяла, старият път между София и Пловдив, отсечките Мездра-Ботевград и Видин –Ружинци, за модернизацията на които правителството пое ангажимент. И още - разширението на Софийския околовръстен път в участъка от „Цариградско шосе\" до ж.к. „Младост\". И още много други.  Очертава се много добра година. Единствената опасност е в самите нас като общество и политическа класа - да не разрушим постигнатото точно когато сме близо до големите успехи. Затова съм напълно искрен като казвам, че съм щастлив, когато режем лента, но още по-щастлив - когато правим първа копка. Защото това означава, че опасността от безкрайно обжалване на процедурата е отминала. И скоро след старта на строителството българските граждани и туристите ще могат да се радват на нова инфраструктура. - Шофьорите сега роптаят заради дупките по пътищата, но всяко лято се оплакват от „тапи\" по пътищата заради ремонтите. Има ли начин това да се избегне? Възможно ли е част от ремонтите да се извършват през нощта?  - Извършването на ремонтни дейности през нощта е възможно и там, където позволяват условията, се прави. Например, през 2017 г. ремонтът на пътя през Владая беше изпълняван основно през нощта, за да не се затруднява пътуването между София и Перник. През нощта се работеше и на АМ „Хемус\", и на АМ „Тракия\". Но това изисква да се осигури много по-голяма безопасност не само на движението, но и на работещите. През новия строителен сезон отново ще се работи през нощта там, където е възможно, но и максимално ще се използва светлата част от денонощието - работа от рано сутрин, за да може предвидените ремонтни дейности да приключват колкото се може по-бързо, като се спазват, разбира се, и технологичните срокове за изпълнение на всяка строителна дейност.  По магистрала „Хемус\", например, през това лято ще продължат ремонтите на виадукти и тунели. За да не затрудняваме шофьорите, ще работи по графици, така че от началото на активния туристически сезон - 15 юни, да няма „тапи\" и задръствания по аутобана. Ако има ремонти, ще бъдат по долното стоене на мостовите съоръжения, за да не пречат на трафика. - Съобщихте, че по разчети на АПИ за обезопасяване на пътната инфраструктура са нужни около 3 млрд. лв. Как са направени тези изчисления и защо трябва да бъдат подадени към ЕК?  - В момента Европейската комисия е в процес на подготовка на Стратегическата рамка за пътна безопасност за периода 2020-2030 г., чийто проект се очаква да бъде публикуван в началото на май 2018 г. Брюксел си поставя амбициозната задача с реализацията на не много скъпи, но ефективни мерки и добра координация между институциите, да се постигне намаляване на смъртните случаи и сериозните наранявания в ПТП с 50% за периода 2020 - 2030 г. В тази връзка държавите-членки, включително и България, трябва да предоставят на Комисията прогнози за необходимите инвестиции, които да се вземат предвид при дебатите за многогодишната финансова рамка на ЕС за периода след 2020 г. Разчетите в областта на пътната инфраструктурата бяха направени от АПИ на база на съществуващите практики. Мерките за подобряване на безопасността са съществен елемент от всеки инфраструктурен проект, независимо дали той се осъществява със средства от Оперативна програма „Региони в растеж\", ОП \"Транспорт и транспортна инфраструктура\", по програмите за трансгранично сътрудничество или по проектите на АПИ за поддръжка и рехабилитация на пътната мрежа. Стойността на тези мерки във всеки проект варира от 5-6% до 13%, което прави средно 8%. Така на база на тези проценти е изчислено колко средства са необходими за подобряване на безопасността на съществуващите пътища, както и на тези, които ще се изграждат. Според анализите на АПИ, за да бъдат републиканските пътища безопасни, са нужни около 3 млрд. лв. Тези данни са подадени на МВР, което ще ги обобщи и предостави на ЕК. - Чули ли сте вица, че според Стивън Хокинг до 100 години хората ще напуснат Земята, което ще е малко тъжно, защото тогава тъкмо ще сме завършили магистрала „Хемус\"?  - Да, чувал съм го. И мога да ви уверя, че това твърдение ще си остане виц. Защото като министър имам амбицията през този мандат да се построят максимален брой отсечки от магистралата, която ще съживи Северна България. За останалите участъци ще създам организация по тежките процедури, предшестващи разрешителното за строеж. „Хемус\" ще е изцяло готова до 2025 г. и от София до Варна ще се пътува така бързо и комфортно, както в момента от столицата до Бургас по „Тракия\". На всички ни се иска нещата да стават по-бързо и ако може с магическа пръчица, но има процедури, от които няма как да избягаме. Смятам, че темповете са добри. На 27 март планираме първа копка на нови 9,3 км от магистралата – от Ябланица до пътен възел „Боаза\". До два месеца ще стартират и реалните строителни работи на още 16,5 км от п. в. \"Белокопитово\" до п. в. „Буховци\". Срокът за изграждане и на тези отсечки е две години, но ще бъдат изпълнени предсрочно за година и половина. Паралелно с това се извършва проектиране на 52 км от „Боаза\" до разклона за Плевен-Ловеч. И за мен е изключително важно, че новият проект на този участък спестява около 350 млн. лв. на държавния бюджет, защото няма да бъдат изградени 3 тунела и 17 други съоръжения - мостове, виадукти, които са скъпи за изпълнение и поддръжка. Тази година ще бъде стартиран търгът за строителство и ако няма обжалвания на процедурата и ако времето позволява, още през есента реалните строителни дейности ще могат да започнат. Отделно се извършва проектиране на още 85 км до пътя Русе-Велико Търново. Отсечката отново ще е разделена на три лота и ще се изпълнява на инженеринг. С други думи, в строителство тази година могат да бъдат 77 км, а другите ще се проектират. Паралелно ще се ремонтират мостови съоръжения и тунели по „Хемус\". Така че ще се работи на широк фронт. Но по-важното е, че изграждането на магистралата ще даде положителен импулс за развитие на целия регион. - Докъде ще стигне „Струма\" и как вървят процедурите там?  - Строителството по автомагистрала „Струма\" напредва с бързи темпове и тази година предстои да бъдат пуснати предсрочно още 30 км – между Благоевград и Крупник и Кресна - Сандански, което ще облекчи значително трафика и ще повиши безопасността на движение. Очакваме скоро да бъдат класирани фирмите, които кандидатстват за изграждане на тунел „Железница\", който ще бъде най-дългият у нас. Работи се на високи обороти, защото магистрала „Струма\" е част от коридор номер 4 - единственият, който минава само през държави-членки на ЕС и осъществява вертикалната връзка между Севера и Юга, между Дрезден - Братислава, Будапеща, София и Солун. За съжаление, проблемен остава най-скъпият и труден участък - през Кресненското дефиле, защото избраният Източен вариант на трасето е в процес на обжалване. Чувам, че зелените са започнали подписка за Кресненското дефиле. Тяхно право е, въпреки че съвсем прозрачно беше одобрен вариант на трасе – колегите от АПИ и от другите отговорни институции застанаха зад него с тежестта на експертизата си. Дори в знак на добра воля имахме готовност по молба на зелените да обсъдим извънредно още един проект, на който те дадоха гласност. Но проектът така и не е постъпил в АПИ. Не разбирам поведението им на фона на нашата добра воля. На 2 април предстои дело по обжалване на ОВОС – нека оставим съдът да реши чии аргументи са по-силни. Ние сме отворени за диалог с всички, водени от най-важното – запазване на живота и здравето на хората. - Друга гореща тема е скоростният път София-Видин. Ще стартира ли строителството на някоя от отсечките още тази година?  - Предстои да стартират обществените поръчки за двата най-тежки участъка от пътя между Видин и Ботевград. Това са отсечките Видин – Ружинци и между Мездра и Ботевград. Участъкът от Мездра до Ботевград, освен че ще се рехабилитира, ще се разшири до габаритите на скоростен път с по две ленти за движение в посока. От Ботевград до Видин пътят ще бъде с магистрални габарити - ще има и аварийна лента. - Жители на Северозападна България протестираха, защото не виждаха да се приема идеята им за тунел под Петрохан. Премиерът Борисов обяви, че ако се прави такова съоръжение, то ще е на концесия. Мисли ли кабинетът в тази посока?  - Кабинетът не само мисли, но и предприе конкретни действия в тази посока. Министерският съвет прие решение да подкрепи реализацията на проекта за тунел под прохода „Петрохан\", който ще бъде подготвен за концесия. Предвижда се още през месец май тази година Агенция „Пътна инфраструктура\" да проведе процедура за избор на изпълнител на прединвестиционно проучване за тунелно преминаване през прохода. Ще бъдат проведени всички необходими подготвителни процедури и проектът ще бъде предложен на инвеститори, за да се реализира чрез публично-частно партньорство. - Ще се повиши ли контролът върху строителството и ремонтите на пътища, така че да не виждаме проблеми на нови или току-що ремонтирани отсечки?  - Решили сме да предприемем твърди мерки по отношение на качеството на строителните работи. Една от стъпките в тази посока ще бъде удължаването на гаранционните срокове на 6-7 години за новото пътно строителство. Не може да има гаранционни срокове от 6 месеца или година. Трябва да бъдат по 6-7 г., за да работят фирмите по-прецизно и качествено. Защото в противен случай всички деформации, появили се по време на по-дългия гаранционен срок, ще са за тяхна сметка. - С пролетните дъждове се активизират и свлачищата. Кои са най-опасните места и какви мерки ще се предприемат?  - От над 2100 регистрирани свлачища в страната, най-невралгични са в западната част на Дунавското крайбрежие, Северното Черноморие и Източните Родопи. Извършва се регистрация и постоянен мониторинг на процесите. Динамиката на движение на свлачищата се следи чрез контролно-измервателни системи и при индикации за по-силно движение се предприемат мерки. С цел превенция са изградени и продължават да се изграждат дренажни съоръжения за отводняване на проблемните райони и изсушаване на почвения слой. В бюджета на МРРБ за тази година са предвидени над 19 млн. лв. за геозащитни дейности. За укрепване на всички свлачища в страната обаче са нужни над 1 млрд. лева. На фона на тази сума бюджетът на министерството е крайно недостатъчен. Не са достатъчни и предвидените в Оперативна програма „Околна среда 2014 -2020\" над 65 млн. лв., с които 29 свлачища ще бъдат проучени и укрепени, а в други 26 ще бъдат монтирани контролно-измервателни системи за постоянен мониторинг на геодинамичните процеси и изготвяне на прогнози за развитието им. Затова трябва да се търсят дългосрочни решения. Обмисля се създаването на Фонд за преодоляване на щетите след природни бедствия. Това е едно от решенията за справяне с недостига на средства на държавата за такива цели. - Подготвя се нов закон за ВиК. Как ще намерите баланса между нужните инвестиции в сектора и социално-приемливата цена на водата?  - Намирането на баланс е изключително важна задача, защото, както всички вече знаем, ВиК секторът е важен, но хронично недофинансиран. Дължината на ВиК мрежата е 90 000 километра! И тя трябва да се поддържа в изправност 24 часа в денонощието! Категорично осигуряването на средства за издръжка на сектора не може да става през увеличаване цената на водата. Експерти на Световната банка разработиха проект на стратегия за финансиране на отрасъла с отделни предложения – банкови кредити, лизинг, публично-частно партньорство и други. Но искам ясно да подчертая, че какъвто и подход за осигуряване на средства да бъде избран от МРРБ, прагът на социална поносимост ще бъде запазен. Въпреки че е направено предложение той да отпадне.  Както неведнъж и премиерът, и аз съм казвал, социално уязвимите групи ще получават до 1,5 кубика безплатна вода на месец. Ще бъде създаден специален фонд, средствата за който ще се генерират от таксите на операторите и ще се изразходват за ВиК проекти от държавата. От друга страна ще затегнем контрола. В новия Закон за ВиК ще бъдат заложени строги мерки срещу кражбите на вода. Планираме да се завишат глобите от 3 до 5 пъти за незаконно присъединяване към мрежата и нерегламентирано потребление. Желанието ми е да поставя основите на нов подход в управлението на водния сектор, който да гарантира генерирането на достатъчно приходи. За да се ползват хората от все по-добра и все по-качествена услуга. Както чрез тол системата намерихме генерално решение за финансиране на пътния сектор и той ще бъде на пълна самоиздръжка, така искам да намерим ако не същото, то поне сходно решение и за водния сектор.", "date": "2018.03.26", "title": "Министър Нанков: Даваме „зелена\" светлина на дълго чакани пътища за 3 милиарда лева"}
{"url": "https://www.blitz.bg/obshtestvo/prvo-v-blits-rumen-radev-blagodari-na-slovenskiya-prezident-za-avioliniyata-koyato-shche-dade-nov-tlask-v-turizma-ni-snimki_news588915.html", "text": "Президентът Румен Радев проведе важна среща с президентът на Словения Борут Пахор. Ето какво са обсъдили и какво сподели самият той на профила си във Фейсбук:\"Транспортната, енергийна и дигитална свързаност в Югоизточна Европа е от ключово значение за задълбочаването на регионалната интеграция, за икономическия и културен обмен и е важна стъпка в процеса на европейска интеграция. Това е общата ни позиция с президента на Република Словения Борут Пахор. Проектите за подобряване на свързаността между отделните страни в региона трябва да получат необходимата финансова подкрепа от страна на Европейския съюз.  Благодарих на президента Пахор, че лично откри вчера така важната за нас директна авиолиния между Любляна и София, която ще даде нов тласък в туризма и е важна предпоставка за развитието на нашите икономически отношения. България и Словения са разположени на източната и западната граница на „крехкия регион“, наречен Западни Балкани и е важно точно тези държави да допринасят за стабилността и сигурността на региона, както и да дават личен пример за приятелско и позитивно развитие на своите двустранни отношения. Между България и Словения съществува ползотворен политически диалог на различни нива, който е добра предпоставка за развитие на двустранните връзки във всички останали области – икономика, образование, култура, туризъм, инвестиции. Солидна основа за нашите отношения дават и лекторатите по словенски и български език в Софийския университет и университета в Любляна. За България е от съществена важност опита на Република Словения в постигането на един от най-високите темпове на икономически ръст в Европейския съюз, в осигуряването на висок стандарт и качество на живот на словенските граждани и за привличането на стратегически инвеститори в ключови сектори на икономиката.\"   ", "date": "2018.03.26", "title": "Първо в БЛИЦ! Румен Радев благодари на словенския президент за авиолинията, която ще даде нов тласък в туризма ни (СНИМКИ)"}
{"url": "https://www.blitz.bg/obshtestvo/volen-siderov-rkovodeniyat-ot-premyanov-syuz-na-trakiyskite-druzhestva-e-iztsyalo-v-rtsete-na-bsp_news588871.html", "text": "„Съюзът на тракийските дружества, който обединява бежанците от Източна и Западна Тракия от 2013 година, с председател Красимир Премянов, е изцяло в ръцете на БСП. В момента тези дружества са именно техен сателит”. Това заяви лидерът на АТАКА и председател на ПГ на „Обединени патриоти” Волен Сидеров в предаването „Неделник” по ТВ АЛФА по повод декларацията на БСП, в която се иска Борисов да напомни на Ердоган за имотите на тракийските българи и да поиска извинение от Турция. По време на предаването водещите припомниха, със снимки и видеа, за протестите на партия АТАКА през годините срещу Турция. Риторичният въпрос на Сидеров бе именно къде беше БСП през всички тези години, когато АТАКА протестираше срещу посещенията на турски държавници. „Представителите на БСП в тогавашното управление насочиха цялата жандрамерия и полиция, за да смачкат националистите, когато протестираха срещу Турция. Сега изведнъж лицемерката Корнелия Нинова излиза и се бори за тракийските имоти. Няма как да й повярваме”, отсече Сидеров от ефира на „АЛФА”.  БСП никога не са защитавали нито тракийски имоти, нито АЕЦ „Белене”. „През 2013 година, излъченият от БСП министър-председател, Пламен Орешарски беше този, който след посещението на американския сенатор Джон Маккейн каза, че спираме Южен поток. Външният министър, отново от БСП, Кристиан Вигинен пък узакони фашистката хунта в Украйна. Тази, която взе властта с кървав преврат. Всички тези факти са грехове на БСП, затова не приемам, че сега от партията, която краде темите на АТАКА,  ще измъти нещо в чуждо гнездо. БСП разчитат на късата памет, но именно затова е партия Атака, която от ефира на Телевизия Алфа, непрекъснато припомня на хората истината”, завърши категорично Сидеров.    ", "date": "2018.03.26", "title": "Волен Сидеров: Ръководеният от Премянов Съюз на тракийските дружества е изцяло в ръцете на БСП!"}
{"url": "https://www.blitz.bg/politika/nfsb-podkani-svetiya-sinod-za-kanonizatsiyata-na-levski_news588766.html", "text": "Националният изпълнителен комитет на ПП „Национален фронт за спасение на България“ изпрати съобщение до Светия Синод на Българската православна църква във връзка с предложението за канонизация на Васил Иванов Кунчев. Ето какво пишат от партията: Скъпи в Господа архиереи на БПЦ,  Измина месец, откакто НИК на НФСБ се обърна към Вас с горещата молба да бъде спешно разгледан въпросът с канонизацията като светец на йеродякон Игнатий, познат със светското си име Васил Иванов Кунчев и тачен в паметта на народа ни като Апостола на свободата Васил Левски. До този момент Светият Синод на БПЦ не е наченал процедура по канонизация, не е започнал предварително проучване по нея и не е отговорил официално на нашия призив. Отдаваме това на ангажираността на нашите архиереи и Негово Светейшество патриарх Неофит Български, включително около посещението на руския патриарх, затова си позволяваме смирено да ви напомним за нашата молба.  Като миряни ние сме част от нашата единна, свята, съборна и апостолска Църква и сме сигурни, че архиереите от БПЦ ще откликнат на желанието ни да разгледат този изключително важен за целия ни христолюбив народ въпрос. Още повече – канонизацията се подкрепя от мнозинството миряни и много свещенослужители, защото Васил Левски жертва себе си в името на свободата на българите да изповядват нашата Православна Вяра свободно, без гонения, хули и поругание!  Готови сме за среща с Негово Светейшество патриарх Неофит в удобно за него време, на която да представим допълнителни мотиви.  Прочее, отново призоваваме и молим Светия Синод на БПЦ да преодолее съмнения и колебания, ако има такива, и да започне процедура за канонизация на йеродякон Игнатий – Апостола на свободата Васил Левски!  Подписали: Валери Симеонов  Данчо Хаджиев  Валентин Касабов  Борис Ячев ", "date": "2018.03.26", "title": "НФСБ подкани Светия Синод за канонизацията на Левски"}
{"url": "https://www.blitz.bg/obshtestvo/eu2018bg/i-bchvarova-se-vklyuchi-ot-evksinograd-zaradi-sreshchata-mezhdu-evropa-i-turtsiya_news588743.html", "text": "Нашата задача е да успеем да възстановим диалога между основните фактори в Европа и турската страна. Това коментира за сутрешния блок на Нова телевизия началникът на кабинета на премиера Бойко Борисов Румяна Бъчварова преди срещата между лидерите на ЕС и президента на Турция Реджеп Ердоган. „Работим за тази среща доста отдавна. Спокойни и доволни сме, че успяхме да свършим огромната работа преди самото събитие“, посочи тя.  „Фактът, че всички тези страни се съгласиха да участват в тази среща, означава, че инициативата на българското председателство е за възстановяване на диалога и да подобри взаимоотношенията между трите институции“, смята Румяна Бъчварова.  По думите й от Брюксел уверяват, че самото провеждане на срещата е голям успех за Съюза. „Ако диалогът протече по конструктивен начин, това е стъпка напред“, посочи тя.  Според нея е много важно да се запази добрият тон и да се постигне едно взаимно разбиране. Една от конкретните теми ще е парите за бежанци. „В Брюксел не отричат тези суми да бъдат изплатени възможно най-скоро. Може да се очаква поставянето на този въпрос“, смята Бъчварова.  За първи път България има толкова значима политическа роля в европейската политика. Началникът на кабинета на премиера коментира и думите на БСП по повод изказването на Ердоган за „душевните граници, които стигат до Кърджали“.  По думите на Бъчварова да се поставя в този ултимативен тон е политически некоректно и нелепо. „Мисля, че е нелепо БСП да вкарва в този важен европейски контекст такъв въпрос. Това е проява на политическо неразбиране“, смята тя. ", "date": "2018.03.26", "title": "И Бъчварова се включи от Евксиноград заради срещата между Европа и Турция"}
{"url": "https://www.blitz.bg/politika/anton-kutev-se-nakhvrli-vrkhu-diplomatsiyata-ni-i-premiera-predi-sreshchata-vv-varna_news588750.html", "text": "Депутатът от БСП Антон Кутев коментира с остри реплики предстоящата среща във Варна между Турция и ЕС и българското участие в нея. В сутрешния блок на bTV той заяви, че „изобщо няма да ни има там“. „Ясно е, че има два проблема, които трябва да бъдат поставени. Единият от тях е възможността за обезщетение на тракийските бежанци. И вторият е това по какъв начин се отнася Ердоган“, коментира Кутев.     „Дали трябва да ги постави с една или с друга строгост и острота, е друг въпрос. Това е въпрос на дипломация. Аз не вярвам Борисов да разбира каквото и да било от дипломация“, добави Кутев.     По думите му, президентът Румен Радев е „единствената ни надежда“ по отношение на външната политика, той е единственият човек, който има адекватни послания.     „Само след 3 месеца изтича председателството и това ще бъде най-тежкият момент в кариерата на Борисов, защото ще трябва да отговаря на въпроси. В момента седи и вдига пушилка около себе си. Прави се, че прави някакви неща“, смята червеният депутат.     Според него, освен ремонта на НДК и плочките, нищо няма да остане от българското председателство на Съвета на Европа.     На въпрос на водещия дали проблеми като Шенген, отварянето на трудовия пазар и атомната енергетика могат да бъдат решени на предстоящата среща във Варна, Кутев отговори: „Ако не могат да бъдат решени на този форум, кой може да ги реши? И изобщо, защо ни е льохман за министър-председател, ако не може да ги реши? Извинявам се за израза“.     Той изрази съмнение, че България би станала член на ЕС с този министър-председател и с този външен министър. „Според мен, дипломацията ни в момента е най-беззъбата и най-невъзможната“, добави той.     По отношение на сделката за ЧЕЗ Кутев беше категоричен, че държавата трябва да има контрол. „Като не промениш регулацията, сега седиш и викаш: „Аз не знам как се е продала“. Абе Борисов, ти си министър-председател, ти ако не знаеш как са ти продали най-голямото ЕРП в държавата, защо си министър-председател? Ами така, извинявам се, ама един ден ще му продадат гащите по този начин“, коментира той.    ", "date": "2018.03.26", "title": "Антон Кутев се нахвърли върху дипломацията ни и премиера преди срещата във Варна"}
{"url": "https://www.blitz.bg/politika/yunker-i-tusk-katsat-ss-smeseni-chuvstva-vv-varna-eto-kakvi-sa-opaseniyata-im_news588783.html", "text": "На пресконференция председателят на Европейския съвет Доналд Туск изрази опасения относно предстоящата среща в турския президент във Варна. Той подчерта, че с Турция трябва да се търси диалог, съобщава БНР. „Наясно съм, че срещата няма да бъде лека. ЕС е обезпокоен не само от ситуацията в Източното Средиземноморие и Егейско море. Във Варна ще бъдат обсъдени и други, сложни въпроси, в това число и действията на Турция в Сирия. Все пак ние сме съседи и трябва да намерим начин да разговаряме открито и да си сътрудничим в области от взаимен интерес“, коментира Туск.     И председателят на Европейската комисия Жан-Клод Юнкер не скри резервите си, но добави, че е необходимо сътрудничество с Турция.     „Гледам на тази среща със смесени и разнообразни чувства, защото масата от конфликти между Турция и ЕС не престава да нараства. Ние обаче ще имаме откровен и открит разговор с президента Ердоган, без да крием несъгласията си с Турция, като в същото време ще изразим желание за засилване на сътрудничеството“, обясни той.     Подкрепа за предстоящите разговори България получи и от германския канцлер Ангела Меркел.     „Приветствам изрично инициативата на българския министър-председател Бойко Борисов, заедно с председателите на Европейската комисия и на Съвета, да се срещне с президента на Турция и открито да говори по всички нерешени въпроси, защото имаме нужда от подредени отношения с нашия съсед, за да можем да решаваме проблемите, които възникват“, каза по повод българската инициатива канцлерът Ангела Меркел.     Във Варна вече са първият дипломат на Турция – Мевлют Чавушоглу и министърът по европейските въпроси и главен преговарящ с Европейския съюз – Йомер Челик.     Това ще е четвъртата среща на високо равнище между Европейския съюз и Турция от 2015 година насам. Досегашните разговори бяха посветени на постигането на споразумение за ограничаване на бежанския поток от Близкия изток към Европа.     През февруари по време на конференцията по сигурността в Мюнхен премиерът на Турция – Бинали Йълдъръм заяви: „Турция гарантира мира и благоденствието в Европа, защитавайки я от мигрантите. Имаме много успешно споразумение както с ЕС, така и с България. Продължаваме да изпълняваме задълженията си – мигрантите да не преминават от Турция към България“.     Йълдъръм заяви, че страната му отново ще изтъкне ролята, която има за възпиране на бежанския поток. „Искаме и Европа да има повече разбиране за нашата ситуация и затова какво ние правим за Европа по отношение на мигрантите. И като член на НАТО, също така очакваме нашите партньори да разберат и да оценят колко чувствителна е нашата позиция и нашата ситуация в момента“, каза премиерът на Турция Бинали Йълдъръм.     Турските бизнес среди очакват след разговорите да има повече яснота по въпросите за безвизово пътуване, напредък в преговорите за осъвременяване на Митническия съюз, цифровата икономика, енергетиката, правовата държава и правата на човека.     „Очертава се много тежка среща, защото отношенията са крайно влошени. Що се касае до това, което българските граждани трябва да знаят, е, че тези открити канали за диалог целят едно единствено нещо – това е да потвърдим втория транш и второто споразумение за тези над 3,5 милиона мигранти да останат в Турция и да гарантираме външната си граница“, каза и българският премиер Бойк Борисов.     „Това е една изключително тежка и изключително натоварена с очаквания, и в същото време с напрежение среща. Това ще бъде едно много тежко изпитание за всички нас“, каза още той.", "date": "2018.03.26", "title": "Юнкер и Туск кацат със смесени чувства във Варна – ето какви са опасенията им"}
{"url": "https://www.blitz.bg/politika/zhurnalist-posochi-prvata-dobra-novina-ot-sreshchata-es-erdogan-vv-varna_news588735.html", "text": "Това е четвъртата поредна среща в рамките на това споразумение. Еуфорията е малко повече. Това заяви в ефира на \"Здравей, България\" Илхан Андай - собственик на сайта \"24 родопи\", коментирайки днешната среща във Варна между лидерите на ЕС и Ердоган. \"Ако се търси добра новина за България, то тя вече е факт. Каквото и да стане довечера, Ердоган по-вероятно да насочи бежанци евентуално през Гърция, но не и през нас\", добави той.  В студиото бе и експертът по сигурността Йордан Божилов \"Споразумението с Турция предвижда не само изплащане на едни пари. Тази среща ще покаже къде има допирни точки между Европа и Турция\", каза той.   \"Европа и Ердоган имат различни оценки и различен дневен ред. Иска ми се да се поставят всички въпроси на масата. Трябва да се постави въпросът за сигурността и този за човешките прави\", каза Божилов.  Според Андай балансът на срещата ще се постигне, когато се включи Бойко Борисов.  Една такава реторика е притеснителна, да не говорим, че не съответства на нормите. Европа като общност както и отделните страни трябва да поставят всички въпроси пред Ердоган. Важно е на такива срещи България да може да изгради позицията си и да представи своите проблеми като принципни\", каза Божилов. ", "date": "2018.03.26", "title": "Журналист посочи първата добра новина от срещата ЕС - Ердоган във Варна"}
{"url": "https://www.blitz.bg/politika/blits-tv-prezidentt-radev-posochi-koe-e-naistina-vazhno-za-balkanite-snimki_news588802.html", "text": "За Балканския полуостров и Западните Балкани е от изключителна важност свързаността – транспортна, дигитална, енергийна. Словения и България дават един изключително добър пример в тази насока. Това каза президентът Румен Радев по време на пресконференция след срещата си със словенския си колега Борут Пахор, коментирайки откритата вчера директна авиолиния София – Любляна, предаде агенция „Фокус”. Държавният глава Румен подчерта, че директната въздушна връзка между двете столици ще даде нов тласък в туризма, което, според него, е важна предпоставка за развитието на икономическите отношения между двете страни. „Споделихме важни моменти от нашите двустранни отношения. За нас е от съществена важност опитът на Република Словения в постигането на един от най- високите темпове на икономически ръст в ЕС, в осигуряването на висок стандарт и качество на живот на словенските граждани”, подчерта държавният глава.     Президентът Радев припомни, че миналата година страната ни е отбелязала 25 години от установяването на двустранните дипломатически отношения между България и Словения. „Българи и Словения са не само партньори и съюзници в рамките на НАТО и ЕС, ние споделяме сходен исторически опит и традиции. С президента Пахор се обединихме от мнението, че между нашите две страни съществува регулярен и пълноценен политически диалог на различни нива. Той е добрата предпоставка за развитието на нашите отношения във всички останали области – икономика, образование, култура, туризъм и инвестиции. Нашите културни и образователни връзки са солидна основа на нашите отношения”, подчерта президентът Румен Радев.     „България и Словения са от двете страни на крехкия региона, наречен Западни Балкани. Много е важно от тези две страни да има държави, които допринасят за стабилността и сигурността на региона, както и да дават личен пример в положителното развитие на своите двустранни отношения”, допълни още той. Президентът Румен Радев подчерта, че на срещата между двамата е обсъдено и евентуалното членството ни в Шенген, за котето страната ни получава подкрепа от Словения.        ", "date": "2018.03.26", "title": "БЛИЦ TV: Президентът Радев посочи кое е наистина важно за Балканите (СНИМКИ)"}
{"url": "https://www.blitz.bg/obshtestvo/kevork-kevorkyan-chupi-rekordi-vv-feysbuk_news588795.html", "text": "От началото на тази година страницата на Кеворк Кеворкян във Фейсбук се очертава като рекордьор по харесвания, установи проучване на БЛИЦ. Данните показват, че от 21 публикации само 4 имат под 5 хиляди харесвания, а близо половината от тях събират между 7 и 9 хиляди лайка.  Общо за периода, страницата на легендарния журналист и автор на Агенция БЛИЦ има средно по 6900 лайка за публикация.  Коментарите са средно по около 300 за публикация.      Най-много одобрение е получила публикацията  „Радев спомена бедняците“  - 18 хиляди лайка, 2184 споделяния и 575 коментара.  Много харесвани са били и публикациите  „Интервю набързо с Бойко“  – 9200 лайка, 2099 споделяния и 715 коментара;  Веднага след тях се подреждат: „Оставете Кирил, чуйте Ердоган“  – 8700 лайка, 3413 споделяния и 699 коментара; „Трети март – не успяха да го отровят“  – 9200 лайка, 1310 споделяния и 315 коментара; „Хайтов бил член на БКП“  – 8800 лайка, 1726 споделяния и 516 коментара.  В предишните две години хитове на страницата бяха: „От Апостола до Берлин“  - 11 289 харесвания, 9200 споделяния и 854 коментара.  Този текст достигна до 1 милион и 105 хиляди души и ангажира 213 хиляди читатели!  Голям успех имаше и текста  „Стига сте се правили на луди“:  11 800 харесвания, 4184 споделяния и 447 коментара.  Той бе прочетен от 104 хиляди души.  От началото на тази година текстовете, които предлага страницата, са достигнали /organic/ до над 3 милиона и 300 хиляди души.  Най-четени текстове са: „Интервю набързо с Бойко“  - 64 хиляди читатели; „Глупости от мърши“  - 53,6 хиляди; „Оставете Кирил, чуйте Ердоган“  - 53,5 хиляди; „Радев спомена бедняците“  - 46 хиляди.  Средно за периода – по 29 хиляди читатели на публикация.  Успех имат и видео-свидетелствата, които предлага страницата на Кеворкян:  Ванче Михайлов има 164 хиляди гледания, Емил Димитров – 150 хиляди, Невена Коканова – 252 хиляди гледания с 10 900 хиляди лайка.  Интересът към страницата е доста необичаен, защото в нея се срещат единствено сериозни текстове, липсва типичният за Фейсбук обмен на лична или лековата информация.    Това подсказва, че публиката все още е жадна за сериозни четива, както и за срещи със знаменити личности – доказателство за това е откликът на видеосюжетите от архива на Кеворк.  А коментарите свидетелстват, че аудиторията на страницата в голяма степен е критично настроена към случващото се у нас.       ", "date": "2018.03.26", "title": "Кеворк Кеворкян чупи рекорди във Фейсбук!"}
{"url": "https://www.blitz.bg/politika/ekaterina-zakharieva-ot-varna-s-komentar-dali-erdogan-shche-tropa-po-masata-i-kakvo-tseli-bsp-s-atakite-po-borisov_news588731.html", "text": "Фактът, че срещата във Варна се коментира означава, че българските граждани осъзнават колко е важна. Това коментира от морската столица пред bTV външният министър Екатерина Захариева. „По време на Съвета на външните министри всички колеги поздравиха България за тази среща и подчертаха колко е важна тя за нормализиране на диалога с Турция“, разкри Захариева.     „Въпреки обтегнатите отношения с Кипър, с Гърция, всички лидери са възложили голямо доверие на нашия премиер за това тази среща да даде тласък на нормализиране на диалога с Турция“, добави тя.     Относно твърденията на социалистите, че България няма да защитава националните интреси на тази среща, включително и по върпоса с тракийските българи, Захариева коментира: „Това е среща ЕС-Турция. Това не е двустранна среща. Аз съм убедена, че от БСП го знаят, но подвеждат българските граждани. Всеки път, когато нашият премиер има двустранни срещи, защитава интересите на България“.     Според нея, въпросът за обезщетяването на бежанците от Тракия се поставя „в контекста на политическите дивиденти. „Аз искам да попитам БСП от 1992 година са били в управлението, имали са и президент, защо не са го решили?“, постави въпроса Захариева. Тя изтъкна, че през есента ще има заседание на обща комисия, която ще се занимава с нерешените въпроси.     По думите ѝ, всичко това са „спекулации, които се опитват да изместят вниманието от успехите на българската външна политика“. „Разбира се, нормализиране на отношенията ЕС-Турция отговаря на българските интереси“, добави тя. Захариева уточни, че турската страна поставя въпроси, свързани с българските изселници в Турция.     На въпрос дали турският президент „ще тропа по масата“ във Варна, тя отговори: „Попитайте Ердоган. Надявам се да не тропа, надявам се да бъде диалог“.  Какво България ще спечели от тази среща външният министър обобщи така: \"Сигурност, продължаване на споразумението за бежанците, така че да няма натиск по българската граница\".    ", "date": "2018.03.26", "title": "Екатерина Захариева от Варна с коментар дали Ердоган ще тропа по масата и какво цели БСП с атаките по Борисов"}
{"url": "https://www.blitz.bg/analizi-i-komentari/bivsh-poslanik-v-ankara-erdogan-si-markira-teritorii-shche-se-opita-da-zashchiti-vsichki-svoi-iskaniya-vv-varna_news588722.html", "text": "Въпросът е всеки от своята позиция да говори. Съвсем ясно е, че Турция си защитава своите собствени интереси и много рядко държи сметка за съюзническите си отношения. Това каза в сутрешния блок на bTV бившият български посланик в Анкара Петър Воденски по повод предстоящата среща на Турция с Европейския съюз във Варна. По думите на Воденски, Ердоган си маркира територии – „не само за своите партньори, с които ще говори във Варна, но и във вътрешен план“.     „Очевидно е, че ще опита да защити всички свои позиции – парите за това, че държи бежанците, за продължаване на преговорите за ЕС, за това, че европейските правителства и особено САЩ въоръжават кюрдските сили“, посочи бившият посланик. Той изтъкна, че само преди дни турските сили превзеха сирийския град Африн, където е намерено много оръжие. „Да видим дали няма да има някое българско производство“, изтъкна той.     „Тези душевни граници, които той изрази – от Албания до Китай, не са само изявления в страни като Гърция, Кипър, Сирия“, коментира Воденски изказванията на Ердоган.     „Въпросът с тракийските българи е поставян“, каза още бившият посланик. Групата за нерешените въпроси между България и Турция се е събрала за последно при Кристиан Вигенин като външен министър. „Тази група не се събира. Ние каним турската страна, тя отказва да се отзове на нашата покана за такива преговори“, обясни Воденски.     Относно днешното събитие във Варна той прогнозира: „Трудна среща ще бъде. Все пак е по-добре дипломация и разговори да се водят, отколкото да се говори само по медиите или, не дай си боже, да се стигне до горещи конфликти“.    ", "date": "2018.03.26", "title": "Бивш посланик в Анкара: Ердоган си маркира територии – ще се опита да защити всички свои искания във Варна"}
{"url": "https://www.blitz.bg/politika/yunker-iskame-turtsiya-da-bde-strategicheski-partnor-na-es-video_news588973.html", "text": "\"Много съм щастлив, че успявам, надявам се, че е така, да допринеса за климат на доверие между ЕС и Турция\", заяви по време на пресконференцията след срещата ЕС - Турция председателят на ЕК Жан - Клод Юнкер. \"Понякога ми се налагаше да ставам, да се разхождам из стаята, тази част от срещата няма да разказвам\", допълни той. Турският народ е един велик народ, често много смел и към когото изпитвам голямо уважение и възхищение, обясни Юнкер.  Юнкер твърди, че с 87% е намалял броят на мигрантите към ЕС, което по думите му доказва, че когато трябва да даде пример за солидарността си, Турция полага усилия.  Председателят на Европейската комисия Жан-Клод нарече срещата \"полезна и добра\".  Какво каза турския президент Ердоган може да видите  ! , но направи и  .", "date": "2018.03.26", "title": "Юнкер: ​Искаме Турция да бъде стратегически партньор на ЕС ​(ВИДЕО)"}
{"url": "https://www.blitz.bg/svyat/pkhenyan-prizova-sashch-promenete-povedenieto-si-za-da-ima-mir_news588934.html", "text": "Северна Корея призова САЩ да изяснят позицията си и да покажат \"сериозно отношение\", за да допринесат за поддържане на мира и стабилността на Корейския полуостров, информира \"Ройтерс\". Директорът на севернокорейския Институт за национално обединение и заместник-председател на Върховното народно събрание заяви, че страната му се стреми към изграждане на \"справедлив и мирен нов свят, свободен от агресия и война\".\"Сега е времето да се сложи край на остарялата американска враждебна политика към КНДР и на безполезните ходове на санкции и натиск\", призова представителят. ", "date": "2018.03.26", "title": "Пхенян призова САЩ: Променете поведението си, за да има мир"}
{"url": "https://www.blitz.bg/svyat/tereza-mey-agresiyata-na-rusiya-e-zaplakha-za-zapada_news588949.html", "text": "\"Все по-агресивното\" поведение на Русия е заплаха за колективната сигурност на Запада. Това заяви британският премиер Тереза Мей пред парламента, цитирана от световните медии.Мей подчерта, че  18 държави са обявили , че ще експулсират повече от 100 руски шпиони в отговор на случая \"Скрипал\".  САЩ, Канада, Украйна и  14 страни членки на ЕС се присъединиха към Обединеното кралство  след отравянето на бившия руски шпионин Сергей Скрипал. Министър-председателят каза пред Камарата на общините, че  действията са \"най-голямото колективно експулсиране на руски разузнавачи в историята \".", "date": "2018.03.26", "title": "Тереза Мей: Агресията на Русия е заплаха за Запада"}
{"url": "https://www.blitz.bg/svyat/haaretz-turtsiya-i-rusiya-namerikha-v-zapada-obshch-vrag_news588951.html", "text": "Уредената среща във Варна между европейски и турски чиновници трябваше за пореден път да се опита да изглади някои разногласия между Турция и Запада, писа британския експерт Саймън Уолдмън в израелското издание Haaretz в публикацията си There's No Point in Europe Trying Again With Turkey. It Just Can't Compete With Putin. Според автора, Турция и Европа „едва ли в близко време ще се помирят”, защото освен многото нерешени въпроси между тях, те имат съвършено различни приоритети и различни „стратегически ориентири”. За това не е чудно, че те постоянно се карат.     Анкара има съвършено други главни заплахи за сигурността: това не е ИД, не са Иран и Русия, а по скоро Кюрдската работническа партия с нейната сепаратистка ориентация и агресивна дейност в Анадола. Друга главна заплаха е движението на Гюлен.     Според Ердоган, Европа и Америка се разглеждат като врагове, като страни, които сътрудничат с терористите (ПКК) и поддържат опита за преврат през юли 2016 г. Западът е главната заплаха за сигурността на Турция след ПКК и движението на Гюлен. Именно затова след 2016 г. Анкара „заигра” с Владимир Путин, въпреки намесата в работите на Украйна и окупацията на Крим.     Както твърди Саймън Уордмън, Анкара не само счита, че Москва е „доминираща държава” в своя регион, но и счита, че и на двете страни противник е Западът.     Стратегическите интереси на Турция и Запада са в „диаметрално противоположни направления”. И двете страни имат различни врагове и, като следствие, различни съюзници, обобщава Уолдмън.    Превод и редакция: БЛИЦ    ", "date": "2018.03.26", "title": "Haaretz: Турция и Русия намериха в Запада общ враг"}
{"url": "https://www.blitz.bg/politika/erdogan-blagodari-na-priyatelya-si-borisov-i-sobshchi-kakvo-shche-se-sluchi-mezhdu-turtsiya-i-evropeyskiya-syuz-video_news588966.html", "text": "Искам да ви поздравя с най-сърдечни чувства. За мен е изключително удоволствие да бъда във Варна за срещата Турция - ЕС. Благодаря на моя приятел г-н Борисов, който ме покани тук. Това заяви турският президент Реджеп Ердоган след срещата между него, евролидерите и министър председателят на България Бойко Борисов. \"Надяваме се периодът на лоши отношения между Турция и ЕС да е останал в миналото.   В предходните ни срещи с ЕС обсъдихме стъпките, които трябва да се направят за да се подобрят отношенията ни. Турция изпълнява своите ангажименти в борбата с тероризма и с бежанците\", заяви още той.   Турският президент подчерта, че ще поиска от европейските представители да изпълнят дадените обещания по мигрантското споразумение от 18 март 2016 г. и да се набележат конкретни стъпки, които предстои да бъдат предприети.   \"Броят на бежанците в Турция стига до 4 милиона\" каза Ердоган и за пореден път подчерта, че Анкара очаква да получи и втория транш от обещаните от ЕС 3 млрд. евро за справяне с мигрантската вълна.  До момента южната ни съседка е получила само 1,8 млрд. от общата сума.  „Час по-скоро трябва да бъде финализирана работата по либерализирането на визовия режим за нашите граждани. Това не бива да се превръща в политически въпрос и нашите граждани не трябва да губят доверието си в ЕС\", подчерта турският президент.    ", "date": "2018.03.26", "title": "Ердоган благодари на приятеля си Борисов и съобщи какво ще се случи между Турция и Европейския съюз (ВИДЕО)"}
{"url": "https://www.blitz.bg/svyat/bloomberg-kitay-shche-dominira-nad-sashch-do-2032-godina_news588898.html", "text": "Големите икономики в Азия ще продължат да растат и през 2018 - и заедно с тях ще расте и тяхната значимост, пише Bloomberg, цитиран от money.bg. След по- малко от десетилетие регионът ще доминира що се отнася до размер. Доклад на Центъра за икономически и бизнес изследвания в Лондон прогнозира, че Индия ще изпревари Великобритания и Франция по размер на брутния вътрешен продукт и ще се превърне в петата най-голяма икономика в света. Още през 2027 пък ще изпревари и Германия и ще достигне трета позиция.  През 2032 три от четирите най-големи икономики ще са азиатски - Китай, Индия и Япония, а дотогава Поднебесната империя ще изпревари и САЩ като номер едно в света. Центърът смята още, че Индия няма да се спре, след като изпревари Германия. Във втората половина на века страната ще изпревари и Китай и ще се превърне в най-голямата икономика в света. До 2032 година Южна Корея и Индонезия също ще влязат в топ 10, изпреварвайки Италия и Канада.", "date": "2018.03.26", "title": "Bloomberg: Китай ще доминира над САЩ до 2032 година"}
{"url": "https://www.blitz.bg/svyat/megan-markl-e-znaela-e-shche-se-omzhi-za-khari-mnogo-predi-da-go-poznava-video_news588887.html", "text": "Много фенове на принц Хари и Меган Маркъл вярват, че срещата на внука на Елизабет II и американската актриса е съдба. Меган наистина бързо влезе в ролята на бъдещата съпруга на принца и изглежда сякаш тя се е готвила за нея цял живот. И може наистина съдбата да има пръст. Изненадващо преди ден в мрежата се появи видео, в което малката Меган играе кралицата на Англия. Видеоклипът е заснет през 1990 г., на рождения ден на приятеля на Маркъл – Нинаки Приди.„Играхме сцената, която се наричаше „Ваше Кралско Височество“, а главната роля бе на Меган. Всичко това е много забавно, като се има предвид какво се случва в нейния живот“, заяви Приди пред Daily Mail.  Наскоро се появи и училищна пиеса с Кейт Мидълтън, в която тя буквално пророкува сватбата си с Уилям. Сватбата на принц Хари и Меган Маркъл ще се състои на 19 май в параклиса „Свети Георги“ в замъка Уиндзор. След сватбата Меган най-вероятно ще получи титлата на херцогиня на Съсекс.", "date": "2018.03.26", "title": "Меган Маркъл е знаела, е ще се омъжи за Хари много преди да го познава! (ВИДЕО)"}
{"url": "https://www.blitz.bg/obshtestvo/na-zhivo-valentin-radev-i-mladen-marinov-s-izvnredno-poseshchenie-v-burgas_news588882.html", "text": "Вътрешният министър Валентин Радев пристигна този следобед в Бургас. След минути Радев, придружаван от главсекът на МВР Младен Маринов, ще се срещнат с бургаските медии. Поводът е годишният отчет за дейността на ОД на МВР в Бургас, предава Флагман. Радев ще посочи дали е доволен от работата на полицаите в една от най-натоварените дирекции в страната.   ", "date": "2018.03.26", "title": "НА ЖИВО: Валентин Радев и Младен Маринов с извънредно посещение в Бургас"}
{"url": "https://www.blitz.bg/svyat/ambitsii-ukrayna-shche-szdava-patrulna-politsiya-v-krim_news588699.html", "text": "Властите в Киев активно разработват проект по създаване на патрулна полиция на Крим, съобщи RT. До края на 2018 г. се планира напълно да се окомплектоват подразделенията, заявил първият заместник на Националната полиция на Украйна Вячеслав Аброскин. Кръгът около президента Порошенко е убеден, че ще могат да си върнат полуострова. В Крим наричат подобни инициативи поредната проява на корупция и отбелязват, че създаването на новата структура е „златна мина” за украинския елит, който ще изписва огромни бюджетни средства за несъществуваща дейност.     Коментирайки инициативата на вътрешния министър Арсен Аваков, вицепремиерът на правителството в Крим Дмитрий Полонский, че полуостровът, където ще патрулират полицаите, вероятно „ще бъде нарисуван в центъра Крешчатик” ( булевард в центъра на Киев). По него дори щяла да патрулира единствената останала патрулна кола. /  БЛИЦ    ", "date": "2018.03.26", "title": "Амбиции: Украйна ще създава патрулна полиция в Крим"}
{"url": "https://www.blitz.bg/svyat/tayms-oglasi-senzatsionen-i-neizvesten-dosega-fakt-za-otravyaneto-na-skripal-i-dshcherya-mu-politsiyata-ne-komentira_news588845.html", "text": "Бившият руски разузнавач Сергей Скрипал и дъщеря му Юлия са включвали през 4 часа GPS-a на телефоните си в деня, в който били открити в безсъзнание в английския град Солсбъри. Това съобщава „Таймс“. Тези действия биха могли да позволят на 66-годишния Скрипал и 33-годишната Юлия да си уговорят тайна среща, се казва в статията. Английската полиция е отказала да коментира тези подробности докато тече разследването.     Според оповестените данни, на 4 март в 9.15 ч. местно време семейство Скрипал посетили гробището, където била погребана жената на Сергей. След това в 13.30 ч. паркирали пред заведение в Солсбъри и влезли вътре.     Информацията за използването на мобилните им телефони е предоставена на следствието от доставчиците на мобилни услуги. Превод: БЛИЦ    ", "date": "2018.03.26", "title": "„Таймс“ огласи сензационен и неизвестен досега факт за отравянето на Скрипал и дъщеря му, полицията не коментира"}
{"url": "https://www.blitz.bg/svyat/otbita-ataka-na-id-kray-meyadin-vreme-e-damask-da-prochisti-yugoiztochniya-kray-na-provintsiya-deyr-ez-zor-karta_news588701.html", "text": "Според информация на ливанския портал Al-Masdar News, терористи от ИД извършили атака срещу позиции на правителствени войски в района на Дейр ез-Зор. Това отново потвърждава, че SDF и досега не контролират югоизточната част на провинцията. Кюрдите не контролират ситуацията на източния бряг на Ефрат, независимо от активната подкрепа от страна на САЩ. Още в края на февруари край град Хаджин кюрдите понесли сериозни загуби в боеве с ИД.  Малко по-късно американската коалиция извършила масирани бомбардировки в района на Хаджин и нефтеното поле Ал-Милх. Това също е косвено свидетелство, че кюрдите са напуснали тази територия.     Според карта на военните действия, представена от руския Генщаб, този район се намира под контрола на отряди на източните племена на Ефрат, които симпатизират на ИД. /  БЛИЦ    ", "date": "2018.03.26", "title": "Отбита атака на ИД край Меядин: Време е Дамаск да прочисти югоизточния край на провинция Дейр ез-Зор (КАРТА)"}
{"url": "https://www.blitz.bg/svyat/erdogan-obyavi-nachaloto-na-voenna-operatsiya-protiv-kyurdite-v-irak_news588821.html", "text": "Ердоган обяви началото на военна кампания в Северен Ирак, която е насочена против кюрдската партия ПКК, съобщи ливанската агенция AMN. Удари щели да бъдат нанасяни в района на Синджар в Иракски Кюрдистан. Досега Турция не напредваше в дълбочина на страната и се въздържаше от активни бойни действия, поради ангажираността в сирийския кантон Африн.  / БЛИЦ    ", "date": "2018.03.26", "title": "Ердоган обяви началото на военна операция против кюрдите в Ирак"}
{"url": "https://www.blitz.bg/svyat/oshamarikha-makedonski-partien-lider-na-ploshchada-v-skopie_news588796.html", "text": "Македонски депутат и лидер на Либералнодемократическата партия (ЛДП) Горан Милевски е бил нападнат на площад в Скопие, съобщава македонският „Вечер“. Милевски е бил шамаросан няколко пъти от неизвестен нападател в неделя следобед, а за случая е била уведомена полицията. Депутатът е потърсил и лекарска помощ. Министерството на вътрешните работи на Македония потвърди информацията. Предприети са мерки за изясняване на този случай.     ЛДП е част от коалицията около управляващия Социалдемократически съюз на Македония, който на 14 март гласува закон за употреба на езиците, с който албанският би трябвало да се превърне във втори официален език в страната.    ", "date": "2018.03.26", "title": "Ошамариха македонски партиен лидер на площада в Скопие"}
{"url": "https://www.blitz.bg/svyat/dzhikhadisti-kovarno-premetnali-moskva-i-damask-na-pregovori-ruskata-aviatsiya-im-otmstila-zhestoko_news588229.html", "text": "Преди седмица по инициатива на терористичната групировка „Джейш ал-Ислам” (Армия на исляма) започнали преговори със сирийските власти при посредничество на руснаците за примирие в най-северния „котел” в Източна Гута. Преговорите вървели изключително трудно, но все пак двете страни се договорили за евакуация на ислямистите в Идлиб и предаване на анклава Дума под контрола на сирийската армия. В замяна Дамаск изпратил два хуманитарни конвоя с продоволствие, медикаменти и предмети от първа необходимост за жителите на региона.     След получаването на помощта реториката на ислямистите рязко се променила. Те започнали да издигат нови неизпълними искания, след което позициите на армията били атакувани на юг от Дума от големи сили на метежниците. Освен това те свалили сирийски бомбардировач Су 24 (МиГ-29 – БЛИЦ).     Армията отразила всички атаки на противника и си върнали загубения град Сакба. В операцията ислямистите понесли поражение и се прибрали в Дума да си „ближат раните”.     Руското командване обаче решило да не оставя това вероломство ненаказано. Цитаделата на „Джейш ал-Ислам” била подложена на опустошителни бомбардировки. При ударите по базите и опорните точки на метежниците в Дума руските ВКС използвали касетъчни и запалителни боеприпаси, предизвикващи многобройни пожари.     Сега около този анклав се събират сили на сирийската армия, освободили се след капитулацията на „Харакат Ахрар аш-Шам” в Хараста и прекратяване на огъня в Айн Тарма. Подразделения на дивизията „Tiger Forces” започнали да се съсредоточават в околностите на Дума. Интересно е колко пленници ще бъдат взети.    Превод и редакция: БЛИЦ", "date": "2018.03.26", "title": "Джихадисти коварно „преметнали” Москва и Дамаск на преговори, руската авиация им отмъстила жестоко"}
{"url": "https://www.blitz.bg/obshtestvo/strakhovita-versiya-za-pozhara-v-mola-v-kemerovo-postradali-razkrikha-uzhasyavashchi-neshcha-video_news588727.html", "text": "Помещенията в търговско-развлекателния център \"Зимная вишня\" в руския град Кемерово са били облицовани с горима пластмаса, което е допринесло за смъртта на хората при пожара там. Според източници от спасителните служби облицовката и изолацията са отделили отровен дим, четири вдишвания от който са били достатъчни, за да се получи смъртоносно отравяне, пише БГНЕС.  По последни данни при пожара, възникнал в неделя, са  загинали 37 души, над 40 са потърсили медицинска помощ ,  издирват се още 64 души.   Очевидци на пожара  в търговския център  разказват подробности за трагедията.  Анна Заречнева, която била заедно с роднини в една от кинозалите, пише в Instagram, чe никой не е организирал евакуацията на хората, противопожарната сигнализация не се задействала.     \"Някъде в средата на прожекцията вратата се отвори и в светлината, идваща от фоайето, се раздаде вик \"Пожар! Пожар!\" Не прекъснаха прожекцията, така и не запалиха светлините в залата. Нямаше сигнализация. Тълпата се втурна през една тясна врата. Втори изход по някаква причина не бе отворен (а и имаше ли такъв?) А и второто крило на тази врата не бе отворено\", пише тя.     Според Заречнева  в търговския център е започнала паника  - хората бързали да се спуснат надолу, при което възниква блъсканица.     Тя разказва, че някои от хората в мола, като разбрали, че в една от залите са останали деца, са се опитали да стигнат до тях. Но гъстотата на отровния дим е била такава, че не е можело да се диша. Опитът да се стигне до децата се оказа напразен\", отбелязва тя.     Друг посетител - Павел Андросов - също отбелязва  отсъствието на сигнал за пожар и бездействието  на персонала на центъра. \"Ако бе сработила пожарната тревога, никой нямаше да пострада, аз разбрах за пожара едва когато се обърнах на втория етаж и видях всичко в дим и едва тогава тръгнах да излизам, а тези, които бяха в сауната или в киното? Аз бях в зоомагазина, там дори охранителят не предупреди никого, добре че някой започна да крещи, иначе щеше да има още жертви\", казва Андросов.     Друг свидетел на трагедията е Дмитрий Хорошавцев, който в интервю за kp.ru отбелязва, че вратите на кинозалите, оказали се в епицентъра на пожара, са били блокирани и  хората не са могли да се измъкнат . \"Хората разбиваха прозорците и скачаха. Никой не предупреди за пожара от администрацията, нямаше никакви сирени, въобще нищо. И дори  аварийният изход на първия етаж се оказа затворен . И досега не мога да разбера как успяхме да се измъкнем от огнения капан\", разказва той за преживяното.  Сигналът за задимяване в  четириетажния мол \"Зимная вишна\"  е получен през деня в неделя. Пожарът продължава да гори и до момента. Все още  спасителни екипи нямат достъп до три киносалона и игрална зала . Конструкцията на сградата е повредена от високата температура, по всяка вероятност ще бъде съборена.     Според една от версиите  пожарът е започнал от детска игра с огън в игрална зала край батут , обезопасен с дунапренови частици, които пламнали като барут.     Подготвя се обявяването на траур за жертвите, властите започват проверки в другите молове в региона. Трима души от собствениците и управляващия екип на търговския център са арестувани във връзка с пожара. ", "date": "2018.03.26", "title": "Страховита версия за пожара в мола в Кемерово, пострадали разкриха ужасяващи неща! (ВИДЕО)"}
{"url": "https://www.blitz.bg/svyat/pokazakha-na-video-novoto-amerikansko-akustichno-lazerno-orzhie_news588702.html", "text": "Американски учени създадоха прототип на акустично оръжие. Устройството, което използва лазерно излъчване за създаването на силни шумове, беше представено в лабораторията за несмъртоносно оръжие на Пентагона. Пушката възпроизвежда звуци до 150 децибела.  Според информацията на Defense One звуците не се явяват смъртоносни за хората, но могат да го дезориентират за известно време.   Оръжието се състои от два лазера. Първият създава светкавица с фокусирана светлина, което води до създаването на плазмена топка. Вторият удря със светлинна вълна в полученото плазмено поле, което води до силен звук и ярка светкавица. Превод и редакция: БЛИЦ     ", "date": "2018.03.26", "title": "Показаха на ВИДЕО новото американско акустично лазерно оръжие"}
{"url": "https://www.blitz.bg/svyat/sauditska-arabiya-e-otrazila-masiran-raketen-udar_news588703.html", "text": "Командването на арабската коалиция, възглавявана от Рияд, разказа за прехващането и унищожаването на седем ракети, изстреляни от привържениците на бунтовното движение \"Ансар Аллах\" (хусити) от Йемен. Това се съобщава от телевизионния канал Sky News Arabia. Както беше отбелязано от коалицията, от седемте балистични ракети, три са били изстреляни директно по Рияд. Не са предоставени данни за пострадали при обстрела.  Същевременно, според информацията на вестник \"Ашарк Ал-аусат\"(Asharq Al-awsat), след ударите на хуситите, един човек е бил убит и няколко други са били ранени. За починалия се съобщава, че той е гражданин на Египет и е починал след падането на обломките на една от ракетите върху неговата къща. Превод и редакция: БЛИЦ", "date": "2018.03.26", "title": "Саудитска Арабия е отразила масиран ракетен удар"}
{"url": "https://www.blitz.bg/svyat/vvs-na-sauditska-arabiya-sa-prikhvanali-raketa_news588695.html", "text": "Военновъздушните сили на Саудитска Арабия са прихванали ракета в района на столицата Рияд, съобщава телевизионният канал Al-Arabiya. Според информацията на тв канала,  ВВС са прихванали ракетата по-рано, преди да успее да се приземи. Инцидентът се е случил в североизточната част на Рияд. Превод и редакция: БЛИЦ", "date": "2018.03.26", "title": "ВВС на Саудитска Арабия са прихванали ракета"}
{"url": "https://www.blitz.bg/svyat/igri-v-obkrzhenieto-na-trmp-shche-izgonyat-li-sashch-ruski-diplomati_news588624.html", "text": "Десетки руски дипломати могат да бъдат изгонени от САЩ във връзка с отравянето на шпионина Сергей Скрипал. Според американски медии, решението вече е взето от Доналд Тръмп. Очаква се, че мерките спрямо Москва, съгласувани с европейските страни, да бъдат обявени в началото на идващата седмица. Според експерти, американската политическа върхушка води игра с решението за изгонването, задействащи и медиите. Такива стъпки ще деградират руско-американските отношения и ще увеличат напрежението в света, са уверени политолози.     The Washington Post: Тръмп възнамерява да изгони поне 20 руски дипломати, но според източници в Белия дом решението не е окончателно.     Bloomberg също съобщи, че Тръмп ще изгони 20 дипломати, но решението ще бъде официално обявено в понеделник, 26 март. То ще бъде координирано с европейците. Според заместника на прессекретаря на Белия дом Раджи Шах, Тръмп „винаги разглежда възможността да привлече Русия към отговорност в отговор на нейни враждебни действия.     Възможно е Тръмп все още да не е взел решение и още размисля, а медиите се опитват да му окажат натиск, считат руски експерти.     По информация от CNN, решението за изгонване на руските дипломати настоятелно е препоръчано от Съвета за национална сигурност на САЩ. Официалният представител на Държавния департамент Хезър Науърт също не изключва възможността за въвеждане на санкции.     По данни на The Times, над 20 европейски страни възнамеряват да изгонят руски дипломати по делото със Скрипал. Освен това Евросъюзът отзова от Москва своя посланик Маркус Едерер.     Bloomberg твърди, че преди изгонването на дипломатите американският лидер иска да се убеди, че и другите страни ще приемат аналогични мерки. Според експерти истината е противоположна: в ЕС чакат отговора на Вашингтон и ако той се въздържи, това ще е сигнал и за останалите.     Възможните санкции не са изгодни за Тръмп, тъй като няма да ме позволят да подобрява руско-американските отношения, твърдят други експерти.     Руски експерт не изключва, че мерките могат да бъдат козметични – например Белият дом може да изгони дипломати, на които им изтича мандатът за пребиваване в САЩ.    Превод и редакция: БЛИЦ    ", "date": "2018.03.26", "title": "„Игри в обкръжението на Тръмп”: Ще изгонят ли САЩ руски дипломати?"}
{"url": "https://www.blitz.bg/svyat/mnozhestvo-raneni-v-kataloniya-sled-sblstsi-mezhdu-protestirashchi-i-politsiyata-snimki_news588693.html", "text": "В Каталония, в резултат на сблъсъци между органите на реда и протестиращите, бяха ранени 50 души, съобщава телевизионният канал 24 Horas. Припомняме, че протестите бяха предизвикани от задържането в Германия на бившия лидер на испанската автономия Карлес Пучдемон. След това хиляди жители на Каталония излязоха на митинг.  Най-голям брой протестиращи се събраха в близост до сградата на представителството на испанското правителство в Каталония, германското консулство в Барселона, както и сградите на испанските правителствени служби в Тарагона, Лерида и Хирона.  Отбелязва се, че хората са хвърляли по полицаите бутилки, консервни кутии и запалки, наричали органите на реда предатели, докато настоявали да не се подчиняват на Мадрид.  В резултат на това, в Барселона 50 души получиха наранявания с различна степен, като двама души в Лерида също потърсиха медицинска помощ.  Превод и редакция: БЛИЦ", "date": "2018.03.26", "title": "Множество ранени в Каталония след сблъсъци между протестиращи и полицията (СНИМКИ)"}
{"url": "https://www.blitz.bg/obshtestvo/regioni/sobstvenikt-na-izterzanite-kone-progovori-vidyal-gi-za-posledno-predi-nova-godina-precheli-mu-snegt-i-postoyannite-proverki_news588761.html", "text": "Десетки коне бедстват, изоставени в Осоговската планина. Те се намират на поляните под връх Руен. От около 100-тина коня са оцелели само около 30. От пост в социалните мрежи на Венцислав Венков става ясно, че останалите лежат заринати под снега, паднали от глад. Вчера доброволци са им занесли храна, съобщава bTV. Хората описват гледката горе като потресаваща. По думите на Венцислав Венков конете са изоставени на произвола на съдбата от месец и половина на билото на планината.     „Покрай европроектите има доста коне в нашия балкан. За съжаление един недобросъвестен изпълнител на такъв проект си изоставени да умират”, каза спасителят Росен Димитров.     Доброволецът Елица Димитрова изтъкна, че животните са заплашени и от ниските температури, и от вълци. Тя разказа, че една от кобилите ще умре всеки момент, а малки кончета отказват да се хранят – знак, че краят им е близо.     „Разплакахме се, просто душата ти се свива. Ти виждаш едни измъчени животинки, хърбави, които едва си стоят на краката, треперят, други вече лежат в снега, умирайки“, разказа тя.     Собственикът на конете Петър Пищалов твърди, че е търсил животните, но не ги е намерил. „За последен път ги видях преди Нова година. Търсихме тези коне повече от месец и половина. Докато не падна снегът, съм продължавал да ги търся. Качват се хора нагоре, постоянно разпитвам дали са ги виждали”, заяви той.     „Това са моите коне, аз не мога да стоя безучастен. Благодарен съм на хората, които са качили храна. Отговорността си е моя, защото това са моите животни. В този снежен капан реално не са имали много шанс”, призна собственикът.     По думите му, ако някой е знаел от месец и половина, че животните са там, е трябвало да му каже.     Той обаче изтъкна, че това са каракачански коне, „които си живеят в планината традиционно от хилядолетия”. „Това не са някакви детски играчки. Конете са доста подготвени за зимата. Имало е случаи, когато коне са изкарвали зимата при подобни условия”, коментира той.     Пищалов призна, че получава субсидия за отглеждането на конете – годишно по 140 евро на животно. По думите му е имал около 70 коня. Според него обаче субсидията не е достатъчна за отглеждането на конете. „Ако човек разчита на тези пари, които трябва да вземе, той е обречен”, посочи той.     „Тази година заради тези субсидии ме скъсаха от проверки. Аз не мога да съм на 100 места едновременно”, допълни още Пищалов.     „Слава богу, че ги намериха”, каза още собственикът.     Той увери, че днес ще се качи с шейна в планината. „Ще се опитаме да прокараме пъртина. Взел съм лекарства и малко храна. Ще преценя обстановката и ще гледам да направя най-доброто за животните”, отбеляза той.    ", "date": "2018.03.26", "title": "Собственикът на изтерзаните коне проговори: Видял ги за последно преди Нова година, пречели му снегът и постоянните проверки"}
{"url": "https://www.blitz.bg/obshtestvo/ivaylo-krachunov-v-intervyu-po-kanal-3-sreshchata-borisov-erdogan-es-shche-obedini-balkanite-blgariya-e-nad-vsichko-video_news588779.html", "text": "Управителят на БЛИЦ Ивайло Крачунов даде есклузивно интервю пред водещата на предаването \"Беновска пита\" по Канал 3.Беновска отбеляза, че БЛИЦ са поставили рекорд за брой читатели. Крачунов отговори, че БЛИЦ отново е най-четената електронна медия в страната ни и благодари за доверието на читателите. Журналистът отбеляза, че медията му се старае да предоставя най-бързите и най-точните новини и използва празника Благовещение да пожелае на своята аудитория да получава все по-хубави и благи новини. Водещата каза, че е прочела, че при отиването си в Евксиноград Борисов е минал и през Варна, за да провери ремонта на булевард. Крачунов коментира, че премиерът се интересува както от външната, така и от вътрешната политика и отделя внимание на ремонтите на улиците.  Беновска попита каква е рецептата за бързо събиране на новини, тяхното атрактивно оформяне и пускане в пространството. Крачунов обясни този успех с младия и амбициозен екип, който работи денонощно в името на читателската информираност и изрази надеждата си младите хора да се вдъхновяват от работата си, защото според него няма нищо по-хубаво от това човек да си харесва работата, да се среща с интересни хора, да се грижи за информираността на обществото и да го прави по-бързо от всички останали медии.  Беновска попита събеседника си за историческата среща, поверена на България в най-новата история на страната – срещата на Върха на ЕС с президента на Турция – Ердоган по покана и участие на премиера Бойко Борисов. Водещата попита госта си какво очаква от тази среща. Крачунов отговори, че очаква обединителна среща, която да сложи „венец“ на усилията на премиера за обединяване на Балканите и ще бъде полезно за България от гледна точка на опасността от бежанските потоци. Журналистът изрази своята надежда по време на срещата да се обсъди този въпрос, за да се елиминират опасностите в България.   Беновска го попита дали това е най-важното. Крачунов определи разрешаването на проблема с бежанците като задача от първостепенна важност за страната ни. Водещата попита колегата си дали мисли, че премиерът Борисов е подкрепян от президента Радев, защото той е изразил своята обида, че не е осведомен за срещата и не е под негово ръководство.  Крачунов отговори, че когато става дума за националните интереси на страната ни и нейната сигурност не може да има обиди и „игри на его“. Той се надява, че двамата ще намерят общ тон на разговор. Беновска го попита как ще стане това при положение, че никой не е чул позицията на Радев за утрешната среща. Крачунов каза, че, може би, президентът утре ще излезе с позицията си, тъй като днес е неделя, а е и празникът Благовещение и хората са уморени от политическите новини.  Беновска каза, че е редно президентът да е заявил своята позиция доста преди важно събитие. Крачунов подчерта, че не е говорител на президента Радев и той ще реши как да изкаже своето мнение, но се надява днес да има позиции не само от държавните мъже, но и от всички страни и политическите партии. Водещата попита какво да очакваме от опозицията и Корнелия Нинова – подкрепя ли го и ли отново критикува премиера. Крачунов изрази надежда поне по международните теми за България политиците да се обединят около една позиция, за да защитят държавните интереси, защото скандалите в парламента са много далеч от международните проблеми. „Виждаме колко е загрижен премиерът, виждаме колко е усложнена международната обстановка, виждаме как между отделните държави прехвърчат искри и е най-важно да се погрижим за едно спокойствие и сигурност, да не избухне утре бежанска криза и да се чудим какво да правим“.   Последният въпрос на Беновска бе относно недоволството на Валери Симеонов, че не е поканен на срещата. Крачунов каза, че въпросът трябва да е лично към Симеонов, но не смята, че е редно точно в този момент да се сърдят, а е по-добре политиците да се сетят защо са избрани и, че трябва да работят единствено за интересите на България.       ", "date": "2018.03.26", "title": "Ивайло Крачунов в интервю по Канал 3: Срещата Борисов - Ердоган - ЕС ще обедини Балканите! България е над всичко! (ВИДЕО)"}
{"url": "https://www.blitz.bg/obshtestvo/protest-iskat-spravedliva-prisda-za-ubietsa-na-taksimetrov-shofor_news588745.html", "text": "Шествие с искане за справедлива присъда ще се проведе днес в Русе. Причината - поредното съдебно заседание по делото за убийството на таксиметровия шофьор Валери Спиридонов. За престъплението пред съда се изправят двама 17-годишни ученици. Те наели таксито, за да го ограбят.При опита да вземат оборота, се стигнало до спречкване и шофьорът бил намушкан смъртоносно с нож над 10 пъти. Колегите на Спиридонов настояват да се даде по-голяма гласност на проблема със зачестилите нападения над   таксиметрови водачи по време на работа и да се изтъкне необходимостта от  спешни законодателни промени. В подкрепа на исканията на протестни шествия ще излязат и шофьори в Пловдив, Варна, Ямбол и Велико Търново.   Около 100 автомобила и толкова шофьори са се събрали, за да протестират. „Ние искаме да събудим властта и да се обявим против тези коленици върху колегите ни от цялата страна. За последните години те са изключително много. Искаме да ни обърнат внимание, да внесат законови промени, които да подсигурят сигурността ни на работното място”, заяви един от организаторите на протеста, предава Нова тв. Те искат паник бутон, свързан директно със 112. Другото, което искат, са видеорегистратори.  „Делото е заведено за грабеж с последвало убийство, за нас обаче нещата седят по съвсем различен начин. Ние смятаме, че делото трябва да бъде водено като предумишлено убийство”, каза друг от организаторите. ", "date": "2018.03.26", "title": "Протест: Искат справедлива присъда за убиеца на таксиметров шофьор"}
{"url": "https://www.blitz.bg/obshtestvo/stolitsa/troen-spad-na-prodazhbata-na-bileti-v-gradskiya-transport-v-sofiya_news588739.html", "text": "Троен спад на продажбата на еднократните билети в столичния градски транспорт отчитат от Центъра за градска мобилност (ЦГМ). През 2015 г. в столицата са продадени над 9,5 млн. билети, а за миналата година - 3,8 млн. На 1 юни 2016 г. влезе в сила решението на СОС за увеличаването на цената на билата от 1 на 1,60 лв., съобщава БНР. От ЦГМ отчитат и спад в продажбите на талоните за десет пътувания, на които също бе променена цената от 8 на 12 лв. - през 2015 г. са продадени 1,2 млн. талони, а през 2017 г. 700 хиляди. В същото време обаче продажбата на абонаментните карти бележи над 68% ръст. През 2015 г. ЦГМ са продали 3,8 млн бройки, а през изминалата над 5,7 млн. лв. При всички видове карти се наблюдава близо двукратно увеличаване на продажбата.     Годишната абонаментна карта бележи най-висок интерес сред пътниците. Срещу сумата от 365 лв. на година столичани могат да използват цялата градска мрежа. През 2015 г. От нея са се възползвали 226 човека, година по-късно – 16 808, а през 2017-а броят на издадените карти достига 25 018.     През 2020 г. в София се очаква да заработи и електронна система за таксуване в градския транспорт. След поредица от обжалвания на обществената поръчка преди дни се стигна до получаването на оферти и стана ясно, че 10 кандидата искат да изградят тикет система. Все още не е ясно дали пътниците ще бъдат таксувани спрямо времето, което са прекарали в градския транспорт, или на изминало разстояние. Всеки пътник ще може да зарежда превозния си документ от компютър, мобилен телефон или банкова карта.     Транспортните средства пък ще бъдат оборудвани с камери. Всичко това ще струва на ЦГМ 88 млн. лв, които ще бъдат изплащани в продължение на 10 години на фирмата, одобрена да я изгради. „В цифри това звучи така - 15 000 компонента, които трябва да бъдат инсталирани в над 1300 превозни средства, оборудване на 11 депа и над 50 метростанции“, обясни шефът на ЦГМ.    ", "date": "2018.03.26", "title": "Троен спад на продажбата на билети в градския транспорт в София"}
{"url": "https://www.blitz.bg/obshtestvo/eu2018bg/obszhdat-za-szdavane-na-evropeyska-prokuratura-v-sofiya_news588734.html", "text": "Министри на правосъдието, главни прокурори и ръководители на европейски институции ще обсъждат в София създаването на Европейската прокуратура. Темата е сред приоритетите на Българското председателство на Съвета на Европейския съюз, съобщава БНР. Европейската прокуратура, която ще разследва престъпления срещу финансовата система на ЕС, трябва да заработи най-късно до 2021 година. Засега тя ще действа на територията на 20 страни-членки, но е отворена и за останалите, които все още се колебаят.     Участниците във форума в резиденция „Бояна“ ще бъдат информирани от представители на ЕК за степента на готовност за старт на най-новата евроструктура. Сред ключовите въпроси са практическите последици от създаването на Европейската прокуратура и нейната цена.     „Изчисляваме на принципа анализ на разходи и ползи, т.е колко ще струва и колко ще си върнем. Възвръщаемостта на инвестициите ще бъде доста бърза, като се има предвид, че паричното измерение на измамите е около 50 милиарда евро годишно. Според нашия анализ първите ползи ще могат да бъдат отчетени още през 2023 година“, прогнозира на неформалния съвет на правосъдните министри в София през януари Вера Йоурова – еврокомисар по правосъдието.    ", "date": "2018.03.26", "title": "Обсъждат за създаване на Европейска прокуратура в София"}
{"url": "https://www.blitz.bg/obshtestvo/vlado-platsentata-opitval-da-izmami-smrtta-borel-se-sreshchu-uzhasna-bolest_news588730.html", "text": "Владимир Стоянов, който преби д-р Албена Гагова в болница \"Шейново\", е искал да вземе плацентата на бебето си, за да не умре. Той смятал, че ще извлече стволовите клетки и така ще се излекува от болестите си. Това споделиха криминалисти, пише \"Телеграф\". Владо Плацентата почина на 12 март, но новината бе открита седмица по-късно, тъй като властите го търсили по едно от делата му. Родителите му обаче ги посрещнали със смъртния акт на Плацентата;. В него е описано, че той е издъхнал вследствие на епилептичен припадък.  Владо Плацентата страдал не само от епилепсия и от бъбречна недостатъчност, пишело в медицинската документация, предоставена от МВР и прокуратурата миналата седмица. Явно знаейки, че епилепсията е нелечима, той се увлякъл по теории за стволовите клетки, които могат да лекуват страшни болести и започнал да прави опити. Още след побоя над д-р Гагова през юли м.г. стана ясно, че Стоянов е правил опити и с животни. Той дори сам се хвалеше, че е учил генно и клетъчно инженерство, но прекъснал.   Негови състуденти пък коментираха, че пред тях се хвалил как имал лаборатория в дома си в столицата, но по време на обиск такава не бе открита. За сметка на това пък ченгетата се натъкнали на пушка в двора му, с която плашел бежанци.  ", "date": "2018.03.26", "title": "Владо Плацентата опитвал да измами смъртта, борел се срещу ужасна болест"}
{"url": "https://www.blitz.bg/obshtestvo/regioni/zhitelite-na-tri-sela-do-spa-stolitsata-na-balkanite-izlyazokha-na-protest-zaradi-losh-pt_news588742.html", "text": "Жителите на три села до Велинград излязоха на протест заради забавянето на проекта за околовръстния път на града. Потърпевши са освен хората в курорта, и жителите на близките села, до които достъпът е почти невъзможен. Пътят, по който се налага да минават, е осеян с дупки и няма асфалт, съобщава bTV. Хората твърдят, че за да изминат 15 км, са им нужни около час – час и и 20 минути.     „Това е нашето ежедневие. Миналата година баща ми почина, чаках 3 часа линейката в началото на селото. На връщане линейката потъна и се наложи кметът на селото да отиде тежка техника, за да я издърпат. Това не е нормално за една европейска и правова държава”, Сали Трончов, жител на едно от селата.     „В началото на мандата кметът на общината обеща, че до края на мандата пътят ще бъде в експлоатация. До този момент има само готов проект и нищо повече. По информация на общината проектът в момента е в АПИ. На този етап няма никакво решение”, допълни той.     Хората настояват или премиерът да ги посети, или да покани техни представители, за да поискат помощ лично от него.     Кметът на Абланица и махала „Магерово” Гълъбин Мечкарски посочи, че според кмета на Велинград сумата, необходима за пътя, не е посилна за общината. Според Мечкарски са нужни около 15-20 млн. лева.    ", "date": "2018.03.26", "title": "Жителите на три села до СПА столицата на Балканите излязоха на протест заради лош път"}
{"url": "https://www.blitz.bg/obshtestvo/prichinite-poradi-koito-mzhete-ne-mogat-da-svrshat_news588700.html", "text": "Темата за преждевременната еякулация при мъжете е често обсъждана и се предлагат различни варианти за преодоляването на този проблем. Но може ли и обратното да бъде проблем - става въпрос за случаите, когато мъжът не може да стигне до оргазъм. Със сигурност жените се притесняват и си задават много въпроси - каква е точно причината, когато мъжът не може да свърши и как да реагират в такива случаи.Те обикновено се самообвиняват, и първото, което се питат е:\" Аз ли обърках нещо?\".  Мъжете се чувстват не по-малко зле в такава ситуация - все пак те са тези които НЕ са довършили работата. Такъв проблем може да възникне поради стрес, притеснение, преумора... или чиста проба омръзване от страна на мъжа към партньорката му. Ако се е случило еднократно, няма място за тревога у нито един от двамата.  Ето причините, които мъжете споделят за случаите, когато не са могли да стигнат до края:  1. Не харесват момичето.  2. Прекалили са с мастурбацията.  3. Прекалили са с алкохола.  4. Депресия, напрежение, умора.  Възможно е в някои случаи и по различни причини чувствителността на пениса/главичката да е по-малка, тогава му е нужно повече време или по-силна стимулация, за да стигне до оргазъм.  Причините може да са ред други, но е добре да не се преекспонира случилото се, ако е било инцидентно, и следващия път да се навакса.  Източник: fakti.bg ", "date": "2018.03.26", "title": "Причините, поради които мъжете не могат да свършат"}
