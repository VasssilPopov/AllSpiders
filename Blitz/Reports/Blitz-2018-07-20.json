{"url": "https://www.blitz.bg/obshtestvo/porugakha-se-s-nay-svetliya-blgarski-pametnik-snimka_news615068.html", "text": "За някои наистина няма нищо свято. Доказват го и производителите на санитарни материали. Те са избрали именно един от най-светите български паметници, за да красят с него новия си продукт. Мрежата е залята от гневни коментари, след като върху опаковки с кухненски рула за бърсане се появи снимка на паметника на връх Шипка.   Хартията е произведена от \"Белово\" и вече е пусната в употреба.        ", "date": "2018.07.20", "title": "Поругаха се с най-светлия български паметник! (СНИМКА)"}
{"url": "https://www.blitz.bg/obshtestvo/zdraveopazvane/nigyar-dzhafer-za-noviya-upravitel-na-nzok-dobr-menidzhr-s-shirok-i-bogat-opit_news615072.html", "text": "В студиото на „Още от деня“ д-р Нигяр Джафер от ДПС и член на Парламентарната комисия по здравеопазване оцени назначаването на д-р Дечо Дечев за управител на НЗОК като „приятна изненада“ и допълни, че той е добър мениджър с богат опит, който знае тавана на правомощията на новата си длъжност, за разлика от предшествениците си. Тя допълни, че трябва да се върне разговорът за преминаване към друг модел на управление на Касата.Назначаването на д-р Дечев за управител на НЗОК е приятна изненада, заяви д-р Джафер. Рутинно се избират и се освобождават управителите на Касата, като по думите ѝ личностите нямат значение, защото проблемите са в системата.  Приятната изненада при д-р Дечев е, че знае тавана на правомощията си за разлика от предшествениците му, допълни д-р Джафер. Правомощията на управителя на НЗОК са изключително ограничени - той почти няма никакви правомощия, заяви тя.     До 2010 г. имаше няколко органа, които управляваха Касата - това бяха Общото събрание с широко представителство, Управителен съвет и Контролен съвет, напомни тя, като допълни, че по онова време управителите на НЗОК не са били избирани, но все пак не са успявали да се задържат.      В случая назначаването на д-р Дечев е експертно, но има опасност политическите сили, които го предлагат, да не го подкрепят, защото често се случва управляващите да не успяват да се разберат с управителя на Касата.  Кандидатурата на д-р Дечев беше единствена, защото предложените от управляващата коалиция, са онези, които са избирани, обясни д-р Джафер. Лошо е, когато няма конкуренция, допълни тя. По думите на Нигяр Джафер предишният управител на НЗОК д-р Плочев е бил човек без политически опит и е станал жертва на политическата дисциплина, политическата коректност и политическото двуличие. Касата трябва да бъде оглавявана от хора с богат административен опит - положителен и отрицателен, допълни тя.", "date": "2018.07.20", "title": "Нигяр Джафер за новия управител на НЗОК: Добър мениджър с широк и богат опит"}
{"url": "https://www.blitz.bg/obshtestvo/maya-manolova-dovolna-za-po-rannoto-pensionirane-na-minorite-edna-nespravedlivost-beshe-popravena_news614960.html", "text": "Веднага след гласуваните поправки Мая Манолова изказа доволство в кулоарите от гласуваните поправки в полза на по-ранното пенсиониране на миньорите от Бобов дол. \"Една несправедливост беше поправена\", каза омбудсманът, цитирана от Канал 3.Приемането на промените в КСО са едно доказателство, че когато искат да работят за гражданите, институциите успяват. Това е пример за добра работа на омбудсмана с Народното събрание“, заяви Манолова. По думите й с гласуваните днес промени една огромна несправедливост спрямо хората на най-тежкия труд е поправена.  Манолова наблегна, че иска да успокои миньорите от Оброчище, че и те ще могат да се пенсионират по този начин и всички подземни миньори в рудодобивните в останалите мини. Законопроектът е приет точно, когато е нужен, добави омбудсманът. ", "date": "2018.07.20", "title": "Мая Манолова доволна за по-ранното пенсиониране на миньорите: Една несправедливост беше поправена!"}
{"url": "https://www.blitz.bg/obshtestvo/bsp-izvadi-stenogramite-ot-dvata-predsedatelski-sveta_news614955.html", "text": "Във връзка с изнесената информация от министъра на вътрешните работи Валентин Радев, че ПГ на „БСП за България“ е подкрепила действията на правителството по повод кризисната ситуация с животновъдите в областите Ямбол и Бургас, публикуваме стенограмите от двата председателски съвета, проведени в Народното събрание. Това съобщават от пресцентъра на БСП. \"Ние държим на прозрачност при взимането на решения и изясняването на истината\", заявят от БСП. Стенограмите от 17 и 18 юли 2018 г. може да прочетете на следните линкове:", "date": "2018.07.20", "title": "БСП извади СТЕНОГРАМИТЕ от двата председателски съвета!"}
{"url": "https://www.blitz.bg/politika/ninova-uprekna-borisov-i-evropa-za-stimulite-za-migrantite_news614969.html", "text": "Лидерката на БСП Корнелия Нинова упрекна правителството, че заради двойнствената политика за мигрантите на премиера Бойко Борисов се ширят слухове, че кацат самолети с бежанци и ще заселват Странджа. С нейното експозе започна изслушването на премиера Бойко Борисов по искане на социалистическата партия. Темата е за политиката на българското правителство по темата за миграцията.Соцлидерката продължи с канонадата срещу Борисов от миналия петъчен контрол - в Брюксел говорел едно, а тук, у дома, съвсем друго. В България няма да ги пуска, аа пред г-жа Меркел май ще ги пуска.   Само преди няколко дни, г-н премиер, казахте, че големият проблем на България е законната и легална миграция. През 2015 г. се събрахте, за да я насърчите, сега констатирате, че е проблем, започна с атака соцлидерката Корнелия Нинова, припомняйки срещата на ЕС по темата в Малта преди три години, отбелязва Канал 3. Уви, Европа днес продължава със стимулите за тяхното пристигане, установи соцлидерката. И даде за доказателства, че парите за мигрантите се увеличават на 10,4 милиарда от 6,9 милиарда в новия бюджет на ЕС. Нинова упрекна още премиера, че с постановление №144 също стимулираме чужденците, които стават бежанци. Според нея приравняването на правата им с тези на българските граждани надхвърлят Конституцията, защото за тях се осигурява доход, докато на бедни и безимотни българи такава гаранция държавата не дава.  Соцлидерката не иска промяна в Дъблинското споразумение и твърди, че България няма конкретна позиция по този въпрос. ", "date": "2018.07.20", "title": "Нинова упрекна Борисов и Европа за стимулите за мигрантите"}
{"url": "https://www.blitz.bg/obshtestvo/v-kukhnyata-s-georgi-varsamov_news615007.html", "text": "Георги Варсамов се прочу покрай участието си в риалити формата „Фермата“. Макар открито да заявяваше, че иска да грабне голямата награда, той отпадна в много ранен етап от шоуто. Това обаче не му попречи да следва мечтите си и да се развива. От няколко месеца е горд собственик на нощен клуб в морския курорт Лозенец, а при него на участия вече минаха топ звезди като Тита и Криско. Прави впечатление на лошо момче, но очите му издават, че има добра душа. Добър съпруг и баща, а също така и страхотен домакин. Бори се срещу несправедливостта с две ръце и това често му допринася врагове.  Продукти:  краставици - 1 бр.  домати - 5 бр.  чушки - 7 бр. печени червени  пресен лук - 3 стръка  магданоз  овче сирене - 200 г  зехтин  люти чушки - 4 бр. пресни    Начин на приготвяне:  Доматите и краставиците се измиват. Печените червени пиперки се обелват и почистват от семките.  В купа се нарязва краставицата, доматът и печените почистени пиперки. Към тях се добавят лукът, нарязан на ситно, и магданоз. Всички продукти се разбъркват хубаво. Разпределят се в индивидуални чинии.  Овчето сирене, най-добре да е домашно, се нарязва на филийки и се подрежда върху салатата.  В средата се поставя лютата чушка и се полива обилно със зехтин. Продукти:  1.5 кг агнешко месо  3 връзки пресен лук  2 връзки джоджен  1 бр. лимон  80 г масло  мащерка, розмарин, салвия, куркума, чесън на прах  сол, черен пипер  2-3 с.л. олио  2 с.л. червен пипер  1 ч.ч. ориз    Начин на приготвяне:  Сокът от лимона, зехтинът, червеният пипер, мащерката, салвията, розмаринът, солта и черният пипер се разбъркват в купичка. Агнешкото месо се измива и се подсушава. Намазва се хубаво с подправките и се оставя да отлежи една нощ в хладилника. От лимоновия сок месото става много крехко и ароматно. Пресният лук и джодженът се нарязват на ситно и се поставят в глинен гювеч (може да се пече и в йенска тенджера или тава с фолио, но най-вкусно става в пръстен съд). Агнешкото месо се поставя върху тях, поръсва се с парченца масло и се наливат 2 ч.ч. гореща вода. Затваря се с капак и се пече в умерена фурна за 1 час. Изважда се от фурната, поставя се добре измитият ориз, налива се 1-2 ч.ч. гореща вода и отново се запича под капак 20-30 минути. Продукти:  700 г свинско месо  700 г телешко месо  600 г пилешко месо  150 г сланина  400 г кървавица  2 бр. кисели зелки  червено вино  тесто за замазване    Начин на приготвяне:  На дъното на пръстен гювеч се слагат 3-4 цели зелеви листа. Отгоре се нареждат зелеви сармички, направени от парченца свинско и телешко месо. Покриват се с пласт от ситно нарязано кисело зеле. Поръсва се с червен пипер и част от нарязаната на парчета сланина. Отгоре се слага нарязаното на хапки телешко месо, пак пласт кисело зеле, червен пипер и сланина. После се слага свинското месо, пласт кисело зеле, пилешкото месо, пласт кисело зеле. Отгоре се слага кървавицата, нарязана на едри парчета. Слага се виното и вода до средата на съда. Затваря се с капак и се замазва с тесто. Поставя се във фурната и се пече на умерен огън 3 часа. В началото се включва на силно, докато заври, а след това се намалява. Продукти:  1 узрял банан  50 г овесено брашно  15 г ленено брашно  3 бр. яйца  6 бр. белтъка (или 3 белтъка и 50 г извара)  20 г брашно от рожков (или какао)  15 г счукани орехи  1 бр. бакпулвер  1 бр. ванилия  1 доза шоколадов протеин и 20-30 мл вода  1 бр. подсладител (по желание)    Начин на приготвяне:  Всички продукти освен протеина и водата се смесват добре. Сместа се изсипва в тавичка, покрита с хартия за печене, и се пече около 20 мин. на 250°, може да се завие отгоре с метално фолио, за да не изгори или да се пече на най-долното ниво на фурната.  След като се извади сладкишът, се оставя да изстине малко и се набоцква с вилица. Залива се с разтворения протеин във вода. Разрязва се на 10.    ", "date": "2018.07.20", "title": "В кухнята с Георги Варсамов"}
{"url": "https://www.blitz.bg/layfstayl/lyubovnata-saga-na-ivayla-bakalova-priklyuchi-bradata-popari-vsichki-meratsi-za-svatba-i-bebe-na-bivshata-miska-i-ya-zaryaza-pozorno_news614905.html", "text": "Връзката на манекенката Ивайла Бакалова и заможния ресторантьор Веселин Денков - Брадата е пред разпад, издават техни близки. Противно на слуховете, че очакват дете и планират сватба, отношенията им изобщо не вървят така гладко. Бизнесменът осъзнал, че със смуглата красавица не си пасват като характери и отказал да се жени за нея, предава Хот Арена.Според запознати Ивайла и Веско наистина имали намерение да сключат брак, но напоследък скандалите им зачестили и венчавката се отложила за неопределен период. Повечето хора от обкръжението на Брадата  не одобрявали Бакалова  за негова половинка, а най-верните му приятели го убеждавали, че изобщо не са един за друг. Ресторантьорът силно се влияел от мнението на близките си и малко по малко започнал да се отдръпва от бившата миска. Двамата все още не са разделени окончателно, но връзката им била крайно обтегната от седмици и може би всеки момент ще се скъса.  Бакалова бясно ревнувала Веско от бившата му жена и всячески се опитвала да го задържи само за себе си. Това породило остър конфликт помежду им и в последно време напрежението ескалирало. Ресторантьорът бил категоричен, че сватба няма да има и порязал мераците на Ивайла за брак. Маститият бизнесмен държи едни от най-известните ресторанти в столицата. Притежава още просторно жилище в Дубай, затова често пътува дотам на почивка и по работа. Покрай делата си в Обединените арабски емирства той се запознал в Ивайла, която от 3 години работи в страната като брокер. Когато първоначалните емоции отминали, той осъзнал, че с манекенката имат коренно различни възгледи за живота, а общото им бъдеще е неясно. Ивайла Бакалова открай време няма късмет в любовта. Преди 15 години тя роди дете от Румен Гайтански – Вълка, но не успя да се настани трайно в сърцето му. Бившата моделка и настояща брокерка сама се грижи за щерка си Рая, която е записана в елитно дубайско школо, а съучениците й са все милионерски наследници.     ", "date": "2018.07.20", "title": "Любовната сага на Ивайла Бакалова приключи! Брадата попари всички мераци за сватба и бебе на бившата миска и я заряза позорно"}
{"url": "https://www.blitz.bg/intsidenti/stikhii/pirinsko-ne-spira-da-se-trese-sled-zemetresenieto-v-rila-video_news614965.html", "text": "Земетресение с магнитуд от 3 по скалата на Рихтер е регистрирано в Рила, минути преди полунощ, както вече съобщи БЛИЦ. Трусът е бил на 11 км северозападно от Белица, на 32 км от Благоевград и на 74 км от София. Дълбочината на огнището е 10 километра.Няма данни за пострадали хора и за материални щети.  В Благоевградска област няколко часа преди това са регистрирани още две земетресения с магнитут 2,6 и 2,1, съобщават от Сеизмологичния център на БАН.   ", "date": "2018.07.20", "title": "Пиринско не спира да се тресе след земетресението в Рила (ВИДЕО)"}
{"url": "https://www.blitz.bg/obshtestvo/stolitsa/signal-v-blits-zhena-na-kosm-ot-smrtta-v-tsentra-na-sofiya-sluchi-y-se-neshcho-uzhasno_news615060.html", "text": "Жена се озова в изключително тежко състояние и бе спасена единствено поради бързата намеса на Спешна помощ. Това разкриха ужасени очевидци пред БЛИЦ. Жената пресичала на пешеходна пътека, когато била пометена от автомобил и останала да лежи в безпомощно състояние на пътя. Свидетели извикали веднага Спешна помощ.  \"Дойде на петата минута, светкавично, жената беше много зле\", разказаха очевидци пред БЛИЦ.  От Бърза помощ потвърдиха за инцидента.  \"Жената е на 45 години. Инцидентът е станал на бул. \"Прага\" 14, жената е блъсната при встъпването си на пешеходна пътека. Сигналът е подаден в 13. 40, линейката е пристигнала в 13. 45. Жената е била прегледана на място и е откарана в \"Пирогов\" с политравма - имала е рани по главата, гърдите, ръцете и краката и е била в тежко състояние\", съобщи пред БЛИЦ говорителят на Бърза помощ Катя Сунгарска.  На   БЛИЦ очаква новини, снимки и видео от своите читатели в цяла България и по света          ", "date": "2018.07.20", "title": "Сигнал в БЛИЦ! Жена на косъм от смъртта в центъра на София, случи й се нещо ужасно"}
{"url": "https://www.blitz.bg/analizi-i-komentari/germanski-ekspert-sbra-nay-prochutite-sbdnati-prorochestvata-na-vanga-za-vidni-lichnosti-i-svetovni-sbitiya_news614941.html", "text": "Твърди се, че е предрекла не само безчет лични съдби, но и ключови за цял свят събития. Ванга е една от най-необикновените фигури на 20 век, пише германският експерт К. Неринг и разказва за отношенията ѝ с елитите в НРБ, съобщава Дойче веле. Д-р Кристофер Неринг е директор на научния отдел към Германския музей на шпионажа в Берлин и автор на редица изследвания по темата за сътрудничеството между българската ДС и източногерманската ЩАЗИ. Ето какво пише германският експерт в статията си за пророчицата: В ничията земя на световната история, в триъгълника между България, Гърция и Македония, прекарва живота си една от най-необикновените фигури на 20 век.   Ванга приема в малката си двуетажна къща в Петрич хора от цял свят - и им пророкува бъдещето. При нея идват президенти, хора на изкуството, обикновени селяни. В началото само от България, по-късно от целия Източен блок, накрая от цял свят. Питат я за бъдещето си, за професионалната кариера, за болести, за Бог, за смъртта, за бъднините на човечеството.  Преди президентските избори през  1997  при Ванга идва и човек на име  Петър Стоянов , който си е подсигурил ефектен телевизионен съпровод. „Ти ке си следващият президент на България, но си обграден с много лукави хора. (…) Как ке се справиш с това? Не, няма да можеш\", му казва тогава Ванга. И наистина: Петър Стоянов печели президентските избори, а Ванга се оказва права в съмнението си. Защото този президент не оставя някакъв сериозен отпечатък. Пътят на Ванга  „Петричката врачка\" има видения още в младостта си. На 13-годишна възраст попада в буря, ранява се тежко и в крайна сметка ослепява. Тогава започва „да вижда\" по друг начин: до нея достигат свръхестествени и паранормални видения, има предчувствия, сънища и пророчества, облечени в метафори, като виденията ѝ са под силното влияние на православните образи и мистика.  През войната се омъжва за Димитър Гущеров. Младото семейство се премества в Петрич, където Ванга остава до края на живота си. Виденията ѝ се множат и постепенно добиват публичност. Вестниците и хорските приказки я правят все по-популярна - и в синхрон раздуват предсказанията ѝ. Поради което и до днес не се знае кое е вярно и кое - не.   Такава е и  историята с царя . Роднини на Ванга разказват, че когато Борис Трети я посетил през 1941 година, тя му предсказала ранна смърт. И наистина: цар Борис умира съвършено неочаквано през 1943 година, непосредствено след среща с Хитлер.  После идват новите времена. Комунизмът тръгва да разчиства безпросветната християнска мистика: партията на мястото на поповете, социализъм вместо пророчества. Под ръководството на Комунистическата партия вече нямат никакво място не само Раят и Адът, но и всякакви абстрактни видения, пророчества и свръхестествени възможности. Така партията и ДС забраняват дейността на Ванга. Къщата ѝ е под наблюдение, посетителите се броят. До Петрич се пътува с открит лист, а хората, които искат да идат при Ванга, не получават такова разрешение. Държавна сигурност се опитва чрез съпруга ѝ да я убеди да зареже ясновидството. Но Ванга остава вярна на себе си: разговаря с всекиго, който идва в дома ѝ, отговаря на всеки един въпрос.  През 1960-те години натискът на режима върху този необичаен „враг\" постепенно отслабва. Ванга дори си намира един съвсем неочакван закрилник на най-високите етажи на комунистическата власт. Не кой да е, а самата  Людмила Живкова , дъщеря на партийния и държавен ръководител  Тодор Живков , се превръща в неин най-голям фен. Людмила Живкова и нейната слабост към Ванга  Хората одумват Живкова колкото за тежненията ѝ към окултното, мистиката и спиритуализма, толкова и за привързаността ѝ към лукса. Дали ще е будизъм, кабала, древни изкуства или антикварни предмети - за дъщерята на Първия няма табута. В крайна сметка комунистическият елит сам си копае гроба, а Живкова се превръща в синоним на корупцията, шуробаджанащината и кухата пропаганда. Телохранителите от ДС, които осигуряват закрилата и обгрижването на елитните семейства, са длъжни да задоволяват дори най-ексцентричните желания.  През 1970-те години Живков издига дъщеря си до върховете на политическата йерархия. В партийните структури дори се говори, че иска да я нагласи за своя наследничка. В културната сфера са отменени някогашните стриктни политически ограничения, а според вкуса на Людмила Живкова на мода излиза сияйният български национализъм, гарниран с доза мистика. Квинтесенция на всичко това са организираните от нея помпозно-патриотични тържества по повод 1300-годишнината на България. Живкова впряга в своята каруца дори Държавна сигурност, която трябва да ѝ събира културни ценности от цялата страна и дори да ги краде от чужбина.  Към баба Ванга Людмила Живкова има особена слабост. Нейните видения подхождат на настроенията както сред обикновените българи, така и сред комунистическия елит. Защото този елит се намира в духовна и ценностна криза: за пред хората непрестанни клетви за вярност към социализма, а у дома всичко натъпкано със западни стоки, за чието набавяне са необходими все повече средства и дори престъпни машинации. Вече няма в какво да се вярва, религията е надмогната, а социализмът издъхва, тъй че добре дошли се оказват всякакви алтернативи, дори „паранормалното\".  В София Живкова основава „Институт по сугестология\" - дори самото име говори за псевдонаука. В този институт се документират и „изучават\" и пророчествата на Ванга. Под ръководството на известния психолог Георги Лозанов се търсят начини да се разбере с каква честота се сбъдват предсказанията на Ванга и в кои точно области тя познава най-често. Успоредно с това при пророчицата непрекъснато се устройват „частни аудиенции\" за Живкова и нейния антураж. Според твърденията на Лозанов,  80% от посетителите на Ванга  казвали, че тя е познала бъдещето им. Ванга - звезда и в СССР  Превъзнасяна от Живкова и нейните езотерични кръгове, Ванга в крайна сметка става звезда и в  Съветския съюз . Обществените и културни симптоми там са същите като в България, а московската лечителка Джуна се превръща в руски аналог на българската баба Ванга. През 1981 година списание „Шпигел\" пише, че дори самият Брежнев за известно време се изправил на крака благодарение на „био-полетата\" на  Джуна .  Покрай многообразните българо-съветски отношения при Ванга идват и високопоставени посетители от СССР. Роднини на пророчицата си спомнят, че през 1980-те години тя приема посетители по цял ден. Има  списъци с чакащи , а държавата дори поема целия мениджмънт - разбира се, срещу малка такса. В края на 1970-те години са допуснати и първите телевизионни записи на нейните частни аудиенции. По-късно са направени още много документални филми за нея. А изреченото от Ванга пред камерата и до днес е всъщност най-благонадеждният източник за нейните видения.  Когато през 1985 година  Горбачов  става Генерален секретар на ЦК на КПСС, Ванга заговаря за залеза на съветската империя. Но тази нейна мисъл не е особено оригинална - същото мислят по това време и редица политолози, които със сигурност не притежават ясновидски способности. А когато (като Ванга) имаш толкова много контакти с комунистическите елити, когато те ти споделят и най-интимните си въпроси, страхове и мисли, тогава целият политически обрат едва ли може много да те изненада.  Световно-политическият обрат в началото на 1990-те години ни най-малко не притъпява публичния ентусиазъм около Ванга. При нея започват да прииждат още повече журналисти, политици и търсачи на Смисъла. През 1990-те години Ванга предсказва на  Дмитрий Медведев  голяма политическа кариера. И ето: речено-сторено. \"... и невинна кръв ще се пролее като река\"  През 1989 от нея избликва още едно видение: \"Страх, страх! Американските братя ще паднат, накълвани от птици железни. Вълци ще вият в гората и невинна кръв ще се пролее като река\". Това предсказание е интерпретирано като видение за  атентатите от 11 септември 2001 година . Впоследствие, разбира се. Твърди се също, че Ванга е „видяла\" и чернокож американски президент. Да, Барак Обаме беше избран за президент на САЩ, но пророчеството ѝ, че в Америка ще се стигне до втора гражданска война, така и не се сбъдна.  Когато умира през  1996 година , Вангелия Пандева Гущерова отдавна вече се е превърнала в медийно събитие. Дълбоко потънала в християнската мистика, тя финансира изграждането на православната черква „Света Петка Българска\". Пак по нейно желание къщата ѝ в Петрич се превръща в дом-музей. И до днес „Петричката врачка\" възбужда въображението на безчет хора. Филми, книги и сайтове в интернет проследяват нейните видения и се опитват да ги свържат с действително настъпили събития. Години след смъртта ѝ животът на Ванга доказва, че в кризисни времена „паранормалното\" се радва на отлична конюнктура. ", "date": "2018.07.20", "title": "Германски експерт събра най-прочутите сбъднати пророчествата на Ванга за видни личности и световни събития"}
{"url": "https://www.blitz.bg/obshtestvo/malkiya-partsalev-raboti-kato-servitor-na-moreto_news614999.html", "text": "Само на 5 км от Бургас се намира квартал „Крайморие“. Тихото, лишено от престъпност, наркомани и пияни туристи местенце е емблематично за Южното Черноморие и не толкова познато за хората извън региона. Семейният курорт, в който заведенията затварят врати точно в 24 часа, си има свой символ. Децата, а и възрастните го наричат чичо Манчо. Култовият герой от златната лента „С деца на море“, изиграна преди десетилетия от обичания от всички актьор Георги Парцалев, всъщност се казва Николай Вълчев и от дълги години работи като сервитьор в тамошен ресторант. Заведението е точно на главната улица на Крайморие, на път за плажа. Всички, които отиват до морето, минават оттам. Няма как да не видят и обед, и вечер усмихнат, любезен, винаги облечен в безупречно изгладена бяла риза сервитьор. Местните отдавна са свикнали с приликата, която Николай Вълчев има с Парцалев, но туристите, които за първи път го забелязват, се спират и започват да разговарят с него, да се снимат, да ахках и да разпитват как така двамата толкова си приличат, имат ли родствена връзка, знае ли сервитьорът за това, че е двойник на имения артист.  „Чичо Манчо, чичо Манчо“, крещят весело деца около вечно забързания и носещ тежки табли Николай. Родители, които са им разказвали преди това и пускали на малчуганите култовата лента „С деца на море“, също се превъзбуждат и изпадат в носталгия по миналото, когато е нямало кой знае какъв избор, а старите български филми с актьори като Парцалев, Стоянка Мутафова, Георги Калоянчев, са били издигани в култ.   С усмивка Николай започва да разказва пред репортера на „ШОУ“ за живота си. Той е от малкото българи, които казват, че се доволни и щастливи от дните си. „Стига ми това, което имам, нямам претенции за много. Благодаря на Бог за това, което ми е дал“. От дълги години Николай е сервитьор все в същото заведение, което се пълни и заради него. Клиентите искат чичо Манчо да им сервира, доволни са, включват се и собствениците и разказват, че няма вече такива служители. „Той е от старата генерация. Винаги любезен, владеещ  до съвършенство тази тежка работа. Той е и психолог, знае как да усмихне и най-намръщения клиент, как да задоволи претенциите и на най-претенциозния“, не спират да сипят суперлативи хората, които познават най-добре Николай, защото от много време той присъства в живота им. Николай е на 58 години. Споделя, че никога  не се е женил, защото според него човек  се влюбва веднъж в живота си   Имал е и има много приятелки, но за любимата си не могъл да се ожени, защото навремето, като младеж, направил някаква издънка. Намесила се полиция, било младежка глупост, но родителите на изгората му отсекли, че не я дават, защото щял да стане престъпник. Така или иначе Николай станал не престъпник, а свестен, обичан и уважаван човек, но не успял да мине под венчило с любимата си. Тя вече била баба, има внуци, той и до ден днешен говори с огромно уважение и любов за нея. Само за миг в очите му проблясва издайническо огънче, докато говори за несбъднатата си мечта. След секунди обаче очите на Николай отново се усмихват и продължава да разказва. 25 години носи таблата, но преди това е бил общ работник, дистрибутор на безалкохолни напитки, какъв ли не.     Преди години Андрей Слабаков  организирал кастинг, трябвал му някой, който да имитира Парцалев като герой от филма „С деца на море“ за рекламен клип. Семейство пловдивчани били в Крайморие на почивка, запознали се с Николай, навили го да отиде на кастинга. Щом го видели, сценаристите ахнали, приликата била поразителна. Само леко подстригали мустака му, облекли го в моряшка фланелка. Слабаков, като го видял, отсякъл: „Той е“. Снимачният ден продължил само един ден, но за Ники останал незабравим споменът от него. Трябвало да каже само една реплика и тя била: „Майка ти, баща ти, къде са?“. Със смях разказва, че   карал кола тогава, а нямал шофьорска книжка  но колкото за клипа се справил. Получил много пари, толкова не бил виждал през живота си. С тези пари попътувал малко, черпел приятели.   В Крайморие разказват, че Николай е бохемът на компанията. Иначе и посетителите в заведението, и шефовете му наричат Николай чичо Манчо. Разказва, че „С деца на море“ е любимият му филм, има го и на диск, и на видеокасета, и на флашка. Споделя, че е роднина на Георги Парцалев, самият той вижда прилики с именития актьор. „Родата ни е от град Левски. Парцалев на мен ми се пада дядо. Познавахме се с него, взаимно се харесахме. За първи път го видях в Бургас, където бях сервитьор в най-големия ресторант - „Приморец“. Дойде, каза ми, че сме роднини и че си приличаме. „Какво прави бай Кольо, ти си му внук, нали“?, попита той и оттогава започна комуникацията между нас. Най-голямо удоволствие ми доставяше да сервирам на Георги Парцалев и на компанията му. Той беше човек бохем, винаги пиеше малко уиски с чаша вода, придружаваха го известни в родното кино имена. На масата му бяха покойната вече Невена Коканова, Петър Слабаков.  Сметката основно плащаше Парцалев   и винаги ми оставяше голям бакшиш   А иначе семейството на Георги Парцалев и моята баба Магдалина са живеели заедно в град Левски. Та моята баба се учила да шие от бабата на Парцалев. Баба Иванка била известна майсторка шивачка, така докато учила моята баба, станали още по-близки. И аз, и Парцалев знаехме това, говорихме си много, за родата, за близките си, бях любимият му сервитьор, не разрешаваше друг да го обслужва“, изпада в спомени Николай.  Докато разговаряме,  по улицата минава момиченце, съзира усмихнатия Николай и се провиква: „Чичо Манчо, мама каза, че на обяд ще дойдем да хапнем при теб“. 58-годишният мъж скача като младо момче, изтичва на улицата, пита загрижено детето: „Какво ти се яде, какво да ти приготвим, моето момиче“?  След като свършва разговорът с малката туристка, пътьом отсервира няколко празни чинии и продължава. „Иначе и Катя Паскалева идваше с Парцалев, и други известни лица от екрана. Беше голяма гордост да ги обслужвам. Всички знаеха името ми, но ме наричаха нашият Гошко. А в Крайморие ми викат Джона или пък малкия Парцалев. Абе, няма значение как те наричат хората, важното е да го правят с уважение. Аз винаги им отвръщам със същото. Имам съученик Антон, той от малък ми вика Малкия Парцалев и ми казваше, че ще стана известен. „Ай стига се бъзикай, бе“, му отговарях аз. И така и стана, смее се Джона. Споделя, че тази му популярност не го е направила артист след кастинга, на който се явил и имитирал актьора, но и не искал. Не му се отдавала тази професия, обичал си своята. Тази му известност обаче му помагала да завърже приятелства. „Имам много приятелки, тук идват на море. Сега на 26 юли дори чакам едни рускини, ще идват в Крайморие. Пак ще бъдем заедно един месец, ще имам прекрасно лято. Щом свърша работа, те ме чакат, отиваме на ресторанти, на дискотеки, забавляваме се. Какво повече му трябва на човек? А иначе и рускини, и полякини, и чехкини, с които през годините държим връзка, знаят кой е чичо Манчо и кой е Георги Парцалев. Пускам им клипчета от филма, гледат и се радват. Заради приликата ми с актьора обаче българките най-много ме свалят. Идват и ме питат: „Какво ще пийнеш да почерпим, довечера какво ще правиш“? Аз им отговарям: „Отиваме на дискотека”, и така си завързваме приятелства. Не се изморявам. Чувствам се като младо момче, на 22-годишно не се давам. Така си изкарваме лятото, а иначе зимата си имаме тук местни фенки, с тях, с приятели се забавляваме“, казва Николай. На няколко пъти подчертава, че е доволен от живота си. Въпреки че не е семеен, се справя с домакинството в голямата си къща, умее всичко да готви, обожава малкия си племенник. Редовно приготвя барбекю, салати, прави вкусна рибена чорба, гощава приятелите си.  Работил в Германия 5 години, после бил в Чехия. Знае много езици. Пожелава си да е жив и здрав, да може да дочака немската си пенсия, да си харчи парите със здраве. Немската пенсия ще дойде след няколко години, но дори и след това Николай иска да продължи да разнася таблата. „Абе, работи ми се, живее ми се, не искам да излизам в пенсия“, отсича с усмивка двойникът на Парцалев и отива да обслужи поредния клиент, който се обажда от близката маса. „Чичо Манчо, дай още една бира и една цаца“.", "date": "2018.07.20", "title": "Малкия Парцалев работи като сервитьор на морето"}
{"url": "https://www.blitz.bg/lyubopitno/neveroyatnite-fokusi-na-fakira-miti-koyto-lovyal-kurshum-izstrelyan-ot-pushka_news615001.html", "text": "Едър като канара мъж стои като закован в средата на сцената. Прожекторите осветяват напрегнатото му лице със смолисто черни гъсти мустаци. Вдигнал е високо ръка, дланта е широко отворена. Чува се плътният му мощен глас: „Стреляй точно!” Заповедта е към асистента му, който е вдигнал пушка в противоположния край на салона. Следва изстрел и след миг зрителите с изненада виждат как артистът хваща с ръка предварително белязания летящ към него куршум. Гръмват ръкопляскания. Мнозина българи с побелели коси ще си спомнят, че са били в публиката на този спектакъл. Защото преди доста години появата на Факира Мити, където и да е, град или село, беше голямо събитие. Той и Мистър Сенко бяха безспорните фаворити сред родните илюзионисти. Всеки със свой стил и репертоар, но еднакво желани и обичани от българите. На 5 юли 1989 година се навършват 29 години, откакто този свят напусна Димитър Димитров, добил световна популярност като Факира Мити. Роден е в Павликени на 22 февруари 1910 година. Учи икономика и сигурно от него би станал успешен търговец, ако не е било увлечението му по тайните науки: телепатия, хипноза и, разбира се -театър.   Мадам дьо Тен, твърде известна за времето си илюзионистка от Букурещ, с която Димитър се запознава по време на гастрола й в Плевен, е първата му учителка. След това се ражда Факира Мити, артист, който действа магнетично на публиката. Тя го чува за първи път под купола на цирка „Олимпия“ на Лазар Добрич. На титулната страница на написаната от него брошура четем:       Хипнотизъм, факиризъм и чародейство  Светлина през прозорците на тайните науки  Антраник Арабаджиян си спомня, че за първи път гледал истински илюзионен спектакъл на девет години и той бил на Факира Мити. Това се случило в читалище „Добри Войников“ в Шумен. Тогава днешният маг Астор е бил силно впечатлен от внушителния вид и загадъчното име на мъжа на сцената. Той дори успял да разгадае един от триковете му и после сам го направил.   Номерът обаче, който удивил най-много зрителите и до края си остана запазена марка на Мити, е изкуството му да говори със стомаха си, известно като вентрология. Две кукли в ръцете на мага: Гошко и Генчо, водят смешния си диалог. А всъщност думите произнася магът, въпреки че устата му е затворена.  По-късно, вече като професионален артист, Астор се запознава с Мити: Имах честта да седя в кухнята му, да пием ракия и да го слушам. В строгия му, дори плашещ вид видях един много добър човек, казва той.   Гологлавият шуменец се сприятелява с по-малкия син на Факира – Юлиян, който става негов кум. Жените им носят едно и също име: Пепа. Съпрузите на шега ги наричат мило пепелянки.  Пепа Маркова е пловдивчанка. Красива манекенка, която мечтае да стане актриса, но се увлича и по изобразителното изкуство. След едно от ревютата се запознава с Юлиян Димитров, тогава приятел на нейна колежка. Няколко дни след инцидентната среща обаче изненадващо този почти непознат мъж спира пред дома на Пепа луксозното си „Рено Алпин“ и иска от родителите ръката й.   В София бъдещите съпрузи спят в отделни стаи, не бързат с женитбата. Странно, но годеницата не знае нищо за новото си семейство. Минава време, докато при един разговор с Юлиян тя научава, че баща му е Факира Мити, майка му е Мадам Сизи, а негов брат е голямата звезда Емил Димитров.   Семейството е поканено на вечеря във вилата на певеца в Княжево и тогава Пепа вижда за първи път идола, в когото тогава са влюбени всички българки.  Той току-що се е оженил за Мариета, държи се непринудено и настоява брат му да направи голяма сватба. Като неговата, на която е бил дори Азнавур. Доста по-различен обаче, Юлиян се дърпа, не харесва показността.  Всяка събота и неделя баща, майка синове и снахи се събират на обед или вечеря. Веднъж свекървата казва на снаха си: Виж ги децата ми - Юлиян, който стана илюзионист, се дипломира като виолончелист в музикалното училище, а този, дето пее, всъщност завърши художествена гимназия.  Много скоро и Пепа става част от семейната трупа илюзионисти, в която старият Мити е главната фигура, синът му играе в първата част, снахата и свекървата са асистентки. Турнетата продължават през цялото лято. Факира подготвя спектаклите много старателно. Прави подробен план на маршрута. Знае всеки град и село. Салоните са пълни. До края на кариерата си той 12 000 пъти излиза пред публика и печели много престижни награди, между които и „Златният ключ“ от фестивала на илюзионното изкуство в Париж.   На сцената винаги трябва да бъдеш усмихната, учи той снаха си. Ако в гримьорната сме си казали някоя крива дума, това трябва да остане скрито от зрителите.   В свободните си от турнета месеци артистът обича да пие кафе с колегите си в хотел „България“. Там често е и Сенко, най-големият му конкурент, но и уважаван колега.   Най-тежкият момент за всички настъпва, когато откриват на Юлиян тумор в мозъка. Операцията е успешна. Но се получават усложнения - следва втора. И тя уж минава добре, но девет дни по-късно той почива. Малко след това, съсипана от мъка, и Мадам Сизи си отива от този свят. Според Астор тя е била най-красивата и добра жена, която е виждал в живота си. Няколко години след смъртта на съпругата си към безкрая полита и старият Факир.", "date": "2018.07.20", "title": "Невероятните фокуси на Факира Мити, който ловял куршум, изстрелян от пушка"}
{"url": "https://www.blitz.bg/layfstayl/ptuvane/shofori-vnimanie-remontirat-trakiya-karayte-ss-sobrazena-skorost_news614935.html", "text": "Шофьорите да се движат с повишено внимание и съобразена скорост, спазвайки пътната сигнализация, в посока Бургас при км 12 и в посока София при км 15 на автомагистрала „Тракия“ поради поради ремонтни дейности по ограничителните системи в аварийната лента.Това съобщиха от пресцентъра на Агенция „Пътна инфраструктура“. ", "date": "2018.07.20", "title": "Шофьори, внимание! Ремонтират „Тракия“, карайте със съобразена скорост"}
{"url": "https://www.blitz.bg/svyat/znaeli-li-sa-neandertaltsite-kak-da-palyat-ogn_news614899.html", "text": "Неандерталците са можели да палят огън, като са удряли един в друг два камъка, твърдят учени, анализирали сечива от френски обекти на 50 000 години, съобщи АФП. Френски учени и специалисти от университета в Лайден са изследвали кремъци, използвани от нандерталците, за да палят огън. Те са подострени и от двете страни и според учените по тях има следи като от удар с богат на желязо материал, например пирит или маркасит. Ако кремък се удря в пирит, се получават много бързо големи искри. Попаднали върху суха трева или листа, те лесно ги запалват.  Тези следи по кремъците са известни отдавна на френските археолози и палеонтолози. От какво са се получили обаче, беше определено чак сега.  Следите от удар са под форма на буквата С. Те дават възможност да бъде определен ъгълът и посоката на удара на кремъка върху пирита. Учените са открили също под микроскоп ивици и специфично полиране.   И досега беше известно, че неандерталците са използвали огън, но се смяташе, че той е бил от естествени \"източници\" като например мълнии и са го поддържали. ", "date": "2018.07.20", "title": "Знаели ли са неандерталците как да палят огън?"}
{"url": "https://www.blitz.bg/svyat/20-yuli-1969-godina-istoricheski-den-za-nasa-za-prv-pt_news614906.html", "text": "На 20 юли 1969 г. пилотираният космически кораб Аполо 11 успешно каца на Луната в Морето на спокойствието. Седем часа по-късно американците Нийл Армстронг и Бъз Олдрин стават първите хора, които стъпват на извънземна почва.На 5 април 1967 г. 17 астронавти са извикани при Доналд Слейтън - отговорен директор по екипажите в НАСА. На срещата става ясно, че това са хората, върху които ще падне тежестта по осъществяването на лунната програма и сред тях се намира човекът, който ще има честта да стъпи първи на лунната повърхност.  Сред 17 - те \"аса\" е и Нийл Армстронг. На него е поверено командването на дублиращия екипаж на Аполо 8 и на основния - на Аполо 11. На 14 април 1969 год., на специална пресконференция, ръководството на НАСА оповестява решението си кацането на Луната да се осъществи по време на полета на Аполо 11 и неговия командир Нийл Армстронг да стане първият човек в света стъпил на лунната повърхност. Пилотираният космическия кораб Аполо 11, съставен от ракетата носител Сатурн V (AS-506), командния модул (CM-107) с позивни „Колумбия“ (Columbia) и лунния модул (LM-5) с позивни „Ийгъл“ (Eagle) с обща маса 43,9 тона, е третият апарат от серията \"Аполо\", изпратен към Луната в програмата на НАСА. Преди него само Аполо 8 и Аполо 10 с екипаж на борда са достигали естествения спътник на Земята, без да извършват кацане на него. Целта на мисията на Аполо 11 е да извърши меко кацане на Луната в предварително определен район в Морето на спокойствието, събиране и доставяне на Земята на образци от лунния грунд, фотографиране, провеждане на директна телевизионна връзка със Земята, поставяне на научна апаратура на лунната повърхност и завръщане на Земята.  Ракетата излита на 16 юли 1969 г. Четири денонощия по-късно е достигната окололунната орбита. На 20 юли, около 102 часа след старта, Лунният модул се отделя на височина от 110 км. над повърхността и започва да забавя своята траектория. Маневрата се извършва откъм Близката страна на Луната в постоянна връзка с Контролният център в Хюстън и останалия на орбита Команден модул. По програма Ийгъл трябва да се прилуни на автоматичен режим, но още по време на полета Армстронг е взел решение, че на около 100 метра от повърхността ще премине на полуавтоматичен режим с аргумента, че автоматиката не знае как да избере площадка за кацане. По време на полета обаче се налага да се премине на ръчен режим много по-рано поради претоварване на бордовия компютър. Независимо от възникналия проблем от Хюстън съветват астронавтите да продължат мисията и Амстронг и Олдрин успяват да кацнат на ръчен режим прелитайки над кратер с размери около 180 метра. В 20 часа 17 минути 42 секунди UTC на 20 юли 1969 Лунният модул се прилунява в Морето на спокойствието и Нийл Амстронг докладва: \"Хюстън, тук база на Спокойствието, Ийгъл кацна\". В резервоара на двигателите за кацане е останало гориво за още 17 секунди работа и не се е наложило да се отмени прилуняването и принудителното връщане на орбита, припомня obekti.bg. Екипажът провежда операция, симулираща старт от Луната за проверка на всички системи на Ийгъл, които се оказват в пълна изправност. Заплануваната по програма почивка след прилуняването е отменена по молба на астронавтите и се пристъпва към операцията за излизане на лунната повърхност. Външната бордова камера предава директно по телевизията пред цялото човечество историческия момент на първата крачка, направена от Нийл Армстронг на друго небесно тяло. С думите: \"Една малка крачка за човека - един голям скок за човечеството...\" , на 21 юли 1969 в 2 часа, 56 минути и 20 секунди той оставя първите следи по повърхността на Луната. Петнадесет минути по-късно Едуин Олдрин също стъпва на Луната и започва да експериментира различни способи за придвижване при слабата лунна гравитация. Най-удачни се оказват дългите „кенгурови“ подскоци, при които се прелитат над 2 метра. Монтирана е телевизионна камера и след това е развят националния флаг на САЩ. Провежда се директен разговор с президента Ричард Никсън от лунната повърхност. Монтират се научни уреди — сеизмометър и лазерен отражател за определяна на точното разстояние до Земята. Събрани са образци от лунния грунд, общо 21,55 кг, които по-късно са доставени за изследване на Земята. Оставена е паметна плоча от неръждаема стомана с гравиран надпис: „Тук хора от планетата Земя за първи път стъпиха на Луната. Юли 1969 г. след Христа. Ние дойдохме с мир от името на цялото Човечество“ и с подписи на Амстронг, Олдрин, Колинс и президента на САЩ Никсън. Олдрин престоява на лунната повърхност 1 час и 30 мин., след което се прибира в Лунния модул, а Амстронг остава общо 2 часа и 10 мин. След това двамата астронавти вечерят и лягат да почиват. Олдрин спи на пода на Ийгъл, а Амстронг използва хамак, закачен под кожуха на основния двигател на завръщащата се степен. От Командния център в Хюстън събуждат астронавтите след 7 часа почивка. Екипажът провежда предстартова подготовка на Лунния модул. В 17 часа 54 мин. на 21 юли са запалени двигателите на завръщащата се част от Ийгъл и след престой от 21 часа 36 мин. и 20 сек. първата експедиция, посетила Луната, я напуска.", "date": "2018.07.20", "title": "20 юли 1969 година: Исторически ден за НАСА, за пръв път..."}
{"url": "https://www.blitz.bg/svyat/otvorikha-cherniya-sarkofag-s-proklyatieto-na-faraona-v-egipet-vtre-namerikha-snimki_news614920.html", "text": "Египетските учени откриха в черния александрийски саркофаг три повредени мумии, съобщава порталът \"Йоум7\", позовавайки се на шефа на управлението по въпроса на паметниците на древността на Египет Мустафа ал Вазири. По думите му, намерените мумии не принадлежат на някое кралско семейство. \"Тези мумии нямат никаква връзка с кралските семейства от птолемейския или римския период, защото по саркофага липсват съответните надписи\", каза ал Вазири. Той също отбеляза, че мумиите са се оказали силно повредени от вода, просмукала се в саркофага през пукнатина. Учените сега ще трябва да изяснят кой именно е бил погребан в саркофага.   Загадката на черния саркофаг   Незасегнатият от мародери запечатан тайнствен и гигантски саркофаг от черен гранит с тегло от 25-30 тона бе открит в началото на юли при провеждането на строителни работи под сграда в град Александрия. На същото място на дълбочина от пет метра бяха намерени 40-сантиметров фрагмент от статуя на мъж от мрамор и някои други артефакти.   Съобщаваше се, че на територията на разкопките може да има паметници от елинския период от историята на Египет. В същия район вече са открити други гробове, отнасящи се към IV век преди нашата ера.   Тайната на запечатания саркофаг породи слухове в египетските и европейските медии. В Египет заговориха за \"проклятието на фараона\" и за това, че саркофагът, най-вероятно, не е бил отворен до сега и разграбен заради някакво зло, което е затворено в него.    Страховете бяха подхранвани и от необичайния цвят на паметника, а също и от гигантските му размери (265 сантиметра дължина, 185 — височина и 165 — в ширина).   Западната преса направи предположение, че саркофагът може да принадлежи на самия Александър Македонски, чийто гроб все още не е открит.  Превод и редакция: БЛИЦ    ", "date": "2018.07.20", "title": "Отвориха черния саркофаг с \"проклятието на фараона\" в Египет, вътре намериха... (СНИМКИ)"}
{"url": "https://www.blitz.bg/lyubopitno/taynstvena-ilyuziya-s-otrazhenie-na-vrabche-v-ogledalo-na-kola-vzrivi-mrezhata-snimka_news614970.html", "text": "В интернет популярност набира тайнствена снимка, заснета някъде из територията на бившия СССР. Снимката показва врабче, което се опитва да си хапне пържено картофче през прозореца на автомобил.На пръв поглед обикновеният кадър не се отличава по нищо странно, но загледайте се по-внимателно. Потребителите в мрежата се оказаха озадачени от отражението на птицата в огледалото на колата. В реалността крилата на врабчето са разперени перпендикулярно от туловището му, но в отражението на пернатия те са вдигнати нагоре. Удивително! Ако се допусне, че снимката е автентична, то как тогава това е възможно?   Мнозина повдигат теории за бъг в матрицата, изкривяване на пространствено-времевия континиум и всякакви други мистики. Други твърдят, че за всичко е виновен стробоскопичният ефект, предизвикан от затвора на фотоапарата. Тоест, фотоапаратът прави снимките с леко забавяне заради огледалото. Затова записващото устройство не е заснело твърде бързите движения на крилата на врабчето.      ", "date": "2018.07.20", "title": "Тайнствена илюзия с отражение на врабче в огледало на кола взриви мрежата (СНИМКА)"}
{"url": "https://www.blitz.bg/lyubopitno/khvrlete-edno-oko-v-samoleta-na-putin-razkosht-e-neopisuem-snimki_news614950.html", "text": "Новата лимузина, с която Владимир Путин пристигна за срещата с Доналд Тръмп в Хелзинки, събуди интереса на медиите и към самолета на руския президент. Air Force One, с който лети американският му колега, може да е по-голям и бърз, но пък руският държавен глава разполага с цели четири Ил-96-300ПУ - всеки с цена $500 млн., пише The Sun, цитиран от Факти бг.Произвежданият от \"Воронежское акционерное самолётостроительное общество\" широкофюзелажен лайнер Ил-96-300ПУ не отстъпва по нищо на \"боинга\" на Тръмп. Има специално покритие с таен състав, което го прави по-трудно забележим от радарите, развива скорост от 900 км/ч и може да лети на височина до 12 000 метра.       На борда, както може да се предположи, има всякакви удобства, а високопоставените пасажери се наслаждават на царски лукс. Всеки от самолетите разполага с кабинети, конферентни зали, разкошни спални, кухня, тоалетни с позлатена санитария и фитнес зала.   Обзаведени в неокласически стил, салоните на Путиновите \"илове\" глезят пътниците с кожени канапета и фотьойли, дебели вълнени килими и мебелировка с декорации от злато. Под целия лукс е скрита свръхмодерна комуникационна система, която позволява на самолета да служи като команден център в случай на нужда.   Никой освен най-близките хора на Путин не знае до самото излитане кой точно от четирите самолета ще използва президентът. Те се движат винаги по двойки, като вторият служи за заблуда на евентуалния противник. При най-малка заплаха пилотите могат да повикат на помощ намиращите се в готовност 68 изтребителя от Руските въздушно-космически сили.            ", "date": "2018.07.20", "title": "Хвърлете едно око в самолета на Путин, разкошът е неописуем (СНИМКИ)"}
{"url": "https://www.blitz.bg/layfstayl/skorost/megazrelishche-nerazrushim-ikarus-i-kamion-raba-vv-formula-1-po-planinski-ptishcha-video_news614952.html", "text": "Планинското изкачване е една от най-старите и любими дисциплини в автомобилните спортове на Стария континент. Целта на състезанията е съвсем проста - да се изкатери хълм или по-голямо възвишение за възможно най-кратко време, а до участие се допускат всякакви превозни средства от ретро мотоциклети до болиди от Формула 1.Маджарите обаче имат още по-волни разбирания за планинското изкачване. Клипът по-долу е от състезание на 8 юли в гр. Полгар в Източна Унгария, в което мерят сили... двуосен Ikarus 260 и камион RABA.  Видеото показва най-чистото преминаване на трасето, но в други клипове от тренировките се вижда как жълтият рейс, наречен нескромно \"Най-якият автобус в галактиката\", взема тесни селски завои с плашещо висока скорост, а пилотът изцежда всичките му сили.      ", "date": "2018.07.20", "title": "Мегазрелище! Неразрушим Ikarus и камион RABA във Формула 1 по планински пътища (ВИДЕО)"}
{"url": "https://www.blitz.bg/blits-tv/mira-radeva-napravi-senzatsionen-debyut-s-pesen-video_news614949.html", "text": "Синьо, синьо... Блян от морско кадифе... \"Чак не мога да повярвам!\", възкликна социоложката Мира Радева, възторжена от дебюта си като певица. \"Автор съм на текста. Музиката написа големият Alexander Kiprov, саксофон - Sergo Sergeev, аудио запис, миксинг, мастеринг Alex Kiprov, видео заснемане моят партньор Ивайло Станчев, монтажа направи дъщеря ми Anna Yanova-Cattoor\", похвали се тя в профила си във Fаcebook.  Последно време Радева позагърби политическите си анализи и се посвети на френския шансон.  Дамата изнася успешни концерти в цялата страна със спектакъла си: \"Франция, моя любов!\"     ", "date": "2018.07.20", "title": "Мира Радева направи сензационен дебют с... песен! (ВИДЕО)"}
{"url": "https://www.blitz.bg/layfstayl/megz-e-zhertva-na-denonoshchen-tormoz_news614968.html", "text": "Преди два месеца топ дизайнерката Мегз се оплака, че телефонът ѝ е разпространен в интернет от нейни фенове деца и че не спира да звъни. Оказа се, че вече втори месец телефонните обаждания не са спрели. Дори напротив броят им е нараснал още повече и се е превърнал в истински телефонен тормоз, пише Хот Арена. Близки до амбициозното миньонче коментират, че е почти невъзможно човек да се свърже с нея. Дизайнерката често била изнервена, защото не можела дори да снима видеа, защото във всяка секунда телефонът звънял и я прекъсвал. “Мегз се старае да не показва лошо отношение, защото много обича феновете си, но вече не издържа - няма секунда, в която телефонът й да не звъни”.  ", "date": "2018.07.20", "title": "Мегз е жертва на денонощен тормоз!"}
{"url": "https://www.blitz.bg/layfstayl/khoroskop/koya-e-idealnata-spruga-spored-zodiyata_news614939.html", "text": "Всички сме се интересували дали нашата зодия си пасва със зодията на половинката ни или с мъжа, за когото мечтаем. Но има един по-различен фокус към зодиите и жените - каква съпруга си в момента или каква ще бъдеш според зодиакалния си знак. Всяка жена има с какво да се гордее като настояща или бъдеща съпруга, но какво е вашето \"специално нещо\", което ви отличава от останалите? Ето коя е идеалната съпруга според зодията: Овен  Това е жената съперница. За нея няма “Не искам”. Тя е състезател, силна съпруга. Телец  Жената Телец е мотиватор. Нужен ѝ е партньор, който да се вслушва в съветите и инстинктите ѝ. Близнаци  Това е щастливата жена. Съпругите, родени под този знак, са като огледало за мъжа си. Рак  Жената Рак е идеалната съпруга. Има много изисквания към мъжа, защото го избира за цял живот.  Лъв  Жената Лъв е съпруга кралица. Тя има нужда от достоен мъж, мъж, който да угоди на всичките ѝ изисквания. Дева  Девата е жената приятел. Тя е умна, мъдра и винаги подкрепя мъжа до себе си.  Везни  Жената Везни е като котка – тя е мила, красива и очарователна глезана. Тя е перфектната съпруга за поддържане на семеен уют. Скорпион  Жената Скорпион действа на принципа \"Мачкай и владей\". Тя е обаятелна, манипулативна, сексуална и магнетична.  Стрелец  Това е жената, която винаги ще защити съпруга си. Тя ще е до мъжа си и в добро, и в зло. Вярна и много отдадена на брака си. Козирог  Жената с железни принципи. Нейният мъж трябва да е железен, за да е на нейното високо ниво. Водолей  Жената, с която животът никога не е скучен. Тя е зряла дама и малко хиперактивно момиченце едновременно. Мъжът ѝ никога няма да загуби интерес към личността ѝ. Риби  Жената от зодия Риби прави дома красив. Тя е умерена, тиха и създава онова прекрасно усещане за спокойствие и комфорт, необходимо на мъжете да се чувстват добре. ", "date": "2018.07.20", "title": "Коя е идеалната съпруга според зодията?"}
{"url": "https://www.blitz.bg/layfstayl/svetski/nataliya-kobilkina-razkri-dlgo-pazena-tayna-za-prviya-si-orgazm_news614947.html", "text": "Сексоложката Наталия Кобилкина току що разкри в „На кафе” по Нова Тв дълго пазена тайна. „До 23 години аз не бях изпитвала оргазъм. Сега, ако това се случи с една жена на тези години, тя винаги ще отиде при друг мъж”, каза Наталия.Кобилкина даде съвети как мъжете и жените между 40 и 50 години да заздравят връзката си, ако страстта се е изгубила.  „Отидете заедно на почивка, на семинар, може и тройка да направите, това помага на една връзка да се освежи. Правете секс на полянка, на море, правете изненади на половинката си, направете нов проект – например за къща. Но най-важното, дайте си период 3-6 месеца, през който да положите усилия да възстановите връзката си”, каза Кобилкина пред Гала.", "date": "2018.07.20", "title": "Наталия Кобилкина разкри дълго пазена тайна за първия си оргазъм"}
{"url": "https://www.blitz.bg/lyubopitno/mistichna-nevidima-sila-podkhvrli-momiche-v-asansor-video_news614977.html", "text": "Странен запис бе направен в Китай в началото на месеца. Необичайният клип, заснет от камера за наблюдение в асансьор, показва, както се предполага, доста загадъчно явление.На записа може да се види момиче, което неочаквано е подхвърлено по време на движение на асансьора. Нещастното дете полита във въздуха, удря се във вратата, след което се движи малко нагоре и, най-накрая, пада на пода. Не се съобщава колко силно е пострадала младата китайка. Междувременно потребителите в мрежата развиват различни теории относно причините за случилото се.   Скептиците твърдят, че тук няма нищо необичайно. Най-вероятно някакъв предмет на момичето се е оказал затиснат между вратите и шахтата. Други коментират, че става дума за паранормално явление. Те припомнят, че асансьорите и в миналото са се държали необяснимо. Например, широко известната история в стар хотел, който е бил разрушен през 1969 година. Въпреки това, че токът в сградата бил изключен, единият от асансьорите започнал да върви нагоре-надолу из етажите сам самичък, протестирайки против срутването на сградата. А работникът, който се намирал в него, бил изхвърлен от кабината от някаква невидима сила.   Може и в китайската сграда лифтът да се е разбунтувал. Може би трябва да се вслушаме в езотериците, които твърдят, че абсолютно всичко в нашия свят притежава съзнание, дори и изкуствено създадените вещи.   Превод и редакция: БЛИЦ   ", "date": "2018.07.20", "title": "Мистична невидима сила подхвърли момиче в асансьор (ВИДЕО)"}
{"url": "https://www.blitz.bg/layfstayl/za-damite/sher-mozhe-da-e-na-72-godini-no-zabi-v-zemyata-vsichki-s-razgolenata-si-roklya-snimki_news614852.html", "text": "През изминалите дни в лондонско кино се състоя премиерата на мюзикъла \"Мама Мия -2\", звездите традиционно дойдоха на събитието коя от коя по-хубава. Изпълнителната на една от главните роли Мерил Стрийп мина по червения килим в разкошна синя рокля на Marni.Аманда Сайфрийд,  която играе дъщерята на героинята на Стрийп, се появи в строг, но съблазнителен костюм.    Но на премиерата недостижима по блясък и красота бе певицата Шер. Знаменитостта въобще не се притесняваше от своята напреднала възраст и дойде на мероприятието в пикантна рокля с дълбоко деколте. Визията си тя допълни с традиционните си големи букли.   За своите 72 години певицата изглежда превъзходно. някои казват, че Шер изглежда поне с 30 години по-млада. Знаменитостта често се оказва в центъра на вниманието именно благодарение на своя екстравагантен вид.   Когато тя бе попитана, как успява да се поддържа в отлична форма, тя отговори: \"Не пия, не пуша, не употребявам наркотици. Никога не съм правила каквото и да е от тези неща\".   Единствената слабост, пред която тя не може да устои, това е шоколадът. Изпълнителката и в момента активно се занимава със спорт, храни се здравословно.  ", "date": "2018.07.20", "title": "Шер може да е на 72-години, но заби в земята всички с разголената си рокля (СНИМКИ)"}
{"url": "https://www.blitz.bg/layfstayl/za-damite/super-senzatsiya-prints-khari-i-megan-markl-napravikha-neshcho-unikalno-za-zhenite-ot-gotsedelchevskoto-selo-banichan-snimki_news614800.html", "text": "Грандиозната кралска сватба на принц Хари и съпругата му Меган Маркъл отдавна отмина. За нея се изписа какво ли не. Погледите бяха съсредоточени изцяло върху случващото се Острова. Но изненадващо принц Хари и съпругата му Меган Маркъл обърнаха внимание на гоцеделчевското село Баничан. Двамата направиха нещо направо уникално за българките, които живеят там.", "date": "2018.07.20", "title": "Супер сензация: Принц Хари и Меган Маркъл направиха нещо уникално за жените от гоцеделчевското село Баничан! (СНИМКИ)"}
{"url": "https://www.blitz.bg/svyat/rialiti-zvezda-se-nagushi-s-5-miliona-dolara-za-5-minuti-koya-e-tya_news614901.html", "text": "Риалити звездата Ким Кардашиян е заработила 5 милиона долара само за 5 минути при продажбата на новите си парфюми от бранда й KKW Beauty, съобщава сайтът за знаменити TMZ, цитиран от световните осведомителни агенции. В козметичната серия на звездата са включени три аромата - кимоджи череша, кимоджи праскова и кимоджи вайбс. Кардашиян не вложи нито един долар за реклама на парфюмите, но те предизвикаха невиждано търсене сред нейните фенки. Всяко шишенце струва по 45 долара. В качеството на  единствен маркетинг Ким изпратила няколко артикула от новата серия на своите сестри  и на видни  холивудски знаменитости , които публикуваха подаръците си в Инстаграм.  Брандът KKW Beauty беше основан от Ким Кардашиян-Уест през месец юни 2017 година. Продуктите от първата й козметика в серията бяха продадени за един ден след пускането им за 14 милиона долара.  ", "date": "2018.07.20", "title": "Риалити звезда се нагуши с 5 милиона долара за 5 минути, коя е тя!?"}
{"url": "https://www.blitz.bg/obshtestvo/chekh-napisva-muzikata-za-khimna-obesvaneto-na-levski_news614991.html", "text": "На 6 февруари по стар стил. /19. II. по нов/ 1873 година край София на бесилото увисва Апостола на свободата Васил Левски. Две години по-късно Христо Ботев пише стихотворението си „Обесването на Васил Левски”. Поетът и революционерът се познават добре. Те прекарват една нелека изгнаническа есен в изоставена мелница край Букурещ. Тогава Левски е възхитен от познанията на калофереца, от дарбата му да сътворява хубави стихове. Той не спира да му повтаря, че неговата сила е в словото и там той ще бъде най-полезен за отечеството.   А какво мисли самият Ботев за Левски най-добре се вижда в писмото, което изпраща до приятеля си Киро Тулешков: „ПРИЯТЕЛЯТ МИ ЛЕВСКИ, С КОГОТО ЖИВЕЕМ, Е НЕЧУТ ХАРАКТЕР. КОГАТО НИЕ СЕ НАМИРАМЕ В НАЙ-КРИТИЧЕСКО ПОЛОЖЕНИЕ, ТО ТОЙ И ТОГАВА Е ТАКЪВ ВЕСЕЛ, КАКТО И КОГАТО СЕ НАМИРА В НАЙ-ДОБРО ПОЛОЖЕНИЕ. СТУД, ДЪРВО И КАМЪК СЕ ПУКА, ГЛАДНИ ОТ ТРИ ДЕНЯ, А ТОЙ ПЕЕ И СЕ ВЕСЕЛИ. ВЕЧЕР ДОДЕТО ЩЕ ЛЕГНЕМ, ТОЙ ПЕЕ; СУТРИН ЩОМ СИ ОТВОРИ ОЧИТЕ, ПАК ПЕЕ. КОЛКОТО И ДА СЕ НАМИРАШ В ОТЧАЯНОСТ, ТОЙ ЩЕ ТЕ РАЗВЕСЕЛИ И ЩЕ ТЕ НАКАРА ДА ЗАБРАВИШ ВСИЧКИ СТРАДАНИЯ. ПРИЯТНО Е ЧОВЕК ДА ЖИВЕЕ С ПОДОБНИ ЛИЧНОСТИ”.    „Обесването на Васил Левски“ е последното стихотворение, написано от Христо Ботев. Публикувано е за пръв път във вестник „България“ на 12 август 1875 година. Окончателният му вариант излиза в „Календар за 1876 година“ под образа на Васил Левски, а след това в „Съчинения на Христо Ботйов“ от Захари Стоянов.  Но за да стане това изпълнено с болка и скръб стихотворение траурен химн, под чиито звуци всеки българин пада на колене, е нужен още един човек.  Композиторът, написал нотите, които придават тази тържественост и сила на Ботевите стихове, се казва  Вячеслав Новак. Той е роден като Виктор на 5 декември 1870 година в живописното планинско градче Каменице-над-Липой. Баща му, лекар, пее в местния хор, а майка му свири на пиано. Докторът  обаче умира рано и семейството се мести в друг град, където младият Новак завършва гимназия. Там той за първи път излиза пред публика, като свири на пиано композираните от него пиеси.  Изключителен интелект и талант, през 1889 година Виктор започва да учи едновременно Юридически факултет в Пражкия университет и в консерваторията, където по композиция му преподава прочутият Антони Дворжак. Тогава той приема и новото си име Вячеслав. Много скоро любовта към музиката надделява над правните науки и Новак се посвещава само на нея. През 1893 година той вече получава дипломата си, а Йоханес Брамс препоръчва на берлинско издателство да публикува творбите му. Младият музикант пък събира оригинални песни от чешкия фолклор.  По време на войната Новак е в ръководството на Пражката консерватория, става ректор и председател на музикалното отделение на чешката Академия за наука и изкуство. По време на немската окупация  на Чехословакия участва в организирането на концерти, в които се изпълнява чешка национална музика. Умира на 18 юли 1949 година.  Случайно съвпадение: На същата дата, но 112 години по-рано е роден Левски.  Песента е изпълнена за първи път от голям хор. През годините и други композитори са писали по великото стихотворение на  Ботев. Има дори  песен, силно повлияна от попа.     ", "date": "2018.07.20", "title": "Чех написва музиката за химна „Обесването на Левски”"}
{"url": "https://www.blitz.bg/obshtestvo/ne-se-vrzvayte-nay-chesto-sreshchani-klopki-pri-ptuvane-v-nepoznata-strana_news614962.html", "text": "Възможно е да направите няколко грешки по невнимание, когато тръгнете на път за непозната страна, но все пак е важно тези грешки да не са твърде големи и да не превърнат вашето пътуване в разочароващо и/или опасно преживяване, пише tialoto.bg. Ето и 5 от най-често срещаните клопки, в които можете да попаднете, когато тръгнете на път, особено, ако е по бизнес:1. Не вярвайте на най-популярната информация за мястото, на което отивате   Светът е динамично място. Когато планирате пътуване до определено местоположение, е важно да използвате текущата информация за него. Например, днес Бейрут, макар че има проблеми със сигурността, е доста различен от Бейрут от 1983 г. - тогава ливанската столица е била бойно поле в ожесточена гражданска война. Някога Кот д'Ивоар беше смятан за Париж на Африка, но това вече не е така. Каракас, Венецуела, пък днес е много по-опасно място, отколкото преди няколко години. 2. Не се доверявайте твърде много на непознати Много пътешественици са склонни да завързват нови приятелства по време на пътувания с напълно непознати хора. Докато развиването на приятелства с хора в различни страни е едно от големите предимства на чуждестранните пътувания, то все пак трябва да действате разумно. Когато някой непознат иска да се сближи с вас, възможно е да има и скрит мотив. 3. Не се доверявайте много-много и на местните В допълнение към завързването на приятелства с непознати, добавяме и сприятеляването с местните хора. Към тях също е добре да подхождате с известна предпазливост. Понякога местните са много свестни и топли хора, но не трябва да им вярвате сляпо, особено ако сте в съответната страна по бизнес дела. Това не означава, че трябва да се държите грубо с тях или да бъдете прекалено параноични, просто не вярвайте на всичко, което ви казват. 4. Не вярвайте, че вашите права вървят редом с вас, когато пътувате в чужбина Не приемайте своите индивидуални свободи и права като неизменни и неотменими, когато пътувате в чужбина. Това е опасно и погрешно схващане. Когато се намирате в друга държава, се подчинявате на законите на тази страна, които могат да бъдат много, много различни от тези във вашата. 5. Не вярвайте прекалено много, че вашето посолство може да ви помогне или да разреши всичките ви проблеми Посолството или консулството обикновено са много ограничени в това, което могат да направят за вас, ако се сблъскате с местните власти. Обикновено техен служител може само да ви посети, за да провери вашето благосъстояние и да ви препоръча или организира вашата местна правна защита.", "date": "2018.07.20", "title": "Не се връзвайте: Най-често срещани клопки при пътуване в непозната страна!"}
{"url": "https://www.blitz.bg/layfstayl/svetski/fitnes-instruktort-stoyan-napravi-ot-mayka-si-manekenka-snimki_news614900.html", "text": "Фитнес инструкторът от Благоевград Стоян Дудов си обръсна брадата. Той спази обещание към своята майка Христина Дудова и се раздели с познатата си визия, съобщава струма.бг. Двамата са се обзаложили дали Христина ще успее да извае коремните си мускули. С този облог Стоян целял да мотивира майка си, за да може тя да изглежда по-добре и да се храни здравословно.  “Басът си е бас! Сега главната виновница да съм без брада трябва да си върне пресата!”, написа участникът в Big Brother All Stars 2012 в своя Instagram профил. Дудов винаги е показвал любовта си към своето семейство и въпреки че от години живее в София, той използва свободното си време, за да се прибира в родния Благоевград да се види с близките си. ", "date": "2018.07.20", "title": "Фитнес инструкторът Стоян направи от майка си манекенка (СНИМКИ)"}
{"url": "https://www.blitz.bg/kriminalni/senzatsionno-razkritie-na-blits-vizhte-snimka-na-tozi-koyto-prati-v-groba-sina-na-boto-botev_news614940.html", "text": "Антимафиотът от отдел \"Контратерор\" в ГДБОП Божидар Ботев, син на топкриминалиста Ботьо Ботев, загина месец след смразяваща катастрофа на изхода от село Железница, след като в джипа му се вряза Кристиан Зафиров. Днес медията ни изкарва за първи път на бял свят снимка на 28-годишния мъж, на когото предстои да бъде повдигнато обвинение за причиняване на смърт по непредпазливост. Трагичният сблъсък се разрази на 18 юни, а на 11 юли Божидар почина в спешния институт \"Пирогов\".  БЛИЦ научи, че непосредствено след инцидента Божидар, неговият приятел Владимир Мичев и причинителят на катастрофата са били настанени през една стая в болница \"Света Анна\".  Според разказа на Мичев пред БЛИЦ, това е бил вторият опит за самоубийство на Зафиров. По време на болничния си престой Кристиан често крещял и изхвърлял опаковки от лакомства по земята, а рано сутрин настоявал медицинските сестри да му носят топли закуски в стаята.        Приятелите на Божидар, който оставя след себе си четири сирачета, недоумяват как е възможно такова арогантно поведение.   Както медията ни съобщи първа, в началото на седмицата Кристиан е бил изписан, а разследващите органи ще го привлекат към наказателна отговорност. Той може да получи минимум 10 години затвор, ако вината му бъде доказана в съда. Ивайло КРАЧУНОВ", "date": "2018.07.20", "title": "Сензационно разкритие на БЛИЦ! Вижте СНИМКА на този, който прати в гроба сина на Ботьо Ботев!"}
{"url": "https://www.blitz.bg/kriminalni/prestplenie/prokuraturata-s-uzhasyavashchi-podrobnosti-kak-drogiraniyat-ukrainski-tiradzhiya-e-ubil-bremennata-krasavitsa-severina-i-mzha-y-kray-plovdiv_news614953.html", "text": "Окръжна прокуратура-Пловдив внесе в съда обвинителен акт срещу украинеца Станислав Пислар, за това, че на 28.05.2018 г., на автомагистрала „Тракия“край Пловдви връхлетя с тира и уби на място красивата Северина Коралска и съпругът й Ивайло Минчев. 27-годишният украинец е нарушил правилата за движение и по непредпазливост е причинил смъртта на 34-годишния Ивайло и на 32-годишната Северина. Шофьорът на тежковоза е употребил марихуана, връхлетял е върху младото семейство, което отивало на преглед в столицата, тъй като Северина била бременна. На 28 май 2018 г., обвиняемият С.П. управлявал товарен автомобил „Волво“, с латвийска регистрация, като се движел по автомагистрала „Тракия“, в посока  Бургас.  По същото време по автомагистрала „Тракия“, в посока към София,  се движел лек автомобил „Ауди“, управляван от Ивайло Минчев, като до него на предната дясна седалка пътувала  Северина.  Движейки се в дясната лента на магистралата, украинецът не възприел поставените указателни табели за ремонт на пътен участък, поради което не повишил вниманието си и не насочил своевременно товарния автомобил в лявата лента на магистралата. Не възприел и паркираното в същата лента ремарке с поставените върху него пътни знаци. Не намалил скоростта на движение, въпреки ясните предупреждения за предстоящи препятствия по пътя и не се престроил в лявата лента на платното за движение.  Така предната част на товарния автомобил достигнала задната част на ремаркето, при което последвал удар между тях.  Ремаркето било отхвърлено напред и надясно, като се установило върху пътното платно. В момента на удара, обвиняемия С.П. осъзнал опасността и навил волана рязко наляво, като от това се насочил в насрещното пътно платно на магистралата. Той загубил контрол върху товарния автомобил, който блъснал и разрушил мантинелата, след което продължил неконтролируемото си движение, навлизайки в лявата лента за движение на северното платно, като предната част на влекача достигнала е ударила лекия автомобил „Ауди“, управляван от Ивайло Минчев.   Лекият автомобил бил повлечен и завъртян обратно по посока на движението, като двете превозни средства напуснали платното за движение и се установили върху крайпътна територия. От удара лекият автомобил получил силни деформации в предната си част. Пътуващите в него получили множество тежки травматични увреждания и починали в купето на автомобила. Украинецът на място бил изпробван с техническо средство за алкохол, като пробата била отрицателна. Впоследствие е взета проба, която установила употреба на наркотични вещества от обвиняемия.  Според вещите лица основна причина за настъпилото произшествие е, че  Станислав Пислар не е реагирал своевременно на разположените от ляво и от дясно на платното за движение пътни знаци и указателни табели за ремонтен участък, като вместо да премине в лявата лента на южното платно за движение, е направил това в опасна близост, като е отклонил автомобила рязко наляво и навлязъл в северното платно за движение в момент, когато там насрещно се е движил лек автомобил „Ауди“.  По делото са разпитани свидетели, извършени експертизи и др. Спрямо Пислар е взета мярка за неотклонение „задържане под стража“. Предвиденото от закона наказание за престъплението, в което е обвинен, е „лишаване от свобода“ от 5 до 20 години, както и лишаване от право да управлява моторно превозно средство.       Кристина ИВАНОВА, БЛИЦ", "date": "2018.07.20", "title": "Прокуратурата с ужасяващи подробности как дрогираният украински тираджия е убил бременната красавица Северина и мъжа й край Пловдив"}
{"url": "https://www.blitz.bg/obshtestvo/izvnredno-v-blits-kasapnitsata-s-avtobusa-kovcheg-na-trakiya-pred-razvrzka_news614954.html", "text": "Разследването за причината, довела до зверската касапница на магистрала \"Тракия\" в черния петък на 13 април т.г. , е пред развръзка, научи БЛИЦ от два независими източника. Непосредствено след инцидента, в който загинаха 6 души, а 22-ма бяха ранени, полицията арестува за 72 часа шофьорката на леката кола Цвета Таскова, която по-късно бе обвинена в причиняване на смърт по непредпазливост на повече от двама човека.  БЛИЦ научи, че назначената по случая експертиза е установила, че Таскова се е доближила прекалено близко с нейния автомобил до автобуса. Десният калник на колата й е закачил болтовете в лявата предна джанта на автобуса. Последвалият лек на пръв поглед удар, впоследствие оказал се фатален, защото станал причина водачът на тежкото возило да изгуби контрол над него и да излети в канавката.  Шофьорът на катастрофиралия автобус обясни, че не е имал време за реакция при инцидента и допълни, че е карал с 95 км/ч.  Разследващите са убедени, че Таскова се е заплеснала в радиото на автомобила си и така се е допряла до автобуса.        Следователите установили, че преди години шофьорската книжка на 29-годишната жена е била отнета за продължителен период от време, но върната, след като наказанието й изтекло.  След окончателното изготвяне на експертизата материалите по делото ще бъдат депозирани в съда, а Таскова изправена на подсъдимата скамейка.  Припомняме, че правителството обяви ден за национален траур по повод трагичния инцидент, а премиерът Борисов също изрази отношение по случая. Ивайло КРАЧУНОВ    ", "date": "2018.07.20", "title": "Извънредно в БЛИЦ! Касапницата с автобуса ковчег на \"Тракия\" пред развръзка!"}
{"url": "https://www.blitz.bg/kriminalni/ekskluzivno-v-blits-pionkite-na-vasilev-simonovich-ristich-i-vidovich-sa-progovorili-pred-srbskata-politsiya_news614959.html", "text": "От началото на тази година сръбската прокуратура е вдигнала мерника на Цветан Василев и го разследва за участието му в организирана престъпна група на територията на западната ни съседка, заради опита на банкера-беглец с фалшив дълг от 47 милиона евро да фалира завода за стъкло в гр. Парачин и да открадне активите му В пореден материал от вчера, най-влиятелният сръбски вестник „Blic“ този път повдига завесата и споделя факти от кухнята на разследването на сръбската полиция. Оказва се, че другите участници в схемата на Василев – сръбските граждани Драголюб Симонович, Ратко Ристич, Петър Видович, както и братът на Драголюб Симонович – Небойша, всичките родом от Ратково - Сърбия, са признали при разпитите им в полицията, че са подписвали документи, свързани с „Глас Индъстри“ и „Сръбска фабрика за стъкло“, за да станат членове на Управителния и Надзорния съвет. Небойша Симонович (бел. ред. – назначен от Василев след фалита на банката за изпълнителен директор на „Глас Индъстри“ – дружество, получило от КТБ 140 милиона лева) никога не е имал преди това опит с управлението на фирми, а е бил обикновен бензинджия, като подобна работа са вършили и другите двама – Ристич и Видович, които са съседи на Небойша в Ратково. Тези хора са били нарочно подбрани без опит в бизнеса, за да могат под диктовката на Василев да изпълняват това, което той им нареди.         “Blic” посочи в предишен свой материал, че след бягството си в Сърбия, първата работа на Василев е била да се опита да присвои активите на контролираната от него „Сръбска фабрика за стъкло“ в Парачин, чрез създаването на фалшив дълг от 47 милиона евро. Този „дълг“ е бил прехвърлен няколко пъти през офшорни дружества и накрая предявен като „вземане“ от контролираната от Василев сръбска фирма „Вексилум“, създадена специално за това.  Пребиваването на Василев в Сърбия пък е осигурено чрез протекциите на Кремъл и съдействието на бившия сръбски президент Томислав Николич, който е и бизнес партньор на Василев. Припомняме, че на два пъти след фалита на КТБ през 2014г., Василев се опита да прехвърли активи за над 1 млрд. евро на руските си приятели. Първо партньорът на олигарха Константин Малофеев – Пиер Луврие, представяйки се за „инвеститор“, получи от Василев, срещу 1 евро, накуп БТК, Дунарит, Авионамс, ТВ 7, НУРТС и Фърст Диджитъл. След като аферата беше разкрита, а Луврие дори се оказа близък с командира на руските сепаратисти в Украйна – Игор Гиркин – Стрелков, на сцената излезе друг служител на Малофеев – Дмитрий Косарев. С него Василев беше сключил договор за разделяне на парите от откраднатите активи в съотношение 80 към 20, след тяхната продажба.  В сегашната си публикация сръбското издание отново набляга на обстоятелството, че в момента Цветан Василев е в паника от разследването срещу него в Сърбия и всячески се опитва да осъществи контакт с влиятелни сръбски политици, за да получи протекции и да предотврати повдигането на обвинение заради аферата с фиктивния дълг на завода за стъкло в Парачин. Паниката на Василев ясно пролича и от „обръщението“ което банкера-беглец направи на сайта си преди няколко дни, в което започна да сипе обвинения, обиди и клевети и против сръбски граждани, тъй като очевидно вече е загубил досегашното си спокойствие там.  Всъщност, сегашните разкрития за престъпната дейност на Василев в Сърбия (този път от сръбската прокуратура и полиция, а не от българките служби, против които Василев не е спирал да плюе), доказват за пореден път добре известната в България негова схема при източването на КТБ - чрез специално създадени фирми-бушони, управлявани от подставени лица – охранители, домакини, секретарки. Която схема очевидно е продължил да „практикува“ и на чужда територия.       ", "date": "2018.07.20", "title": "Ексклузивно в БЛИЦ! Пионките на Василев - Симонович, Ристич и Видович, са проговорили пред сръбската полиция!"}
{"url": "https://www.blitz.bg/obshtestvo/pazardzhik-udarikha-drebnata-prestpnost-chetirima-arestuvani_news614951.html", "text": "Четирима са задържани заради незаконно притежаване на оръжие, боеприпаси, а един от тях и за културно-исторически ценности в Пазарджишко. Полицаи извършили проверки в жилищата на 62-годишната Г.Ф. от баташкото село Фотиново, Н.П.- 64г. от беловското село Сестримо и В.Я.- 45г. от съседното село Мененкьово. Там са намерени общо две ловни пушки и 152 боеприпаса от различен вид и калибър притежавани без необходимите разрешителни. Екип на сектор „Противодействие на икономическата престъпност“ извършил проверка в къщата на В.А.-  43г. от пазарджишкото село Црънча. На първия етаж органите на реда открили гладкоцевна пушка и 98 патрона за нея. В хода на проверката обаче те се натъкнали на металдетектор и множество предмети представляващи културно-исторически ценности – накити, монети, метален кръст.  По време на полицейските действия в жилища, стопански постройки, гаражни помещения и автомобили са открити акцизни стоки без бандерол. Иззети са общо 30 000 къса с цигари и 33.4 килограма сух нарязан тютюн. Спрямо петима мъже и четири жени са образувани полицейски производства или преписки.   При контрола над участниците в движението по пътищата са засечени двама водачи управляващи под въздействието на наркотици и един под въздействието на алкохол. Двама са шофирали нерегистрирани по надлежния ред мотопед и лек автомобил. Акцията продължава и през днешния ден.      20 полицейски производства и полицейски преписки са образувани през изминалото денонощие на територията на областта  в резултат на провежданата по разпореждане на Главния секретар на МВР специализирана полицейска операция по противодействие на конвенционалната престъпност. В нея са включени екипи на ОДМВР-Пазарджик и районните управления в областта, подпомогнати от служители на Зоналното жандармерийско управление в Пловдив. ", "date": "2018.07.20", "title": "Пазарджик: Удариха дребната престъпност, четирима арестувани"}
{"url": "https://www.blitz.bg/zdrave/izlishni-maznini-po-korema-stopete-gi-s-tezi-vkusni-plodove_news614996.html", "text": "Опитвате ли да намалите талията си? Това може да бъде доста трудна задача, особено за по-възрастните. Тя е мястото, по което мазнините се трупат най-лесно и се свалят най-трудно. Един от начините е увеличаване на физическата активност в комбинация с балансирана диета.Има много плодове, които се срещат този сезон, които ще ви помогнат в \"борбата\" с излишните мазнини и ще ви заредят с полезни вещества като фибри, витамини и минерали. Ето кои са те:   Праскови  - богати на диетични фибри. 100 грама от тях съдържат близо 1.6 грама фибри. Те улесняват придвижването на храната по храносмилателния тракт. Имат съществено значение за метаболизма и топенето на мазнини. В 100 грама праскови има само 39 калории, а нискокалоричните плодове се срещат в много диети.  Ябълки  - само една на ден може да намали значително мазнините около орема. Плодът е богат на  диетични фибри, флавоноиди и бета-каротин, които предотвратяват преяждане. Пекитинът в ябълките извлича вода от храносмилателния тракт и по този начин се образува гел, който спомага за по-лесното изхождане и помага при запек.  Ананас  - един от най-големите съюзници в отслабването. Той също съдържа фибри, освен това в него има ензимът бромеалин, който е известен със своите противовъзпалителни свойства. Той разгражда протеините.  Диня -  над 90% от нея е вода. В плода няма никакви калории и затова той участва в много диети през лятото.  Авокадо  - пълно е с влакна, които намаляват апетита. Плодът зарежда тялото с мононенаситени мастни киселини, които се грижат за здравето на сърцето. ", "date": "2018.07.20", "title": "Излишни мазнини по корема - стопете ги с тези вкусни плодове"}
{"url": "https://www.blitz.bg/lyubopitno/prelestna-blogrka-pokaza-snimka-s-nov-toalet-no-stana-za-golyam-rezil-s-neshcho-mezhdu-krakata_news614981.html", "text": "Хлоя Морела е една от най-популярните модни блогърки. Благодарение на съветите ѝ за визия и грим момичето е следвано от над 1 милион последователи. Затова всяка нейна снимка се разглежда под лупа, а всяка нейна грешка се оценява като вселенски скандал.И, разбира се, нейната поредна снимка не стана изключение. Хлоя не е забелязала на фотоса онова, което директно се набива в очите на всеки, пише в. Daily Star.        На снимката, която е събрала над 70 000 лайка само за един ден, момичето е облечено в златиста пола и черно горнище, допълнено с розови чорапки. В коментар под снимката се казва: \"Приятели, необходима ми е вашата помощ! Тези чорапи развалят ли визията?\".     Но не чорапите успяха да привлекат вниманието на последователите. Специално внимание те обърнаха на полата, по-точно на необичайната рисунка върху нея с формата на мъжки полов орган. Един от потребителите написа: \"Блестящият шланг - точно завършва образа\".   По-късно Хлоя призна, че принтът е дело на мъжа ѝ. Момичето решило, че снимката ще бъде забавна, но не е очаквала толкова негативни коментари.  Превод и редакция: БЛИЦ", "date": "2018.07.20", "title": "Прелестна блогърка показа СНИМКА с нов тоалет, но стана за голям резил с нещо между краката"}
{"url": "https://www.blitz.bg/lyubopitno/palavi-momicheta-uspeli-da-se-zakleshchyat-v-nay-strannite-mesta-i-po-nay-nelepiya-nachin-snimki_news614987.html", "text": "Женското войнство са вълшебни същества. Те са красиви и добри и, по всяка видимост, притежават рядката способност да се заклещват на всякакви места. Разбира се, това не е качество, с което те трябва да се гордеят, но пък това ги прави уникални. А и е смешно в края на краищата.Днес  ще ви покажем снимки на момичета с лош късмет, които са успели да се заклещят в най-странните места и по най-нелепия начин.                Ако се чудите, долната част на фризер в магазин           ", "date": "2018.07.20", "title": "Палави момичета, успели да се заклещят в най-странните места и по най-нелепия начин (СНИМКИ)"}
{"url": "https://www.blitz.bg/kriminalni/prestplenie/razkritiya-korumpiranite-nadzirateli-ot-varna-se-okazakha-opitni-sluzhiteli-ediniyat-dazhe-e-chast-ot-sindikata-im_news614916.html", "text": "От ГДИН и от директора на затвора във Варна е подаден сигнал до Прокуратурата в Морската столица, че надзиратели системно са пускали виден автокрадец срещу пари. Новината съобщи пред Нова телевизия Владимир Чавдаров, окръжен прокурор на Варна.В рамките на две – три седмици са организирани СРС и са събрани достатъчно данни за започване на досъдебно производство, съобщи той.  Тримата надзиратели, задържани вчера, са опитни служители и работят от дълги години в системата. Единият от тях се казва Николай Тонев и е част от Синдиката на служителите в затворите.    ", "date": "2018.07.20", "title": "Разкрития: Корумпираните надзиратели от Варна се оказаха опитни служители, единият даже е част от синдиката им"}
{"url": "https://www.blitz.bg/politika/toma-bikov-razkri-kovarna-provokatsiya-v-sharkovo-khora-s-luksozni-avtomobili-myatali-kamni-po-veterinarite_news614923.html", "text": "БСП и в частност госпожа Корнелия Нинова саботират действията на институциите в борбата им с чумата. По селата стоят някакви хора, които не позволяват да се вземе втора проба от животните, което е просто скандално. Нинова е персонално отговорна за разрушеното доверие в обществото и доверието между фермерите и ветеринарите. Това заяви народният представител от ГЕРБ Тома Биков в сутрешния блок на БНТ.,,Какво правеха там хора с луксозни автомобили, които не бяха никакви фермери и замерваха с камъни ветеринари? Това е провокация'', каза още Биков.  По думите на депутата БАБХ като цяло се е справила със ситуацията, като все пак призна, че по отношение на комуникацията е имало още какво да се желае. ,,Дори европейският комисар по земеделието потвърди, че българската държава се е справила прекрасно с положението'', посочи Тома Биков. Относно мигрантите Биков напомни, че в България няма мигрантска криза за разлика от Испания и Италия например. ,,Няма какво толкова да дискутираме съдбата на ЧЕЗ. Това е търговска сделка между чешка компания и частна фирма'', завърши Биков. Народният представител от БСП Иван Иванов, който също бе гост в студиото, от своя страна заяви, че българските институции не са успели да овладеят ситуацията с чумата и допълни, че основна вина за това има отсъствието на всякакъв диалог между тях. ,,Не мога да се съглася с абсурдните спекулации, че опозицията е виновна за всичко'', каза Иванов и заяви, че е крайно време властта да спре да си измива ръцете с опозицията и да произвежда фалшиви новини. ,,За нас министъра на земеделието носи политическата отговорност за кризата. Трябваше да има доста по-адекватна реакция на институциите, защото такъв хаос досега не е имало. Да не говорим, че голяма част от животните бяха избити без да е доказано дали действително са болни от нещо'', коментира народният представител от БСП. ,,В този случай държавата не просто липсваше, ами имаше пълно безхаберие от нейна страна'', добави още той. По въпроса с мигрантите Иванов заяви, че БСП ще настоява за ясна позиция по Дъблинския регламент и за това да бъде защитен интересът на България. От своя страна Тома Биков се противопостави на събеседника си и отново напомни, че в България няма мигрантска криза за разлика от Испания и Италия например. ,,Нашият интерес като гранична държава е напълно защитен'', поясни Биков и добави, че по отношение на мигрантите трябва да се търси нов подход, тъй като ситуацията е крайно динамична. Накрая Иван Иванов коментира, че по сделката с ЧЕЗ България е длъжна да изкупи дяловете на компанията и тя да стане държавно дружество. Тома Биков отвърна, че това няма как да се случи, тъй като времето на ТКЗС-тата отдавна отмина.", "date": "2018.07.20", "title": "Тома Биков разкри коварна провокация в Шарково: Хора с луксозни автомобили мятали камъни по ветеринарите!"}
{"url": "https://www.blitz.bg/obshtestvo/evrostat-mladite-fermeri-v-blgariya-sa-edva-11_news614924.html", "text": "Близо 36 процента или повече от една трета от българските фермери са на възраст 65 и повече години, показват данни от анализ на Евростат за земеделската професия \"фермер\" през 2016 г., в която младите хора в почти целия ЕС, са малцинство. Около половината от хората у нас, които се занимават със земеделие или друга селскостопанска дейност, са на възраст 40-65 години, а броят на младите фермери у нас, е едва 14 на сто, предава Канал 3.Все пак, по брой на хората, които се занимават със земеделие и са на възраст до 40 години, страната ни е на 8-ма позиция в ЕС - над средния показател за Евросъюза - 11 на сто са младите фермери в страните на ЕС.  В страната има приблизително около 200 хиляди различни по големина земеделски стопанства, които съставляват едва 2 процента от общия брой на стопанствата в ЕС. От тях 190 хиляди ферми са с малка площ под 5 хектара, а около 10 хиляди са стопанствата с площ над 50 хектара, отчита Евростат. Според данни на родната статистика - у нас в селското стопанство са заети около половин милион души, а броят на наетите непостоянно лица варира около 100 хиляди. Пак по данни на НСИ селскостопанският сектор у нас през 2016 г. е произвел продукция за над 7,3 млрд. лева, от които близо 1,7 млрд. лева са от продукция в животновъдството. Около 10,3 милиона ферми и мениджъри на ферми е имало в ЕС през 2016 г., като повечето от фермите на ЕС са били с малък характер, като две трети са били по-малки от 5 хектара, отчита Евростат. Обратно - 3 процента от фермите в ЕС с площ над 100 хектара - са обработвали повече от половината от използваната земеделска площ на Евросъюза, която е около 171 млн. хектара. Една трета от 10-те милиона земеделски стопанства в ЕС са разположени в Румъния - 33 процента, в Полша се намират 14 процента от фермите, в Италия - 10 процента и Испания - 9 процента от фермите в ЕС. Около половината от стандартната продукция, генерирана от селското стопанство в ЕС, обаче идва от ферми във Франция, Германия, Италия и Испания - тези 4 държави дават 54 на сто от стопанската продукция на ЕС. Въпреки че в Румъния са концентрирани около една трета от стопанствата на ЕС - те дават само 3 на сто от стандартната продукция на Евросъюза, отчита статистиката. От друга гледна точка - във Франция се използва най-много земя за селскостопански нужди - 28 милиона хектара. Други 23 милиона хектара са били предназначени за стопански нужди в Испания, 17 милиона хектара - във Великобритания, 15 милиона хектара - в Германия и 14 милиона хектара - в Полша. Най-много млади земеделски стопани се срещат в Австрия - 22 на сто от броя на фермерите там, в Полша - 20 на сто и Словения - 19 на сто. На другия полюс - най-малко фермери до 40 г. са отчетени в Кипър - 3 процента от общия брой на фермерите и Португалия - 4 процента. Фермерската професия като цяло е доминирана от мъжете - 7 от всеки 10 фермери в ЕС - са от мъжки пол, отчита още Евростат.", "date": "2018.07.20", "title": "Евростат: Младите фермери в България са едва 11%"}
{"url": "https://www.blitz.bg/obshtestvo/parlamentarniyat-kontrol-startira-s-besen-skandal-naprezhenieto-mezhdu-tsvetanov-i-bsp-se-nagoreshchi-do-cherveno_news614926.html", "text": "Драгомир Стойнев бе първият на трибуната на Народното събрание. Той обясни възмущението си от факта, че министрите Радев и Порожанов няма да присъстват на днешното заседание. Припомняме, че министърът на земеделието и министърът на вътрешните работи бяха поканени за дискусия, засягаща горещата тема с чумата в село Шарково и евтаназията на болните животни. Председателят на ПГ ГЕРБ се опита да успокои нагорещеното положение в парламента и излезе на трибуната да обясни: \"Парламентарният ден започва в 9 часа и свършва в 14 часа. Ако вие си свършвате работата в 9 и 30 и си тръгвате, то това е доста несериозно. Министрите ще бъдат тук и ще вземат отношение по темите, които сте поставили. Дайте време на Порожанов и Радев.\"  Лидерът на БСП Корнелия Нинова не се забави с остър отговор и побърза да излезе и да попита дали Цветанов си говори с председателстващият, който съобщил, че министрите са възпрепятствани и няма да успеят да дойдат на парламентарния контрол.  \"Г-н Цветанов, вие говорите ли си с председателстващия? Преди броени минути той ми съобщи, че министрите няма да идват. Може ли двамата да си поговорите и да се разберете, а след това да ни кажете дали ще има изслушване\", помоли Нинова.   ", "date": "2018.07.20", "title": "Парламентарният контрол стартира с бесен скандал! Напрежението между Цветанов и БСП се нагорещи до червено"}
{"url": "https://www.blitz.bg/obshtestvo/regioni/viktor-nikolaev-se-uplashi-ot-khora-s-telefoni-koito-izdebnakha-v-grb-reporterkata-trichkova-zapodozrya-konspiratsiya-snimkivideo_news614933.html", "text": "Докато репортерът Владислава Тричкова коментираше откритото второ огнище на чума в Болярово със животновъдите Ана и Тошко, няколко млади мъже и жени, повечето с качулки, започнаха да снимат с телефони в гръб Тричкова. Гледката стресна Виктор Николаев и той попита от студиото: „Кои са тези хора? Защо снимат екипа ни? Кой им го позволи?”  \"Не разбирам кои са. Какви са? От къде са? Къде живеят? Къде работят? Как се появяват? Странно изглеждат. Това не е обичайна гледка. Напомня на други политически прояви, които са организирани по друг начин в София\", каза още той.   Владислава Тричкова се обърна и попита хората пред нея кои са и защо я снимат. „Много си красива, затова”, пошегува се един от младежите.  После със сериозен тон уточни: „Ние не сме протестиращи, а граждани, които изразяват свободно своята позиция по случая.”  \"Областният управител знае ли, дали тези хора са местни, или са пратени с някаква организация? Има ли мерки за сигурност. някой ще напръска ли на излизане от Болярово\", попита още Николаев.      „Сигурно няма да разрешим да бъдат взети втори проби от животните, защото още не ми е представен документ с марката на животното, което е с положителна проба. Искам този документ да ми се представи, да вляза в стадото и да открия това животно, защото съм сигурна, че то е живо и здраво, тъй като до момента нямам никакви симптоми на заболяването”, заяви за „Здравей, България” Ана, собственици на една от фермите, чиито животни са заразени с чума. В стопанството на Ана и Тошко в село Болярово има 200 овце.  „Аз бях и все още съм една от протестиращите животновъди. Имам усещането, че съм нарочена. Не съм съгласна да се избиват здрави животни”, категорична е Ана. А в района мерките за сигурност са засилени. Колите ежедневно биват спирани за проверки от Полицията и Жандармерията. Извършват се и дезинфекции. „Засилени са мерките за сигурност относно придвижването на животни и хора по пътищата в района, където са регистрирани случаите на чума по животните\", коментира областният управител на Ямбол Димитър Иванов. „Ние останахме шокирани след проведения протест и решенията, които бяха взети в Министерския съвет”, коментира Мария Степанчева от Асоциацията на българските биволовъди и член на Националния консултативен съвет по животновъдство към Министерството на земеделието. Изказването й беше по повод четирите оставки, които премиерът Бойко Борисов разпореди в сряда – зам.-министърът на земеделието Цветан Димитров, на директора на дирекция „Животновъдство“ Златка Възелова, на директор на дирекция „Директни плащания и идентификация на земеделските парцели“ Георги Праматаров, както и съветникът на министъра Бойко Синапов.", "date": "2018.07.20", "title": "Виктор Николаев се уплаши от хора с телефони, които издебнаха в гръб репортерката Тричкова, заподозря конспирация (СНИМКИ/ВИДЕО)"}
{"url": "https://www.blitz.bg/obshtestvo/stolitsa/signal-do-blits-krvava-drama-vv-furgon-v-kvkremikovtsi_news614992.html", "text": "Кървав инцидент се е разиграл по-рано днес в столичния квартал \"Кремиковци\". За това сигнализира потресен очевидец. По думите му мъж на около 60 години е бил открит многократно намушкан в корема на ул. \"Изгрев\".  Драматичната ситуация се разиграла във фургон.   Към момента не става ясно дали мъжът е бил нападнат, или сам е решил да сложи край на живота си.   Свидетелят разказва, че раненият е откаран в болница. Състоянието му към момента не е известно.  На   БЛИЦ очаква новини, снимки и видео от своите читатели в цяла България и по света       ", "date": "2018.07.20", "title": "Сигнал до БЛИЦ: Кървава драма във фургон в кв.\"Кремиковци\"!"}
{"url": "https://www.blitz.bg/obshtestvo/parlamentt-izbra-noviyat-upravitel-na-nzok_news614957.html", "text": "Парламентът избра д-р Дечо Дечев за управител на НЗОК, предаде „Фокус“. „За“ кандидатурата му гласуваха 124 народни представители, „против“ – 0 и „въздържали се“ - 1 , с което д-р Дечев бе избран за управител с мандат до 12 март 2020 г. Съгласно процедурните правила за избор, кандидатурата му е приета след като за нея са гласували повече от половината от народните представители.  Кандидатурата на д-р Дечев бе подкрепена от Комисията по здравеопазване в сряда. Изборът на нов управител на Касата се наложи, тъй като на 20 юни 2018 г. депутатите освободиха проф. Камен Плочев тази длъжност. След освобождаването на предишния управител, парламентарните групи имаха възможност да предлагат кандидати в срок до 3 юли 2018 г. В този срок постъпи само едно предложение от страна на ПГ на ГЕРБ и „Обединени патриоти“, които издигнаха кандидатурата на д-р Дечо Дечев.  НЗОК остана без управител, след като на 20 юни 2018 г. парламентът освободи от длъжността управител проф.Камен Плочев.  „За“ освобождаването му гласуваха 109 народни представители, „против“ - 72, „въздържал се“ - 30, с което проекторешението бе прието.  Проф. Плочев бе избран за управител на НЗОК през юли 2017 г. Кандидатурата му беше предложена от ПГ на ГЕРБ и „Обединени патриоти“. През февруари 2018 година проф. Камен Плочев заяви, че му е била отправена заплаха да подаде оставка. „Кой ми е поставил заплахата и кой му е казал да ми я каже, позволете ми да го спестя“, коментира тогава проф. Плочев.  Малко по-късно той излезе в болничен. В края на май 2018 г. проф. Плочев поиска да се оттегли от поста си, като се позова на член в Закона за здравето, според който ако три месеца не може да изпълнява задълженията си поради заболяване, може да подаде оставката си и да напусне. След това Надзорният съвет на Касата реши да изпрати писмото на Плочев до парламента и да остави на народните представители да решат дали той да бъде освободен. ", "date": "2018.07.20", "title": "Парламентът избра новият управител на НЗОК"}
{"url": "https://www.blitz.bg/obshtestvo/tsvetan-vasilev-otkradnal-i-byuroto-na-burov_news613142.html", "text": "Търг с тайно наддаване за оръдията на измамите на Цветан Василев и свитата му организират на 27 юли синдиците на фалираната от Мустака КТБ. От обявление, публикувано в пресата, става ясно, че синдиците на ошушкания трезор са обявили за продан офис бюра, компютри, лаптопи, скенери, сървъри и банкнотоброячи, собственост на КТБ, пише \"Уикенд\". За публична продан са обявени огромно количество бюра - общо над 700, като почти всички офис мебели са от централния клон на трезора на улица \"Граф Игнатиев\" 10. Синдиците са поставили начална цена на огис мебелите, представляваща 80% от стойността на оценката им.   За компютрите, сървърите и лаптопите началната цена е 50% от стойността на закупуването им през 2014 година. На тезгяха са сложени 51 броя банкнотоброячни машини, с които Цветан Василев и хората му са броили парите, преди да ги изнесат с чували или пренасочат към офшорки.  Няколко метални каси, в които са се съхранявали пачки, но които са заварени, ошушкани от синдиците след фалита на КТБ, също си търсят нов собственик. Общата стойност на вещите на търга е 46 000 лв.   Сред обявените за продан мебели на КТБ обаче липсва легендарното орехово бюро на банкера Атанас Буров. През 2009 година в разцвета на пирамидата КТБ, Цветан Василев се настани в офиса на идеолога на родната буржоазия и завзе кабинета му воглаве с масивното бюро.   Бивши служители от централния офис на КТБ си спомнят, че през пролетта на 2014 година дни преди банката да бъде обявена в несъстоятелност, а Цветан Василев да офейка в Белград с парите на наивните вложители, той лично ръководел бригада хамали, които натоварили в няколко камиона ценните вещи от кабинета му. Пластики, скъпи картини, дизайнерски мебели и дивани, както и тежащото 1500 килограма масивно орехово бюро на Атанас Буров изчезнали в неизвестна и до ден днешен посока.   Както е добре известно, Цветан Василев е подсъдим заедно с още 17 човека от свитата си за грабежа на КТБ, като поред обвинението фараонът е задигнал 3,2 милиарда лева от КТБ чрез сложна плетеница от фирми бушони, на които са отпускани кредити .   Други 206 милиона лева пък са били изнесени с чували от банката в последните дни от юридическия живот на КТБ.  ", "date": "2018.07.20", "title": "Цветан Василев откраднал и бюрото на Буров"}
{"url": "https://www.blitz.bg/politika/dnes-v-parlamenta-shche-vri-i-kipi-ninova-zapochva-parlamentarniya-kontrol-s-vprosi-km-borisov_news614898.html", "text": "Министърът на земеделието Румен Порожанов и министърът на вътрешните работи Валентин Радев ще се изправят пред депутатите днес на трибуната на Народното събрание. Те ще обсъждат ситуацията с разпространението на чумата.Днешният парламентарен контрол ще започне с лидерката на БСП Корнелия Нинова, която ще пита министър-председателя Бойко Борисов по важни теми и въпроси, свързани с миграцията в България и Европа.   От БСП настояват МС да приеме решение срещу обратното приемане на мигранти в България и сключване на двустранни споразумения с други страни членки на ЕС. До 30 септември правителството ще трябва да представи в НС предложения на страната за реформа на Дъблинската система на приемане на бежанци. От ГЕРБ ще предложат да се подкрепи изразената от страната ни позиция по въпросите на миграцията по време на заседанието на Европейския съвет от 28 юни и да се възложи на Министерски съвет да отстоява националните позиции по всички законодателни предложения, свързани с реформата на общата европейска система на убежище. Парламентът трябва да избере и управител на Националната здравноосигурителна каса. Комисията по здравеопазване в Народното събрание единодушно одобри единствената кандидатура на директора на столичната университетска болница \"Св. Иван Рилски\" д-р Дечо Дечев, номиниран от ГЕРБ и Обединените патриоти. Има над 37-годишен професионален опит в системата на здравеопазването Една от първите задачи на д-р Дечо Дечев като управител на НЗОК ще бъде да оптимизира разходите за лекарства. ", "date": "2018.07.20", "title": "Днес в парламента ще ври и кипи! Нинова започва парламентарния контрол с въпроси към Борисов"}
{"url": "https://www.blitz.bg/obshtestvo/regioni/v-pazardzhik-namerikha-tsakata-na-zakona-za-burkite-eto-kak-go-zaobikalyat_news614902.html", "text": "Две години след приемането на закона, който забранява носенето на бурки на обществени места, забулените жени в Пазарджик не намаляват. Заради глобите, които се налагат при носенето на този тип облекло на обществени места, жените търсят алтернативни методи, за да прикрият лицата си, например медицински маски. Други, макар и единици, остават на твърди позиции, пише Днес бг. Съпругата на проповедника Ахмед Муса бе сред първите глобени. Жената вече втора година не е напускала дома си в желанието си да не сваля бурката. За тези две години са глобени 20 забулени жени. Молитвите в джамията в града също продължават по стария си начин.  \"Законът работи, нещата са сравнително добре, доколкото би могла полицията да наложи спазването на правилата на всички. В Пазарджик две години след приемането на закона нещата са много по-добре отколкото бяха преди това. Тогава тези хора, облечени нетрадиционно за нашите географски ширини, бяха през цялото време в център и се виждаха постоянно. Сега поне в центъра на града и в района на един от големите хипермаркети не се виждат толкова. Това не означава, че ги няма, но вероятно ходят повече в махалата, отколкото из града, защото се страхуват от глоби\", коментира пред БНР Александър Сиди от ВМРО – партията, която инициира приемането на законовата забрана .  Според него трябва да се търси по-дълбоко - откъде идват парите, кой финансира носенето на бурки и съответно тези хора да влязат в затвора и да получат своето наказание.  \"Само със закон да спрем бурките, това не решава проблема, а беше по скоро един сигнал, че държавата знае какъв е проблемът и тръгва да работи по него. Но самото премахване на бурките няма да реши проблема с радикалния ислям в България. Категорично трябва да работим активно в тази посока и всички онези лица, които имат странни обвързаности, пътувания и контакти трябва най-малкото да бъдат респектирани от нашите служби за сигурност, за да знаят, че са под наблюдение всички техни действия. Тези хора, които се надсмиват над закона, трябва да са респектирани с всички полицейски средства, които са възможни, с всички средства на държавната принуда, които да ги накарат да спрат да го правят. Тези хора нямат свян, нямат усещане за държавност. На тях самата им религия им казва, че те са нещо различно и не са част от корпуса на българското общество – това е големият проблем\", смята Сиди.  Позволихме радикалният ислям да навлезе в България и допуснахме лидерите в тази посока да се държат безнаказано, сякаш всичко им е позволено, посочи Александър Сиди.  \"Надявам се в най-скоро време да видим сериозни полицейски акции. Дори мисля, че българските граждани биха били съгласни да заплащаме глоби за полицейски тормоз върху тези хора, само и само да ги спрем, защото те веднага в момента, в който влезе полицията и започне да претърсва, знаем, че ще дойдат едни правозащитници, които ще кажат, че се нарушават правата на хората\", добави той.  ", "date": "2018.07.20", "title": "В Пазарджик намериха цаката на закона за бурките, ето как го заобикалят"}
{"url": "https://www.blitz.bg/obshtestvo/klimatologt-rachev-posochi-koga-shche-se-izlee-posledniyat-poroy-za-yuli-i-kakvo-shche-e-vremeto-prez-avgust_news614910.html", "text": "Доц. Георги Рачев разкри, че в неделя ни очакват най-високите температури за този период, но в понеделник срещу вторник ще се излее значително количество дъжд.„Западният вятър изтласка топлата вода навътре в морето, но днес може да се къпете на плитко. В неделя ни очакват най-високите температури за този период – максимални между 34-35 градуса, и до 36-37 в някои места\", каза Рачев по Нова тв.  По думите му, в понеделник срещу вторник на морето ще се излеят сериозни количества дъжд – до 40-50 мм на квадратен метър. В сряда също ще вали, после пак ще има затопляне.  Август ще е такъв, какъвто го знаем в последните 15 години – модерен. С температури най-често над 31 градуса, даде надежди за добро време доцентът.", "date": "2018.07.20", "title": "Климатологът Рачев посочи кога ще се излее последният порой за юли и какво ще е времето през август"}
{"url": "https://www.blitz.bg/obshtestvo/kzp-zhalbite-sreshchu-firmi-za-brzi-krediti-zachestyavat-pokray-praznitsi_news614930.html", "text": "Има сезонност при жалбите от потребители по повод ползването на бързи кредити. Зачестяват обикновено покрай празници, кампании за намаления – тогава, когато хората пазаруват повече, тъй като тези заеми обикновено се ползват за закупуване на различни вещи за домакинството, бита и т.н. Това съобщи председателят на Комисията за защита на потребителите (КЗП) Димитър Маргаритов по „Дарик” радио. Той уточни, че на годишна база оплакванията в сектора не надхвърлят 5% от всички постъпващи в институцията, но определи темата като „много важна”.„Бързите кредити са важна и чувствителна за българския потребител тема и като такава тя е във фокуса на вниманието на нашата Комисия от доста време насам. Още повече, че в последните години се забелязва все по-засилващо се търсене на този продукт. Макар и да нямаме много на брой жалби от потребители, ние искаме да държим под око сектора, за да може да се избегнат неприятни ситуации, в които хората задлъжняват и не успяват да се справят с този сериозен проблем”, коментира Маргаритов.   Той посочи, че осъществяваният контрол от страна на Комисията включва анализ на общите условия на дружествата за бързи кредити и недопускане на нелоялни практики. „Целта е в общите условия да отсъстват напълно каквито и да било неравноправни клаузи, които могат да поставят потребителя в недобро положение и да дадат неоснователно предимство на търговците. Под влиянието на нелоялни търговски практики със заблуждаваща информация или чрез спестяване на съществена информация потребителят взема решение, което не би взел, ако знаеше как стоят нещата в действителност”, обясни председателят на КЗП, цитираха от пресцентъра на Комисията.   Маргаритов заяви, че Комисията е проверила всички над 50 небанкови финансови институции, които са регистрирани в БНБ и имат право да отпускат такива кредити на физически лица. Установявани са и от двата типа нарушения, които са премахнати след намесата на контролния орган. „Нямаше общи условия без неравноправни клаузи. Но това не бива да ни стряска по две причини. Първо, защото част от тези дружества бяха използвали един и същ модел на общи условия и на принципа, вземайки на заем от някого ноу-хау, се е стигнало до тези грешки. На второ място, но по-важно по-значение, е че след като установихме тези клаузи и отправихме препоръки към дружествата да ги отстранят, само в девет случая това не се е получило”, каза Маргаритов. Той допълни, че срещу съответните дружества се водят колективни искове.  „Контролната дейност е основният инструмент, с който ние се стремим да противодействаме на нарушенията на фирмите за бързи кредити. С нашите разяснителни кампании за превенция се стараем винаги да информираме максимално ясно и точно хората къде са основните рискове, които могат да ги очакват. А също така опитаме да внушим на търговците, че трябва да бъдат коректни и лоялни към своите клиенти – да им дават необходимата информация предварително, за да не се стига до нарушения”, подчерта Маргаритов.  Председателят на КЗП изтъкна, че става дума за доста специфична материя. „Към такива кредити прибягват хора, които спешно се нуждаят от средства и не са склонни много-много да се замислят и да прочетат това, което подписват. Освен това, като финансова услуга, тя има своята сложност и невинаги потребителите могат да разберат всички термини в общите условия. Понякога е възможно тези потребители да имат кредити и в други банки и то понякога повече от един”, коментира той.  Маргаритов обясни как Комисията може да помогне на гражданите при проблеми. „Когато има наше произнасяне и след това евентуално и съдебно решение, то може да послужи на потребителя за много по-лесно получаване на обезщетение за конкретно претърпени вреди в резултат на това, че да речем сумите по този кредит са били незаконно завишени. Един добър инструмент за противодействие на нарушенията е т.нар. колективен иск. След като той бъде успешно проведен, всички потребители, които са били засегнати от нарушението, биха могли да получат справедливото обезщетение. При нелоялните търговски практики решението на Комисията дава правото на потребителите да развалят сключения договор и всеки да дължи на другата страна онова, което е получил незаконосъобразно”, разясни той.  Председателят на КЗП цитира данни от работен доклад на Европейската комисия, според които около 12% от всички отпуснати заеми у нас са проблемни, което е близо три пъти повече от средното за ЕС ниво. А при лошите кредити в частния сектор с около 20% България е на трето място отзад напред след Гърция и Кипър. В тази връзка той подкрепи инициативата на омбудсмана Мая Манолова и на наши евродепутати за общоевропейска и национална законодателна рамка по отношение на фалита на физически лица. „Проблемът в липсата на законодателство, уреждащо личния фалит, се корени в това, че хора, които по обективни причини са били поставени в затруднено положение не могат да „изплуват”, тъй като няма нормативен инструмент, който да позволи връщането им обратно в стопанския оборот при изпълнението им на определени условия”, каза в заключение Маргаритов. ", "date": "2018.07.20", "title": "КЗП: Жалбите срещу фирми за бързи кредити зачестяват покрай празници"}
{"url": "https://www.blitz.bg/obshtestvo/potvrdeno-dank-gradushka-shche-ima-eto-s-kolko-shche-skochi-kaskoto_news614915.html", "text": "Идеята на министерството на земеделието и храните е да се намерят пари за финансиране за една нова система за превенция, която ще увеличи бомбардирането на градоносните облаци. Трябват им пари. Отчасти те е дойдат от земеделците с вноски на декар, а друга част ще дойдат от застраховките чрез отчисления от всички имуществени застраховки . Това заяви в ефира на Нова телевизия Нина Колчакова от Асоциацията на застрахователите в България. Това означава, че всеки който добросъвестно си е сключил застраховка домашно имущество, пожар на индустриални съоръжения, каско и така нататък, ще трябва да плати една малко по висока цена. Засега тя е 0.8%, но цената ще се увеличава защото все не достигат средства, каза още Колчакова.      \"Ние застрахователите сме за превенцията. Приветстваме МЗХ, че е тръгнало по този път – държавата да осигури система за превенция, но може би това не е модела, защото тази система, която те предлагат, ще облагодетелства земеделските производители, които не желаят да се застраховат, поясни още застрахователката.     По думите ѝ, каското след въвеждането на данъка ще се увеличи с между 10 и 15 лева. Сумата в момента не е огромна, но ако заработи този модел са налице опасения, че тази сума постоянно ще нараства с годините.     От МЗХ на свой ред обясниха, че предложеният от тях модел ще предпазва освен продукцията на фермерите и имуществото на гражданите в градовете. Изстрелването на ракети със самолетен способ ще даде възможност да се защити имуществото в градовете и моторните превозни средства, а те получават най-много щети в резултат на градушките. Затова има смисъл собствениците им да участват в тази система, поясниха от ведомството.      От МЗХ отхвърлиха обвиненията, че чрез новата система държавата се опитва да намери пари за заплати за хората, които се занимават с превантивното разбиване на градоносните облаци. Предвидената такса за земеделските производители е 50 стотинки за декар. Логично е всички да имат солидарно участие. Защитата от градушки е защита на частни икономически интереси, нормално е да има солидарност, подчертаха от там.     Колчакова добави, че и в момента от застраховките на земеделците се отчисляват 4% за защита от градушки, но проблемът е, че земеделските стопани по принцип не желаят да се застраховат и затова парите не достигат. Застрахователите предлагат да се въведе задължително застраховане на бенефициентите по тази превенция.    ", "date": "2018.07.20", "title": "Потвърдено! Данък градушка ще има, ето с колко ще скочи каското"}
{"url": "https://www.blitz.bg/obshtestvo/borisov-sravni-ninova-s-merkel-i-napravi-vazhno-predlozhenie-za-problema-s-migrantite_news614975.html", "text": "\"Начинът,по който тръгна да работи днес парламентът, като знам мнозинството, горе-долу ми е ясно и как ще завърши. Надали е добре да си прехвърляме толкова много вини. Има един безспорен факт - към този момент България е единствената страна в ЕС, в която няма мигрантски натиск и сме се справили перфектно с мигрантите. Дават ни за пример.\" Така започна речта си от трибуната на Народното събрание министър-председателят Бойко Борисов. Имаме две предложения за решения на Народното събрание – да възложи на Министерския съвет да приеме решение срещу подписване на двустранни споразумения за мигрантите и да предложи реформа на Дъблинското споразумение, обяви лидерът на БСП в Народното събрание.  Алтернативното предложение – на групата на ГЕРБ, е НС да подкрепи позицията на България, изразена на Европейския съвет на 28-29 юни, и да възложи на МС да отстоява националните позиции по всички законодателни предложения, свързани с Реформата на общата европейска система за убежище.   Премиерът оправда правителството с думите, че до сега никой не е бил достатъчно подготвен за мигрантска вълна. Той посочи, че вече имаме  армия, граничари, допълнителни сили и 320 милиона евро от ЕК, с които работим по границите.  \"Няма експерт, който да ви каже, че без споразумение не можем да се справим сами с миграционната вълна. Колкото и да се правят на герои някои хора, когато дойдат десетки хиляди на съоръженията и ще ги съборят\", продължи Борисов.   Премиерът направи и интересно сравнение между Корнелия Нинова и канцлера на Германия Ангела Меркел.    \"Г-жо Нинова, канцлерът Меркел удивително ми напомня на вас. Вкараха я в процедура по същите мерки, както вас ви вкараха с козите. То не е смешно. Ако си спомняте Средиземно море и хибридната атака. Помните ли момченцето, което беше умряло на брега? Така тя стана и каза \"Хайде да ви спасим\". Така стана и при вас с козичките. До ден днешен няма нещо, което толкова да е съсипало политическата й кариера, колкото това решение, което тя взе\", обясни той.  \"Конте поиска да вземем от еди кой си кораб, еди колко си мигранти. Той е писал на всички премиери, някои приеха, но аз отговорих, че няма да взема. За да не се вкараме в такава процедура, ще поискам да се събера с групата на ГЕРБ и да вземем решение. Ако парламентът днес вземе решение, уязвимите места са две. Няма лошо правителството да вземе решение да не се подписват някакви документи. Депутатите имат право на собствен глас. Аз искам 2-3 минути да си поговоря с моите депутати, за да не кажете после, че сме сменили становището\", допълни Борисов.   Веднага след това депутатите си дадоха почивка, за да обсъдят предложението на премиера по групи и да решат кой от двата варианта за решение на НС да приемат с консенсус.", "date": "2018.07.20", "title": "Борисов сравни Нинова с Меркел и направи важно предложение за проблема с мигрантите"}
{"url": "https://www.blitz.bg/ikonomika/petrolt-brent-zavrshva-sedmitsata-s-ponizhenie-ot-36_news614934.html", "text": "Цeнитe нa пeтpoлa oт eтaлoннитe cвeтoвни мapĸи в пeтъĸ ce пoĸaчвaт, нo ĸaтo цялo ĸoтиpoвĸитe щe пpиĸлючaт ceдмицaтa c пoнижeниe. Днec cyтpинтa ceптeмвpийcĸитe фючъpcи зa copтa Вrеnt нa лoндoнcĸaтa бopca ІСЕ Futurеѕ пocĸъпвaт c 15 цeнтa - дo $72,73 зa бapeл. B чeтвъpтъĸ тeзи ĸoнтpaĸти пoeвтиняxa c $0,32 - дo $72,58 зa бapeл, пише Мъни бг.Copтът Вrеnt зaвъpши вчepa тъpгoвиятa c пoнижeниe и нa фoнa нa нoвинaтa зa пpeĸpaтявaнe нa cтaчĸaтa нa пeтpoлнитe paбoтници, в Hopвeгия, зaпoчнaлa нa 10 юли.  Cтoйнocттa нa aмepиĸaнcĸия eтaлoн WТІ c дocтaвĸa aвгycт нa нюйopĸcĸaтa cтoĸoвa бopca (NYМЕХ) в cъщoтo вpeмe ce yвeличaвa c $0,29 - дo $69,75 зa бapeл. B xoдa нa пpeдишнaтa cecия цeнaтa мy ce пoĸaчи c $0,70 (1,02%) - дo $69,46 зa бapeл. Ho ĸaтo цялo пpeз тaзи ceдмицa Вrеnt пoeвтиня c 3,6%, a WТІ - c 1,8%. Cпaдaнeтo нa цeнитe бe пpeдизвиĸaнo oт oпaceниятa, чe тъpгoвcĸият ĸoнфлиĸт мeждy CAЩ и Kитaй мoжe дa ce oтpaзи нeгaтивнo въpxy cвeтoвнaтa иĸoнoмиĸa и cъoтвeтнo въpxy тъpceнeтo нa cypoвинaтa. Πoдĸpeпa зa пaзapa, oбaчe, нaпpaви зaявлeниe нa Cayдитcĸa Apaбия, вoдeщo дo извoдa, чe cлyxoвeтe зa възмoжeн излишъĸ в пpeдлaгaнeтo нa пeтpoл нямaт ocнoвaниe. Πpeдcтaвитeл нa нaй-гoлeмия пpoизвoдитeл в OΠEK ĸaзa в чeтвъpтъĸ, чe eĸcпopтът нa cтpaнaтa пpeз юли e бил нa юнcĸoтo paвнищe, ĸaтo пpeз aвгycт ce oчaĸвa пoнижeниe cъc 100 xил. бapeлa нa дeнoнoщиe. A Cayдитcĸa Apaбия щe изнacя тoчнo тoлĸoвa пeтpoл, ĸoлĸoтo e зaлeгнaл в зaявĸитe нa ĸлиeнтитe.", "date": "2018.07.20", "title": "Петролът Brent завършва седмицата с понижение от 3,6%"}
{"url": "https://www.blitz.bg/politika/borisov-i-ninova-se-razbrakha-za-migrantite-i-si-stisnakha-rtsete-s-obshcha-pozitsiya-snimki_news614993.html", "text": "Управляващи и опозиция приеха обща позиция по въпросите за миграцията. Общото решение беше прието единодушно със 177 гласа „за“. Депутатите задължиха Министерски съвет да не подписва двустранни споразумения за обратно приемане на мигранти. Те задължиха правителството и да внесе в Народното събрание позиция за общо решение на ЕС по въпросите на миграцията. В срок до 30 септември кабинетът трябва да представи предложение на България за реформа на Дъблинския регламент.  Лидерът на БСП Корнелия Нинова представи решението и благодари за проявения разум.  „Благодаря, че подкрепихте предложенията ни и с разумни аргументи ги засилихме и допълнихме“, заяви тя, цитирана от \"Фокус\".  Първоначално проекторешенията бяха две, на ГЕРБ и на БСП. Премиерът Бойко Борисов дойде на заседанието, за да участва в разискванията за въпросите за миграцията, по искане на БСП. Той призова депутатите да приемат обща позиция и обяви, че е склонен да разговаря с ПГ на ГЕРБ за промяна на тяхното решение.  Парламентът излезе в почивка, за да обсъди предложението на премиера. С решението си от ГЕРБ настояха парламентът да подкрепи позицията на правителството по въпросите за миграцията, изразена на заседанието на ЕС на 28-29 юни 2018 година.  Управляващите искаха да се възложи на МС да отстоява националните позиции по всички законодателни предложения, свързани с реформата на Общата европейска система за убежище. В решението си от БСП призоваха парламентът да възложи на Министерски съвет да приеме решение срещу обратното приемане на мигранти в България, както и срещу сключването на двустранни споразумения с други членки на ЕС. БСП предложи до 30 септември правителството да представи в парламента предложения за реформа по Дъблинската система за прием на бежанци. На илизане от пленарната зала премиерът Бойко Борисов стисна ръката на лидера на БСП Корнелия Нинова.", "date": "2018.07.20", "title": "Борисов и Нинова се разбраха за мигрантите и си стиснаха ръцете с обща позиция! (СНИМКИ)"}
{"url": "https://www.blitz.bg/politika/parlamentt-prie-klyuchovi-promeni-svrzani-s-futbolnoto-khuliganstvo_news614998.html", "text": "Парламентът прие на първо четене промени в Закона за опазване на обществения ред при провеждане на спортни мероприятия. Законопроектът е внесен съвместно от ПГ на ГЕРБ, \"Обединени патриоти\" и \"Воля\".Със законопроекта се въвежда режим на достъп на посетителите на спортно мероприятие. С приетите на първо четене промени режимът ще се осъществява чрез предоставянето на документ, персонализиращ посетителите, или след разчитане на лична карта от скенер за лични документи.  Законопроектът разширява и правомощията на ръководителя на сигурността и безопасността на спортното мероприятие по отношение на недопускане на лица с наложени принудителни административни мерки и на малолетни и непълнолетни. Промените са изготвени във връзка с необходимостта от адекватни мерки за противодействие срещу противообществените прояви. \"За\" гласуваха 99 народни представители, а 50 \"се въздържаха\". \"Този закон трябва да влезе по най-бързия начин в нашето законодателство. Много се радвам, че тук по този проблем всички партии се обединихме. Започва футболното първенство, затова работната група взе решение спешните мерки да ги въведем веднага\", коментира един от вносителите на промените Славчо Атанасов от \"Обединени патриоти\", цитиран от Канал 3. Иначе футболното първенство започва точно днес, като още този уикенд има и два рискови мача, противопоставящи Ботев и Левски и ЦСКА - Локомотив (Пловдив).", "date": "2018.07.20", "title": "Парламентът прие ключови промени, свързани с футболното хулиганство"}
{"url": "https://www.blitz.bg/politika/parlamentt-prie-vazheni-promeni-za-pensioniraneto-na-minorite_news614944.html", "text": "Народните представители приеха окончателни промени в Кодекса за социално осигуряване. Промените дават възможност за ранно пенсиониране на миньори от закрити подземни рудници и такива, чието закриване предстои.Те ще засегнат около 80 съкратени миньори от Бобов дол. Ще бъдат необходими около 16 хил. лева месечно, за да им бъдат изплатени пенсиите. За да се пенсионират от тях се изисква да имат сбор от осигурителен стаж и възраст 90, от които 10 години първа категория, и навършена възраст 45 години и 4 месеца към 31 декември 2017 г. От същата дата възрастта ще се увеличава от първия ден на всяка следваща година с по 2 месеца до достигане на 50-годишна възраст за мъжете и жените.  Досега миньорите не можеха да се пенсионират заради промяна в Кодекса, приета през Закона за бюджета за 2018 година. За пенсия трябваше да чакат поне 10 години. Промените ще влязат в сила със задна дата, от 1 януари 2018 година.", "date": "2018.07.20", "title": "Парламентът прие важени промени за пенсионирането на миньорите"}
{"url": "https://www.blitz.bg/obshtestvo/blgarin-schupi-tpomera-v-las-vegas-izpchi-se-pred-khotel-i-zapya-video_news615044.html", "text": "Българският \"гений\" е неизтребим като хлебарките. Доказателство за това е и този наш сънародник, който прославя \"културата на България\" в Америка. Васил Атанасов има собствен канал във Фейсбук, където публикува различни поздрави за българите по света, основно чалга. Разбира се и песните са представени по своеобразен начин. Той работи като шофьор на ТИР и използва кабината си като основно място за снимане на \"преките включвания\".  Едно от последните му видеа, което определено втрещява и най-верните му фенове, е снимано в Лас Вегас.  \"Ей на къде се намираме, снимаме с хубавата камера за всички маниаци, за Чалга парти интернешънъл, с едно култово парче - нека звучи от улиците на Вегас\", заявява Васил Атанасов и след това издува на макс песента \"Тез червени домати кой ги мама разклати\". Всичко това под изумения поглед на туристите.  На Васил не му пука особено и продължава с музикалния поздрав:    ", "date": "2018.07.20", "title": "Българин счупи тъпомера в Лас Вегас! Изпъчи се пред хотел и запя... (ВИДЕО)"}
{"url": "https://www.blitz.bg/svyat/tpnya-seksi-modelka-publikuva-selfi-s-trupa-na-mrtviya-si-bashcha-za-poveche-laykove_news614979.html", "text": "Моделка от Събрия взриви мрежата и предизвика вълна от критики сред потребителите в Инстаграм, след като публикува селфи със своя покоен баща. Джелика Любичи качи снимката в своята \"история\" с коментара \"почивай в мир\". Но веднага щом критиките започнаха да валят по нейн адрес, тя изтри фотоса, пише в. Метро.  На снимката Джелика е направила муцка на фона на току що починалия си баща. Под снимката момичето написало: \"Толкова много се борихме, колкото можахме, но не бе нашата воля. Не решаваме колко дълго ще живеем\". \"Той ни напусна на 67-годишна възраст. Благодаря ти за всичко, благодаря за това, че аз съм твоя дъщеря, а ти мой баща. Благодаря, че ми показа правилния път. Почивай в мир, ти ще останеш в сърцата ни завинаги\", пише Джелика Любичич.  Потребителите в мрежата сметнаха поведението на красивата блондинка за неуважително спрямо покойника. Един от тях написа: \"Толкова много се интересува от баща си, че дори има време и сили да се снима\". Превод и редакция: БЛИЦ", "date": "2018.07.20", "title": "Тъпня: Секси моделка публикува СЕЛФИ с трупа на мъртвия си баща за повече лайкове"}
{"url": "https://www.blitz.bg/svyat/libiya-otkaza-na-evropa-migrantski-tsentrove-na-svoya-teritoriya_news614984.html", "text": "Либия отхвърля плана на Европейския съюз за създаване на центрове за миграция в страната и така да спре търсещите убежище, пристигащи в Западна Европа, няма и да се поддаде на финансовите стимули, заяви премиерът Файез ал-Сараж, цитиран от Reuters. През миналия месец Италия предложи приемни и идентификационни центрове за обработка на мигранти в Африка като средство за разрешаване на разделението между европейските правителства за това как да се справя с притока на повече от 1 милион мигранти от 2015 г. насам.Либия е основна отправна точка за мигрантите, които се опитват да стигнат до Европа често на крехки надуваеми лодки, осигурени от контрабандисти, които често се пробиват или се разпадат.  \"Ние абсолютно се противопоставяме на Европа, която официално пожела да приемем нелегални имигранти, които ЕС не иска\", коментира Сараж пред Ройтерс. Той отхвърля и обвинения, че либийската брегова охрана е застреляла спасители на мигранти. \"Всеки ден спасяваме стотици хора по бреговете на Либия, нашите кораби непрекъснато са в движение\", обяснява той и допълва, че Либия е оставена да спасява сама мигранти от Средиземно море и за тази й дейност се нуждае от повече техническа и финансова подкрепа. Миграционната агенция на ООН съобщава, че 51 782 мигранти и бежанци са влезли в Европа по море до 18 юли. Тази цифра е два пъти по-малка в сравнение със 110 189 през същото време на миналата година и 244 722 по това време през 2016 г. Смъртността до момента тази година е 1 490 души.", "date": "2018.07.20", "title": "Либия отказа на Европа мигрантски центрове на своя територия"}
{"url": "https://www.blitz.bg/svyat/zadava-li-se-nov-referendum-za-brekzit_news614990.html", "text": "След референдума за излизането на Великобритания от Европейския съюз през юни 2016 година противниците на Брекзит упорито настояваха за второ допитване. Доскоро тази идея изобщо не беше на дневен ред, но на фона на все по-силната опозиция срещу кабинета на Мей провеждането на нов референдум вече не изглежда чак толкова невероятно, пише The Economist.За и против     Много от хората, които са против излизането от ЕС, са убедени, че в предизборната кампания за националното допитване са използвани фалшиви аргументи и е нарушено изборното законодателство. Щабът на поддръжниците на Брекзит беше официално глобен от Британската избирателна комисия с 61 000 паунда (малко над 68 000 евро) за това, че е превишил допустимите раЗходи по време на кампанията.      Други пък са на мнение, че гражданите трябва да имат възможността да одобрят или отхвърлят финалното споразумение, което ще бъде сключено с Брюксел и което може би няма да е толкова \"бляскаво\", колкото обещаваха привържениците на Брекзит преди референдума.      До този момент обаче правителството не изглеждаше склонно да подкрепи искането за провеждане на втори национален референдум. Първо, защото според социологическите проучвания нагласите на британците по отношение на излизането или оставането в Европейския съюз не са се променили кой знае колко за последните две години, и второ - евентуалното ново допитване ще бъде четвъртияТ национален вот за последните четири години.      Но в последните няколко седмици балансът на силите във Великобритания се промени, а постигането на консенсус по отношение на сделката за Брекзит изглежда все по-малко вероятно. Тереза Мей не може да договори нищо с Брюксел, без да получи одобрението на народните представители. Но имайки предвид острото противопоставяне от началото на лятото, британският парламент изглежда би бил против всяко възможно споразумение, пише изданието.      Опозицията в лицето на лейбъристите,, постави като условие шест \"теста\", които евентуалният договор с ЕС трябва да премине. Според експертите обаче те изглеждат непреодолими. В управляващата Консервативна партия също няма единодушие. Крайните привърженици на Брекзит в средите на \"торите\" настояват за втвърдяване на тона на преговорите с Общността. Стигна се дори до оставките на министъра за Брекзит Дейвид Дейвис и външния министър Борис Джонсън, които са отявлени привърженици на \"твърдото\" излизане от ЕС. Но сред консерваторите има и такива, които предпочитат запазване на досегашните търговски отношения с континента и като цяло по-сговорчив подход при изготвянето на сделката.     Кой подкрепя референдума?     В крайна сметка, ако не се подпише никакво споразумение, на 29 март догодина Великобритания ще трябва да напусне ЕС без абсолютно никакви гаранции за бъдещето. При тази ситуация Уестминстър няма да има друг полезен ход, освен \"да върне топката\" в ръцете на избирателите. Един от начините да го направи е чрез организирането на втори референдум. Въпросът е дали Тереза Мей и нейните колеги са готови да поемат този риск, имайки предвид социологическите проучвания на общественото мнение, според които Лейбъристката партия има крехка преднина пред консевраторите. Освен това, независимо от изхода на вота, и двете партии са разделени на няколко лагера, всеки от които има различни възгледи за това как трябва да протече \"разводът\" с ЕС.      По-рано този месец народният представител на консерваторите Джъстин Грийнинг, която е и бивш министър от кабинета на Мей, предложи да се проведе допитване с три възможни отговора: 1) Оставане в Европейския съюз, 2) Напускане на ЕС при условията, договорени от правителството с Брюксел и 3) Излизане от ЕС без постигане на споразумение. По думите й това ще даде яснота за обществените нагласи.      Проблемът е, че референдум от този тип би създал и много усложнения. На първо място е позицията на народните представители, тъй като те ще трябва да одобрят провеждането на националното допитване, при положение че повечето от тях са против сделката, която ще трябва да бъде гласувана. Лейбъристите са категорични, че са против провеждането на референдум и че отговорността за решаването на казуса с Брекзит е изцяло в ръцете на парламента. От друга страна, заместник-председателят на лейбъристката партия Том Уотсън заяви, че да се отхвърля априори възможността за втори референдум, при условие че може да се стигне до ситуация, в която парламентът да не може да вземе решение, би било груба грешка.     Шотландските националисти и Либералните демократи не биха се противопоставили на провеждането на второ национално допитване, поне ако се изхожда от досегашните им позиции. А управляващите в лицето на Тереза Мей категорично отхвърлят подобна възможност. The Economist обаче припомня, че преди две години Мей отхвърляше и възможността за предсрочни избори, а такива все пак бяха проведени.     Другият сериозен проблем е времето, с което британските законодатели не разполагат. Подготовката на закона за предишния референдум отне седем месеца. Сега нещата могат да се случат и по-бързо, имайки предвид, че народните представители вече са минали по този път, но е почти сигурно, че ще трябва да поискат от Европейския съюз отлагане на крайния срок за постигането на споразумение.     Въпроси и отговори     Формулировката на въпроса и отговорите на референдума също ще предизвикат много сериозни дебати, смятат експертите, цитирани от The Economist. Британците никога не са участвали в допитване с повече от два отговора, каквото предлага Джъстин Грийнинг. В световен мащаб обаче такива случаи има. През 1931 година финландците гласуват за отмяната на сухия режим, като възможните отговори са три - да се премахне изцяло, да остане или да се отмени само за слабоалкохолните напитки. Отмяната печели със смазващо мнозинство. През 1977 година в Австралия е проведен референдум за избор на нов национален химн, в който са предложени четири варианта, а победата е за \"Advance Australia Fair\".      Проблемът при подобен тип избор е именно определянето на победителя. Един и същ изборен резултат може да доведе до различен изход, в зависимост от използвания алгоритъм. Един от вариантите e победата да отива за опцията, която е избрана като първо предпочитание от най-много избиратели. Другият е да се използва т. нар. система \"Кондорсе\", при която всеки вариант се противопоставя на другите два, а победителят се определя от трите \"сблъсъка\".      Политическите неизвестни също са сериозни, отбелязват анализаторите. Ако европейските политици са наясно, че във Великобритания предстои втори референдум, те няма да имат кой знае какъв стимул да предложат изгодно споразумение за Brexit. Нещо повече, те могат да сложат на масата възможно най-лошата сделка и да се надяват, че това ще накара британците да гласуват за оставане в Общността. Изключително голям риск би било и включването на опцията за отговор \"развод без споразумение\", защото това означава потенциален хаос във всички икономически сектори - от авиацията до третирането на ядрените отпадъци.      От една страна, с  наближаването на крайния срок за постигането на споразумение с ЕС, противниците на Brexit са все по-въодушевени от възможността за неговото анулиране посредством провеждането на ново допитване. От друга обаче, цената на едно подобно решение може да се окаже твърде висока - Великобритания да се раздели с Общността, без да постигне договорка за условията.  ", "date": "2018.07.20", "title": "Задава ли се нов референдум за Брекзит?"}
{"url": "https://www.blitz.bg/analizi-i-komentari/vitsepremiert-na-italiya-krim-e-ruski-prevratt-v-kiev-be-psevdorevolyutsiya-platena-s-pari-otvn_news614994.html", "text": "Министърът на вътрешните работи на Италия и вицепремиер Матео Салвини смята държавният преврат в Украйна през зимата на 2014 година за псевдореволюция, платена с пари, дошли от чужбина. Темата за смяната на властта в Киев италианският политик засегна след въпрос на журналист на The Washington Post за \"правото на Русия да анексира Крим\" и твърденията за \"фалшивия референдум\".\"Сравнете референдума в Крим с фалшивата революция в Украйна, която по своята същност бе псевдореволюция, спонсорирана от други държави\", заяви политикът. \"Там (в Крим) се произведе референдум, в който 90% от хората гласуваха за връщането на Крим в състава на Руската федерация. Има някои исторически руски зони с руска култура и традиции, които законно принадлежат на Руската федерация\", каза още министърът, отговаряйки на въпроса за Крим в състава на Русия.   Салвини също отбеляза, че се обявява за отмяна на санкциите срещу Русия, защото смята, че те \"са се оказали безполезни... нанесли са вреди на италианския износ\".   Италианският политик е известен със своята проруска позиция, той постоянно се обявява за отмяна на санкциите срещу Русия, а също и многократно е наричал президента на Русия \"политик номер едно\".   След държавния преврат в Киев през февруари 2014 година властите в Крим и Севастопол взеха решение да проведат референдум по въпроса за присъединяване към Русия. В гласуването, състояло се на 16 март същата година, участваха над 80% от имащите право на глас. За присъединяване към Русия гласуваха, съответно 96,7% и 95,6% от жителите на Крим и Севастопол.  На 18 март президентът на Русия подписа договора за приемането на Република Крим и Севастопол в състава на Руската федерация, а на 21 март документът бе ратифициран от Федералното събрание. Въпреки убедителните резултати от гласуването, Киев и страните от Запада отказват да признаят Крим за част от Русия.  Превод и редакция: БЛИЦ", "date": "2018.07.20", "title": "Вицепремиерът на Италия: Крим е руски, превратът в Киев бе псевдореволюция, платена с пари отвън"}
{"url": "https://www.blitz.bg/svyat/angela-merkel-privetstva-pokanata-na-trmp-km-putin-da-poseti-vashington_news615002.html", "text": "Германският канцлер Ангела Меркел приветства поканата на Доналд Тръмп за среща с Владимир Путин във Вашингтон тази есен, съобщава \"Ройтерс\". \"Мисля, че трябва отново да стане нормално руски и американски президенти да се срещат\", коментира Меркел в Берлин. По отношение на трансатлантическите връзки тя допълва, че историята показва, че Европа и САЩ много пъти са били на различни позиции, \"но винаги е добре да се решават тези конфликти\".  Все пак тя смята, че е била права да каже преди време, че Европа вече не може да разчита на САЩ за ред и сигурност в света, \"не можем да разчитаме на супер силата на САЩ\" и че е необходимо близките и заобикалящи дела, да вземат в собствените им ръце.  Връзката на Германия със САЩ е от решаващо значение, добави още Меркел във връзка с обвиненията на Тръмп към Берлин, че е \"пленник\" на Русия поради енергийната си зависимост. \"Можем да кажем, че ценностите в нашата обичайна рамка в момента са под силен натиск\", обясни тя работните си отношения с Тръмп.  \"Въпреки това трансатлантическите работни отношения, включително и с президента на САЩ, са от решаващо значение за нас и ще продължа да ги култивирам\", коментира Меркел.  Според германския канцлер, американските мита за автомобили биха били в противоречие с правилата на Световната търговска организация. ЕС работи по контрамерки, но това е най-лошото решение, \"виждаме тези потенциални мита не само като нарушение на правилата на СТО, но и като реална заплаха за просперитета на много хора в света\", смята тя.  Във връзка с Черна гора, Меркел обясни, че е доволна, че страната е част от взаимната защита на НАТО и доктрината за взаимна отбрана на НАТО се прилага към всички държави-членки.  Доналд Тръмп предположи, че малката балканска страна не си заслужава да се защитава от нападение. ", "date": "2018.07.20", "title": "Ангела Меркел приветства поканата на Тръмп към Путин да посети Вашингтон"}
{"url": "https://www.blitz.bg/svyat/shokirashchi-kadri-dukh-na-ubit-brat-se-vseli-v-sestra-si-i-razkri-koy-go-e-ekzekutiral_news614943.html", "text": "16-годишната Абигайла Маглатас от Филипините твърди, че в нея се е вселил духът на 19-годишния ѝ брат Марвин. По думите на момичето. убитото момче е искало да разкаже подробности за своята смърт.Daily Mail съобщава, че 16-годишната Абигайла е започнала да изпада в припадъци три месеца, след като брат ѝ е бил застрелян в провинцията Нуева Есиха. По време на пристъпите момичето говори от името на Марвин, разказвайки подробности за неговата гибел.        Властите във Филипините съобщиха, че Марвин е бил убит по време на престрелка с полицаи и наркодилъри. Абигайла обаче е убедена, че тази версия не отговаря на истината. Според нея, момчето е било отвлечено и то е молило своите екзекутори да не го убиват, а да го вкарат в затвора. \"Простреляха ме в краката, после ми казаха да бягам. След това един ме хвърли от мост\", разказва още Абигайла Маглатас.  Нейни роднини смятат, че Абигайла не може да се примири с кончината на любимия си брат и иска неговите убийци да бъдат изправени пред правосъдието. Също така, те са убедени, че момичето не се преструва и наистина си общува с брат си.  Превод и редакция: БЛИЦ", "date": "2018.07.20", "title": "Шокиращи КАДРИ: Дух на убит брат се всели в сестра си и разкри кой го е екзекутирал"}
