{"url": "https://www.blitz.bg/layfstayl/svetski/slavi-trifonov-podbra-mareshki-prismya-mu-se-zdravo-v-efir_news523655.html", "text": "Слави Трифонов стартира ударно предаването си тази вечер. Шоуменът подбра Веселин Марешки заради внесеното от неговата парламентарна група \"Воля\" предложение за мажоритарна система.\nСпоред идеята на боса всяка партия може да издигна кандидати, чиито брой е не повече от два пъти броя на мандатите в съответния район. Така например ако във Варна има 15 мандата, партия ще може да издигне 30 мажоритарни номинации. \nСлави остро възропта срещу това, пресмятайки, че за Варна в такъв случай хората ще трябва да се колебаят из между повече от 600 души, а бюлетината ще е нелепо дълга. \nШоуменът обаче не се задоволи само с това, ами и покани преобразеният като Марешки Иво Сиромахов, който продължи да осмива предложението на депутата. \n", "date": "22 Юни 2017, 23:00", "title": "Слави Трифонов подбра Марешки, присмя му се здраво в ефир!"}
{"url": "https://www.blitz.bg/svyat/orban-s-tezhki-dumi-za-es-i-bezhantsite_news523585.html", "text": "\n Унгарският премиер Виктор Орбан заяви, че страните от ЕС може да постигнат съгласие по отделни аспекти на мигрантската политика, но е малко вероятно да стигнат до единна позиция по нея.  \nНа форум на страните от Вишеградската четворка и от Бенелюкс той поясни, че различията между страните е главната причина да не се стигне до единна мигрантска политика на общността, уточнява БГНЕС.  \n„Миграцията засяга всяка европейска държава, всяка нация. За нас е трудно да стигнем до обща позиция. Всяка държава е различна и има различна култура и традиции“, посочи Орбан.  \nПрипомняме, че политическите страсти в Брюксел нарастваха, след като стана ясно, че  . \n \n", "date": "22 Юни 2017, 18:59", "title": "Орбан с тежки думи за ЕС и бежанците"}
{"url": "https://www.blitz.bg/vsyaka-nedelya/ekskluzivno-v-blits-izpepelyavashcha-statiya-na-kevork-kevorkyan-zaev-za-tsar-samuil-i-svetite-bratya_news523307.html", "text": "\n И каква стана тя? \nТова е най-честият въпрос в нашата политика – и пак си го задаваме. \nНие ще вкарваме Македония в Европейския съюз. \nТя пък ще отмъква каквото може от българската история. \nМакедонският премиер Заев вече ни съобщи, че Кирил и Методий са гордост за целия регион.  \nГоре-долу същото каза и Путин. \nСега обаче със Заев сме по-кротки.  \nЗа да няма недоразумения, той направо си признал и за Цар Самуил.  \nПитали го, чий цар е той, и Заев рекъл:  \n„Вероятно дебатът за това ще е вечен“. \nЧудесен бъдещ ортак в ЕС. \n*** \nВ Скопие му скръцнали, че се е съгласил заедно да отбележим годишнината от Илинденско - Преображенското въстание.  \nУж. \nТой пък – с отговора си за Цар Самуил - прави едно малко въстание в Историята. \nА ние му се радваме. \n*** \n“Балканите са най-идеалното място за унижение” – казваше забележителният македонски писател и дипломат Любиша Георгиевски. \nИ допълваше, че общият знаменател на всичко тук са инатът и курназлъкът, кой е по-инат и кой по-курназ. \nДа допълним Георгиевски:  \nБалканите са най-идеалното място и за самоунижение. \n*** Статията е публикувана във фейсбук профила на журналиста. \n", "date": "22 Юни 2017, 17:31", "title": "Ексклузивно в БЛИЦ! Изпепеляваща статия на Кеворк Кеворкян: Заев за цар Самуил и светите братя"}
{"url": "https://www.blitz.bg/politika/manolova-izrigna_news523583.html", "text": "\n В момента два много важни законопроета отлежават в парламента. Днес акцията ми в парламента с  . Това каза омбудсманът Мая Манолова в предаването \"Лице в лице\" по bTV. \nПървият законодателен проект е свързан със случаите на неплатени заплати. Те са налице във всеки един регион на България. В мините хората си рискуват живота и здравето за 600 лева заплата, а понякога и тези заплати не се изплащат. \nПървият законопроект в това Народно събрание го внесохме аз и КНСБ, допълни тя. \nС интензитета, с който работят депутатите, ще стане време за лятна ваканция, докато обсъдят законопроектите. Има сериозни проблеми в призоваването в България ­ възможно е да бъдеш осъден, без да знаеш. Срещу себе си имам един огромен противник ­ частните съдебни изпълнители, коментира омбудсманът. \n \n", "date": "22 Юни 2017, 17:41", "title": "Манолова изригна"}
{"url": "https://www.blitz.bg/obshtestvo/izkazvane-na-bozhidar-dimitrov-vzrivi-makedonska-mediya-video_news523556.html", "text": "Изявление на проф. Божидар Димитров пред \"Канал3\" от вторник, че македонският език е писмена форма на български диалект, хвърли в шок македонския вестник \"Курир\", който изригна със заглавие \"Българските националисти в екстаз\"  (Бугарските националисти во екстаза).\n \"Директорът на българския Национален исторически музей Божидар Димитров в гостуването си в гостуването си в предаване по повод посещението на Зоран Заев в България, който се поклони пред паметника на цар Самуил, на който пише \"Цар Самуил, български цар\", смята, че македонският език е диалект на българския. И че Република Македония трябва да е с име, в което да не фигурира името Македония, както всъщност казват гърците\", пише \"Курир\". \n И цитира професора: \"Ние казваме, че македонският език е писмена форма на един български вардарски диалект и това наистина е така.\" \n Към информацията в сайта на \"Курир\" е приложено и видео от интервюто на Божидар Димитров в \"Денят на живо\" със субтитри, гледано от над 900 души до този момент. \n \n", "date": "22 Юни 2017, 17:04", "title": "Изказване на Божидар Димитров взриви македонска медия (ВИДЕО)"}
{"url": "https://www.blitz.bg/politika/stanishev-shche-se-borim-za-sotsialen-plan-za-evropa_news523605.html", "text": "След дълга кампания, Европейската комисия направи стъпка в правилната посока, като предложи Европейски стълб за социалните права, но към момента той е с много малко съдържание и няма правна тежест, пише Канал3.\n Това заяви президентът на ПЕС Сергей Станишев на координационна среща на левите премиери и лидерите на партиите членки, проведена преди заседанието на Европейския съвет. \n Европейската левица призовава за изготвянето на спешен план за изпълнение на неотдавнашните декларации по отношение на Европейския стълб на социалните права и изрази притеснението си от липсата на темата в дискусиите на Европейския съвет. \n \"Твърдо решени сме да преобразуваме това неясно предложение в истински план за действие. Ето защо сме разочаровани да видим, че социалните въпроси не са включени в дневния ред на днешното заседание на Европейския съвет, въпреки спешната необходимост от действия\", допълни Станишев.  \n \"Министър-председателите и партиите членки на ПЕС ще продължат да използват всяка възможност да популяризират тези проблеми - разбираме важността им и ще продължим да се борим, докато не бъде намерено решение\", каза още Сергей Станишев.  \n Сред обсъжданите в заседанието теми бяха и отношенията ЕС - Великобритания, както и следващи стъпи в посока засилване на Общата политика за сигурност и отбрана.  \n", "date": "22 Юни 2017, 19:07", "title": "Станишев: Ще се борим за социален план за Европа"}
{"url": "https://www.blitz.bg/svyat/skandalna-bivsha-makedonska-ministrka-rugae-s-makhlenski-ezik-povod-za-gneva-y-sa-zaev-i-borisov-snimka_news523582.html", "text": "Бившият министър на вътрешните работи на Македония, Гордана Янкуловска, станала скандално известна с покупката на специален автомобил за Никола Груевски и разследвана по делото за незаконно подслушване, наруга с махленски език настоящия премиер Заев в профила си в Тwitter за поведението му в София.\n\"Црпнатиот урива рекорди! Уште на првата посета во странство @Zoran_Zaev го надмина и ЉуБчо-декларираниот Б'лгарин. За тоа што сам им го понуди и за сите глупости што ги истресе @Zoran_Zaev и во златна кочија на раце ќе го носат\", написа тя. \nВ превод: „Взетият от калта събаря рекорди! Още при първото си посещение в чужбина Заев надмина и Любчо - декларираният българин. Затова, което сам им предложи и за всички глупости, които изтресе и в златна кочия на ръце ще го носят“. \n \n \n \nИзточник и факсимиле: Фокус \n \n", "date": "22 Юни 2017, 17:38", "title": "Скандална бивша македонска министърка ругае с махленски език! Повод за гнева й са Заев и Борисов (СНИМКА)"}
{"url": "https://www.blitz.bg/obshtestvo/kultura/bozhidar-dimitrov-se-naezhi-v-efir-i-skochi-na-makedontsi-obyavi-se-za-prorok-i-namesi-baba-si-i-dyado-si_news523581.html", "text": "Това са хора, готови за прайда. Наш или сръбски, няма значение. Зоран Заев нищо не е предал, а направи нещо, което отдавна се очакваше. Това е двете страни - Македония и България, да установят прилични държавни отношения. Това заяви в предаването по bTV \"Лице в лице\" професор Божидар Димитров, директор на Националния исторически музей.\n\"Цяла Македония и Одринско - това е Тракия, където са възстанали баба ми и дядо ми. Няма нищо македонско в това. Това не е техният празник и не може да бъде. Ние също празнуваме Илинденско-преображенското възстание. Защо това да е македонско?! Има музей на ВМРО открит, да отидат там да видят документите и да намерят едно македонско нещо, говоря за етническия смисъл, не за географския\", каза Димитров. \n\"Съпротива ще има и аз я предрекох, казах \" И сега да не си на мястото на Зоран Заев\". Няколко месеца могат да издържат да хулят правителството. Тук опозицията също хули управляващите за неща, които наистина са хубави. Изявлението на Заев, че ще промени учебниците по история в Македония е много смело изказване, по-смело и от Илинден\", каза Димитров. \nСпоред историка договорът за добросъседство между двете страни ще бъде подписан.\n", "date": "22 Юни 2017, 17:57", "title": "Божидар Димитров се наежи в ефир и скочи на македонци! Обяви се за пророк и намеси баба си и дядо си"}
{"url": "https://www.blitz.bg/politika/ninova-v-iskrena-izpoved-prizna-revnuva-li-ot-borisov-i-kakvo-shche-se-sluchi-sled-predlozhenieto-na-slavi_news523594.html", "text": "Паметникът на Бузлуджа е повод за един сериозен разговор. Ние започнахме преди месец кампания за възстановяване на войнишките паметници, защото много правителства не се грижат за тях. Като втора стъпка пристъпихме към въпроса за Бузлуджа. През 2011 правителство на Борисов е поканил БСП да възстанови правата си над паметника. Тогава никой не е реагирал, но сега решаваме, че можем да откликнем на писмото му. Това заяви в ефира на \"Още от деня\" по БНТ лидерът на БСП Корнелия Нинова.\nВсе пак социалистката заяви, че това не е причина за искането на оставката на правителството. \n\"Реагираха архитекти от Германия, Франция, Европа, а и наши студенти, които искат дори безвъзмездно да участват в екип за възстановяване на този паметник. Това е стойностно не само за България, не само за БСП. Това е важно и за партията разбира се. Искаме да спрем разрухата, да направим реставрация и възстановяване. Ние няма как да го направим без архитектът, който държи авторските права. Той ни е дал съгласие, дори имаме идея как да бъде възстановен. Намерихме и архиви, всичко вече сме събрали\", каза Нинова. \n\"Обидени сме, защото когато през 2011 година е предлаган на БСП е можело безвъзмездно. Сега може да е само сред плащане. Ние ще си платим, не оспорваме. Днес разбирам обаче, че изведнъж днес три неправителствени организации са предявили претенции да участват, Валери Симеонов, общини и кой ли не. В това виждам натиск върху правителството да не се даде на БСП\", каза Нинова. \n\"Няколко пъти на председателски съвет казвахме, че не приемат нашите закони. Парламентът не работи, защото няма други предложения, освен нашите. Те просто обаче не желаят да обсъждат нашата законодателна програма. Малко преди изборите управляващите казаха 300 лева минимална пенсия, а сега се отказаха от това обещание. Гласувахме 180 минимална от 1 юли и 200 от първи октомври. Подкрепихме това увеличение, защото колкото и да е малко, то е в помощ. Те обаче не изпълниха обещанията си, не приемат и нашето предложение. Ние искаме това, което предлагахме точно преди изборите. Казахме им от къде ще дойдат парите. Това е и тяхното предизборно и е отхвърлено и не изпълняват нито своето така, нито нашето\", сподели тя. \n\"Ние искаме разумен разговор, за плюсовете и минусите. Грешка е, че преди референдума не проведохме този разговор и не обяснихме какво ще се случи след предложението на Слави, ако то бъде прието. Ако бяхме обяснили човешки какво ще стане, всички щяха да ни разберат. В събота свикваме националното си ръководство да обсъдим смесената система и, ако стигнем до консенсус, ще го внесем в парламента. ГЕРБ вътрешно нямат желание това да мине в зала, но искат да спазят народната воля. Искам да сме почтени с българските граждани. Искаме да излезем ида кажем \"Хора, това, което предлагаме, е по-доброто\"\", заяви лидерката на БСП. \n\"Всички двустранни и многостранни срещи са много добри. Ако някой в страната може да каже господин Борисов какви ангажименти е поел при срещите си с Меркел, Макрон или Ердоган. Никой няма информация какво се случва там. Поели ли сме ангажимент за квоти например? Каква е нашата позиция? Никой не знае. Кои ще са приоритетите ни по време на председателството\", добави Нинова. \nВодещата запита Нинова дали ревнува, че Борисов има близки отношения с европейските лидери. \"Заев и Борисов имат държавническо отношение. Това е нормално и аз все пак се срещнах с него. Няма защо да ревнувам\", каза тя. \n \n", "date": "22 Юни 2017, 18:55", "title": "Нинова в искрена изповед - призна ревнува ли от Борисов и какво ще се случи след предложението на Слави"}
{"url": "https://www.blitz.bg/svyat/zaev-izreche-tezhki-i-iskreni-dumi-za-blgariya_news523603.html", "text": "\n Договорът за приятелство с България ще бъде подписан на три езика – английски, български и македонски. Това каза премиерът Зоран Заев по време на днешните дебати в парламента в Скопие, предаде БГНЕС. \n„България е първата страна, която призна Република Македония под нейното конституционно име. За този договор, за който предходното правителство направи искрени усилия, аз нямах никаква информация като лидер на опозицията. Научих, че се е стигнало до сериозна фаза и приветствам това. Този договор трябваше отдавна да е подписан...  \nБългария с него най-искрено желае да премахне тежестите, които са съществували между двете съседни държави и да подкрепи Македония по нейния път към ЕС“, каза Заев. \n„България ни признава и няма проблем с това. В същото време не можем да кажем, че нямаме част от общата история на Балканите, Европа и т.н. ... От императивно значение за нас е напредъкът ни към ЕС и НАТО. Поради тази причина трябва да бъдем внимателни“, подчерта македонският премиер. \nПо отношение на  той призова политиците да създадат атмосфера на доверие, а експертите да си дадат своето мнение.  \n„Македония се нуждае от приятели сред съседите. В този дух се обръщам и искам да информирам, че може и да нямаме договор. Никой не може да каже, че ще постигнем такъв. Щастлив съм, че направихме още една стъпка след толкова успешни стъпки, които са направени преди мен и преди това правителство“, заяви Заев пред парламента. \n \n", "date": "22 Юни 2017, 19:31", "title": "Заев изрече тежки и искрени думи за България!"}
{"url": "https://www.blitz.bg/layfstayl/ptuvane/vnimanie-shofori-deputat-ot-gerb-s-vazhni-dumi-za-kamerite-po-ptishchata_news523620.html", "text": "Промените в закона за видеоконтрола на пътя трябва да са от полза, затова от ГЕРБ получихме подкрепата на почти всички в парламента. Това каза народният представител от ГЕРБ Станислав Иванов, член на парламентарната Комисия по транспорт, информационни технологии и съобщения, във връзка с приетите на второ четене от Народното събрание промени в Закона за движение по пътищата, пише агенция \"Фокус\".\n „До 2009 година загиваха над 1 000 човека по пътищата на България. Успяхме да намалим тази бройка до 600 през 2012 г.“, коментира Иванов.  \nПо думите му към края на миналата година жертвите на пътя са 708 и целта е и този брой да намалее още. „Превантивната мярка е основното, което търсим – да превъзпитаме шофьорите. Когато има знак, след него всеки кара както си иска. Например в Гърция, когато българин влезе, кара внимателно и спазва знаците, а когато се върне в България – кара безумно“, отбеляза Станислав Иванов. \nПо думите му не само алкохолът, но и наркотиците са проблем при движението по пътищата, затова са добавени и промени в тази насока в Наказателния кодекс. \n", "date": "22 Юни 2017, 20:18", "title": "Внимание, шофьори! Депутат от ГЕРБ с важни думи за камерите по пътищата!"}
{"url": "https://www.blitz.bg/politika/regionalniyat-ministr-nankov-s-interesen-komentar-za-bsp-ninova-i-buzludzha_news523618.html", "text": "\n Задавам си логичния въпрос - доколко БСП реално иска собствеността над „Бузлуджа“. Това каза министърът на регионалното развитие и благоустройството Николай Нанков в предаването „Още от деня“ по БНТ. \n„Едно са думите, друго са фактите и действията. 6 години от 2001 година, когато се взе прословутото решение за предоставяне, тогава безвъзмездно на собствеността, защото законът го позволяваше, няма никакви действия от страна на БСП по темата. Последното писмо е от юли месец 2016 година, именно адресирано до Корнелия Нинова в качеството й на лидер с призив да се сключи този договор и не е получен никакъв отговор“, обясни министър Нанков.  \nПо повод евентуалното провеждане на търг за паметника, той отбеляза:  \n„Освен искането на БСП, което е входирано до Министерски съвет и лично до министър-председателят Бойко Борисов, друго искане няма. Всичко е неформално”. \nПо думите на регионалния министър БСП са „проспали“ последните 6 години, както и промяната за държавната собственост, която в момента не позволява безвъзмездното прехвърляне на собственост. \n„Към момента търгът е една имагинерна процедура и хипотеза, тъй като ние нямаме заявена интерес от страна бъдещ купувач“, уточни още Нанков.  \n„Има възможност, която днес обсъждахме с г-жа Нинова в министерството - за безвъзмездното предоставяне на правото на управление, на ползване на имота. То е срочно, със срок до 10 години“, допълни той. \nВъв връзка със заявката на Нинова, че социалистите ще излязат пред Министерски съвет, ако не им бъде предоставена собствеността на паметника, министър Нанков коментира:  \n„Това е много опасно и тази заплаха не лежи върху обективни факти. Къде бяха те, когато държавата имаше процедурната възможност и правната такава да предостави собствеността?“ „Бузлуджа“ трябва да се запази, но аз не съм убеден в искреността на тези твърдения, ако са искали да притежават „Бузлуджа“ до сега да са го направили“, каза още той. \n \n", "date": "22 Юни 2017, 20:07", "title": "Регионалният министър Нанков с интересен коментар за БСП, Нинова и Бузлуджа"}
{"url": "https://www.blitz.bg/politika/doklad-na-karakachanov-pokaza-predlozheniyata-mu-za-voennoto-ministerstvo_news523623.html", "text": "Министерството на отбраната предвижда преразглеждане на финансовите параметри на вече приетите проекти за инвестиционни разходи за Военновъздушните и Военноморските сили.\n​​​​​​​\nМинистерството планира и разработване и приемане на проект за модернизация на Сухопътните войски, но така че да не се допусне допълнително натоварване на държавния бюджет. \nТова се посочва в доклад от вицепремиера и министър на отбраната Красимир Каракачанов.\nВ него Каракачанов предлага Министерският съвет да разгледа и предложи за приемане от парламента проект за инвестиционен разход \"Придобиване и поддръжка на основна бойна техника за изграждане на батальонни бойни групи от състава на механизирана бригада\". \nМинистърът се обявява за промени в проектите за придобиване на нов тип боен самолет и на многофункционален модулен патрулен кораб за ВМС - за разходите по тези проекти, приети с решение на парламента на 2 юни миналата година.  \nВ документа са посочени и прогнозните разчети по отделните проекти, възлизащи общо на около 3,5 милиарда лева до 2029 година.  \nРеализирането на проекта за Сухопътните войски ще позволи превъоръжаването им с нова бойна машина на пехотата и ще даде възможност за действия в пълния спектър от сухопътни операции, включително нощем и в екстремни климатични условия.  \nЕдновременно с това ще се подобрят маневреността, огневата мощ и мобилността на формированията в зоната на операциите, е записано в доклада от военния министър.  \nИнвестиционният проект е разработен за времеви интервал от 12 години - от 2018 до 2029 година, като в рамките на 1 милиард и 220 милиона лева е предвидено придобиването на 198 единици бойна и специална техника, както и допълнително оборудване за комплектуване на три батальонни бойни групи.  \nПосочва се, че необходимата техника и оборудване трябва да бъдат доставени за по-кратък период от време (до 7 години), а изплащането им да се извърши съгласно прогнозните финансови разчети. \nРеализация на проекта може да се извърши чрез придобиване на нови бойни и специални машини, произведени от международни производители с участие на български фирми от отбранителната промишленост в доставката на отделни елементи и поддръжката на машините. \nВ доклада се посочва още, че в изпълнение на разработената Програма за реализация на проекта за придобиване на нов тип боен самолет е била назначена междуведомствена работна група за обобщаване, анализиране и оценка на отговорите на искането за предоставяне на предложения (RFP) от Италия (самолети \"Юрофайтер\"), Португалия - с логистичен пакет от САЩ (F-16) и Швеция (\"Грипен\").  \nРаботата на работната група е приключила на 5 април с протокол, съгласно който предложението на Швеция е класирано на първо място с резултат 0,90, а предложението на Италия - на второ място с резултат 0,61.  \nПредложението на Португалия - с логистичен пакет от САЩ, не е било класирано \"поради несъответствие на ценовото му предложение с изискванията, заложени в RFP\".  \nПротоколът е бил утвърден от министрите на отбраната и на икономиката на служебното правителство и внесен за разглеждане в Министерския съвет.  \nПредвид времевата фаза от изпълнението на проекта на ВВС и променената финансова рамка ще се наложи да се осъществят допълнителни преговори с класираните страни, съгласно протокола от работата на междуведомствената работна група.  \nВ тази връзка в доклада се предлага да бъдат проведени преговори с тези страни, произтичащи от променените финансови и времеви параметри на проекта.\n", "date": "22 Юни 2017, 21:33", "title": "Доклад на Каракачанов показа предложенията му за военното министерство"}
{"url": "https://www.blitz.bg/svyat/frantsiya-i-germaniya-s-yasna-obshcha-pozitsiya-za-sreshchata-na-es_news523625.html", "text": "\n Франция и Германия имат ясна обща позиция по всички основни въпроси на започващата днес  , заяви френският президент Еманюел Макрон, цитиран от ТАСС. \n\"Франция работи заедно с Германия по европейските въпроси. Разработихме съвместна позиция и ще действаме в тясно сътрудничество на срещата на високо равнище\", каза Макрон. Той отбеляза, че понякога двете страни имат различен подход към проблемите, но подчерта, че това е нормално. \"Затова винаги се стремя да решим тези различия още преди срещата на високо равнище\", отбеляза Макрон. \n\"Освен това положих максимални усилия, за да отворим нашия кръг за други партньори, за да можем да работим въз основа на съвместни позиции\", подчерта президентът на Франция. \nИталианското правителство не е доволно от действията на ЕС в областта на  миграционната политика , заяви премиерът  Паоло Джентилони , цитиран от ТАСС. Агенцията отбелязва, че една от темите, които ще се обсъждат на срещата, ще бъде именно проблемът с миграцията. \n  \n\"От ЕС се иска да прави повече както от икономическа гледна точка, така и от гледна точка на  общата политическа стратегия . Досега темповете, с които  ЕС решава миграционния проблем , са напълно  неудовлетворителни \", заяви Джентилони. \nИталия е европейската държава, в която пристига основният миграционен поток от африканските страни, преминавайки през морето, припомня ТАСС. От началото на тази година до южните италиански брегове достигнаха над 60 000 души - с 20% повече отколкото през първата половина на миналата година. \n", "date": "22 Юни 2017, 21:37", "title": "Франция и Германия с ясна обща позиция за срещата на ЕС"}
{"url": "https://www.blitz.bg/politika/samo-s-edin-gneven-post-v-tuitr-trmp-zakova-obama_news523598.html", "text": "\n Американският президент Доналд Тръмп заяви, че не вярва Русия да се е намесвала в президентските избори през 2016 г., пише вестник The Hill.  \nОсвен това държавният глава изтъкна, че ако е имало участие на Москва, то Барак Обама е трябвало да го спре, уточнява Фокус.  \n„Впрочем, ако Русия работеше толкова усърдно за изборите през 2016 г., всичко това се случи при администрацията на Обама. Защо те не ги спряха?“, написа Тръмп в социалната мрежа „Туитър“.  \n \n \n \nС този последен свой коментар американският президент още веднъж изрази несъгласието си с единодушното заключение на разузнаването, че Русия е опитала да повлия на изборните резултати. \n \n", "date": "22 Юни 2017, 22:00", "title": "Само с един гневен пост в Туитър Тръмп закова Обама!"}
{"url": "https://www.blitz.bg/politika/khristo-ivanov-naredi-na-lozan-panov-da-prodlzhi-aferata-s-boltovete_news523567.html", "text": "Лидерът на провалилата се партия \"Да, България\" Христо Иванов издаде нареждане на председателя на ВКС Лозан Панов да продължи аферата с болтовете. Преди дни прокуратурата излезе със становище, че няма данни за умишлено повреждане на автомобила на НСО, в който се вози Панов, и няма да образува досъдебно производство, припомня \"Канал3\".\nОт постановлението се разбраха и интересни детайли като този, че Панов лично е лобирал негов близък приятел да бъде назначен за негов личен шофьор, че двамата не са се сетили да снимат развитите болтове, както и, че са установили за инцидента, когато отбили край пътя, за да си купи съдията гъби. \n  \nТемата днес беше коментирата и от премиера Бойко Борисов, който иронизира Панов, казвайки, че вероятно НСО трябва да назначи и специални служители, които да проверяват болтовете му всяка сутрин. Борисов добави, че темата с болтовете е преекспонирана и няма никаква връзка със съдебната реформа. Той посъветва магистрата да говори повече за работата на съда, отколкото за работата на другите институции.   \n  \n\"Във всяка държава с претенцията за установен демократичен ред, отправените в мафиотски стил заплахи срещу председател на Върховния съд биха били обект на светкавично и ефективно (или поне старателно проведено) разследване. Но, независимо че на 27.04.2017 г. такава показна заплаха беше отправена публично, пред сградата на Висшия съдебен съвет, от шестима мъже с прясно отрязани агнешки глави в ръце, те бяха подминати от главния прокурор Сотир Цацаров така, както прокуратурата впоследствие подмина и необходимостта да разследва този случай, по който дори не беше образувана проверка\", пише загрижено Христо Иванов, чиято партийна активност се ограничава само с темата Лозан Панов, Сотир Цацаров и ВСС.  \n  \n\"Постановлението за отказ от образуване на това досъдебно производство може да бъде обжалвано пред горестоящата прокуратура единствено от председателя на ВКС.  \nПризоваваме г-н Панов да обжалва, защото потребителите на правосъдието трябва да бъдат окуражени, че има смисъл да отстояват правата си по закон. Призоваваме го, защото в противен случай личното му недоверие към институцията на прокуратурата би представлявало ясен негативен сигнал към гражданите, които и без това са обезверени от тази институция\", размахва пръст още Иванов. \n", "date": "22 Юни 2017, 16:51", "title": "Христо Иванов нареди на Лозан Панов да продължи аферата с болтовете"}
{"url": "https://www.blitz.bg/politika/parlamentt-reshi-veche-nyama-da-plashchame-v-broy-poveche-ot-1000-leva-pak-li-shche-sme-pretsakani_news523462.html", "text": "\n Парламентът одобри рязкото ограничаване на плащанията в брой. Депутатите гласуваха на първо четене изменения в Данъчно-осигурителния процесуален кодекс. \nЕдна от промените е свързана с ограничаване на порочната практика за прехвърляне на фирми със задължения към клошари или други несъстоятелни лица. \nПрез преходните и заключителните разпоредби обаче се предлага и промяна в Закона за ограничаване на плащанията в брой. Към момента прагът е 10 000 лева. \nСпоред гласуваните промени, той ще остане такъв до 31 август, когато ще падне на 5000 лева. \nОт 1 януари 2018 г. прагът става 3000 лева, а от 1 януари 2019 г. – 1000 лева. \nНиколай Александров от „Атака” се противопостави на тази мярка. Той каза, че на второ четене от групата на „Обединените патриоти” ще предложат прагът да си остане 10 000 лева. Според Александров, ако той падне, това ще е от полза за банките, които ще печелят от повечето транзакции. \nОт друга страна било спорно дали мярката ще е от достатъчна полза за ограничаване на сивия сектор и за пълненето на бюджета. \nНа първо четене промените бяха одобрени със 102 гласа „за”, 80 „против” и 3 „въздържал се”. \nСрещу закона гласуваха БСП, ДПС и „Воля”.\n", "date": "22 Юни 2017, 11:30", "title": "Парламентът реши: Вече няма да плащаме в брой повече от 1000 лева, пак ли ще сме прецакани?"}
{"url": "https://www.blitz.bg/politika/ninova-shokirana-zaradi-buzludzha-aman-ot-nomerata-na-boyko-borisov_news523478.html", "text": "\nЯвили са се много кандидати, политически партии, неправителствени организации. Изведнъж общината в Казанлък и областната управа се е сетила, че и те си го искат, след като години наред са го оставили на произвол. Това ми говори едно – съсредоточава се енергия, само и само да не се получи паметникът от БСП. Което супер лицемерно. Това каза лидерът на БСП Корнелия Нинова след проведена среща с регионалният министър Николай Нанков във връзка с приключването на процедурата по предоставяне на Комплекс „Бузлуджа“ на партията, предаде „Фокус“. \n„Шокирана съм от това, което разбирам тук и аман от номерата на Бойко Борисов. Първо - елате си вземете „Бузлуджа“ безвъзмездно, сега тук ни се обяснява как тази работа не може да стане“, посочи Нинова. \nПо думите ѝ много правителства поред не могат да се грижат за паметниците си, включително за този. „Ето, ние желаем да го вземем, за да го възстановим, реставрираме и поддържаме“, каза тя. Нинова съобщи, че от МРРБ са предложили на БСП много варианти за възмездно предоставяне, като отдаване под наем или продажба след търг. „За мен това е начин да не се случи това, което желаем – да получим един архитектурен паметник. Очевидно засега работата се затяга“, коментира Нинова. \n„Нашето желание остава да отговорим на писмото, което сме получили от Министерски съвет през 2011 г., да получим паметника като собственици“, каза Нинова. „Бойко Борисов да си изпълни това, което ни е предложил, иначе ще изкарам социалистите пред Министерски съвет“, каза лидерът на БСП. \n", "date": "22 Юни 2017, 12:17", "title": "Нинова шокирана заради \"Бузлуджа\": Аман от номерата на Бойко Борисов!"}
{"url": "https://www.blitz.bg/obshtestvo/makedonskiyat-vnshen-ministr-boyko-borisov-e-edin-evropeyski-premier_news523436.html", "text": "Македонският външен министър Никола Димитров, който беше в делегацията на новия премиер Зоран Заев, посетила София, е убеден, че двете държави са изгубили много време с хладни отношения помежду си. Но е убеден, че нещата вече са започнали да се променят. Това заяви той в интервю за БГНЕС.\n - Време ли е да се обърнем към бъдещето? Как искате да изглеждат отношенията между България и Македония да речем след една година? \n - Удоволствие е че съм с БГНЕС и че съм тук, в София. Това е първото посещение на премиера, не само на реформаторското правителство, но и на една нова Македония, която се роди от тази голяма агония. \n Тази нова Македония няма комплекси, не й трябват много паметници, за да се гордее със себе си. И няма предразсъдъци. И наистина е време да развием един нов дух на Балканите, преди всичко с България. Тези дни много говорим за история и т. н. \n Това, нашите две държави да не са близки, е антиисторически и няма никаква логика. И това можехме да го направим... трябваше да го направим в началото на 90-те години, когато Република Македония стана независима през 1991 г.. „ \n Изгубихме много време. Може би беше необходимо някои уроци да се научат по този начин, но мисля че вече пораснахме. И изправянето пред реалността е полезно. \n През част от следващата година България ще бъде председател на Съвета на ЕС , ще бъде много влиятелна и значима по смисъла на фокуса и приоритетите. По това време ние вероятно по-малко ще говорим, повече ще показваме резултатите от работата ни по реформите. \n Защото ние сме решени – дори и без европейска перспектива – да изградим в страната ни силни институции, тъй като видяхме какво означава, когато институциите са толкова слаби, че един човек да може да определя съдбата на всеки гражданин, на всяка компания. И сме твърдо решени да имаме независимо правосъдие, независими медии, силна антикорупционна комисия. \n Искаме у дома една чиста ситуация. И прозрачност. Ще бъдем ценни за поддръжка, не само поради това, че сме два много близки народа, а и защото ще заслужаваме тази поддръжка. И няма въобще да има отворени въпроси помежду ни. \n - Хубаво е, че България и Македония най-после като че ли видяха, че съществуваме един до друг. Какво е вашето обяснение за действията на Гърция в продължение на 20 г. Защото не става дума само за спора за името. Защо Гърция не желае да пусне Македония в Евросъюза и в НАТО? \n - Лично аз имам сериозен опит по този въпрос – пет години бях главен преговарящ по въпроса за името с Гърция, бях застъпник за приемането на временната спогодба в Международния съд в Хага. \n Ситуацията от правен аспект е много ясна. На практика единственото задължение от тази временна спогодба е Гърция да не преговаря за членството на Македония в международните организации. И съдът на ветото в Букурещ каза, че тя нарушава това правно задължение. Е, в международните отношения правната ситуация не винаги е достатъчна. \n И аз ще се опитам, започнах вече да го правя, ние като министерство, правителство и цялата държава, ще се опитаме да убедим Гърция, че това, което се прави в Македония, трябва да бъде подкрепено. И пледирам сериозно да помислят какъв съсед искат да имат: \n Ако искат да имат европейска демокрация, без конфликти, приятелски настроена, напълно отворена за сътрудничество във всички области, тогава ще вдигнат преградата за влизане в НАТО. \n Защото когато по-големият съсед те блокира, реакцията ти не е по-голяма конструктивност, а се създава една дефанзивност. Също така моментът в региона е много важен. Релсите, които поставиха заедно Европа и Америка, след войните в бивша Югославия, малко се изкривиха: Европа много е ангажирана самата със себе си, старите страни-членки станаха скептични по отношение на това доколко този процес на разширяване реално променя страните. А пък страните-кандидатки станаха скептични, че този процес ще има край. \n Няма и кой знае какво внимание откъм елита на Вашингтон. И това поставя региона в една ситуация... Има сили, които смятат, че се създава възможност за други варианти. Поради което е много важно членството на Македония в НАТО, тъй като то ще има усмирителен ефект и ще бъде едно послание, че тази страна е там и ще остане в тези граници. \n - Говорите за вижданията на други държави за развитието на Македония и на региона. Видяхме действията на Тирана, виждаме и тези на Белград. Как според вас ще се развиват отношенията на Македония с тези две държави при новото правителство? \n - Към всички наши съседи искаме да протегнем ръка, да кажем: “Имаме истински приятел на Балканите“. Имаме един достатъчно нездрава надпревара кой има по-знаменити поражения, кой – по-кървави победи. \n И не се надпреварваме в настоящето кой има по-добро здравеопазване, по-добро образование. Мисля , че е време да се обърнем повече към бъдещето. И в този дух политиката ни към всички съседи ще бъде “Хайде да видим кой ще бъде най-добрия приятел?“, вместо да бъдем натъпкани в окопи от доста време. \n Това вреди на нашите граждани. Македония има мултиетническо общество, това е съдбата ни. Това изисква голяма мъдрост, визионерство и грижи. И нашето убеждение е, че колкото по-единни сме и колкото повече нашите съграждани албанците чувстват Македония като своя родина, толкова по-твърда и по-силна ще бъде Македония. Това е нашата политика. \n Преди избори имаме една практика на комуникиране през обществеността. Ние няма да правим това, искаме да внесем нов дух. Ясно е, че всички държави си имат свои национални интереси. \n Но често казвам: „В този регион или ще растем заедно, или ще падаме заедно.“ За нас случаят с Албания, когато се сдоби със статут на страна-кандидат, беше добре и за Македония, и за Балканите. Колкото повече вървим заедно към Европа, толкова повече се стеснява пространството за старите сили, които имат други цели. \n - Имаме оправяне на отношенията между България и Македония, които бяха хладни, почти ги нямахме – без да сме ги прекъсвали... \n - Последното посещение на ниво премиер беше през февруари 2013 г.... \n - И знаете ли колко продължи – с идването и връщането до летището? 50 минути. А и президентска нямаше... \n - Това е срамота. Четири години и половина... За мен, особено когато чухме за всичките тези злоупотреби в Македония, това не беше правителство на Република Македония. Така че хайде да заменим този завършен национализъм с дългосрочен визионерски патриотизъм. \n - Смятате ли, че има рискове за Македония в геополитически план? Да речем – руско влияние, основно от север? \n - Искам да убедя нашите руски приятели, че това, което започнахме още през 1993 г., една от първите декларации на парламента, е за членството в НАТО. Това ще бъде добре за нас, ще бъде добре за региона. \n Това не означава, че ще имаме лоши отношения с Москва. Не става дума за „или-или“. Има много области, в които можем да увеличим сътрудничеството. \n Искам да ги убедя, че с това, което правеха по време на кризата – според тях, да предпазват Македония, имат около 11 изявления на МВнР на Руската Федерация, всъщност те защитаваха Груевистан, а не Република Македония. \n Защото ерозията на институциите отвътре направи Македония много слаба. Което достигна кулминацията си на 27 април, когато полицията позволи депутатите да бъдат атакувани в храма на демокрацията. И не застана на страната на конституцията и парламента, а на партията и партийните желания. \n Такова нещо ние никога повече няма да позволим. Полицията трябва да бъде на Република Македония – нито на ВМРО-ДПМНЕ, нито на СДСМ, или на която и да било друга политическа сила. \n Мисля, че колкото по-демократичен става регионът ни и колкото по-силни са институциите ни, а не са толкова силни лидерите – в смисъл на авторитарно управление – толкова по-малки възможности ще има за геополитически игри, една голяма сила, друга голяма сила... \n Също така смятам, че не са добри нито за Европа, нито за света тези големи напрежения между Русия и Европейския съюз, и НАТО. Това не е нещо, което ние, като малка държава на Балканите, можем да носим като товар, можем само да говорим за това. Светът е станал много малък, много взаимно зависим, а това са много остарели тенденции. И начини на изграждане на отношенията. \n По отношение на Балканите това е само едно отражение от по-големия проблем. \n - Така е. За съжаление и Западът се събуди прекалено късно, като че ли му трябваха 30 г., че вече няма двуполюсен свят. Кога според вас икономическите отношения между България и Македония ще получат едно ново начало, реално, не като пожелания? \n - Никола Димитров: Да, за съжаление имаме около 600 млн. долара... Убеден съм, че още вчера (във вторник – бел. ред.) започнахме да прилагаме новия договор за добросъседство. И с ясните изявления на двамата премиери, и с отдаването на почит пред една личност , която свързва двата народа – цар Самуил. \n Мисля, че от този договор нямаше да има нужда, ако имахме европейски и нормални отношения, каквито трябва да имаме и ще имаме. Ще оправим тези политически пречки. Мисля, че инфраструктурата е много сериозно, много важно нещо. И този коридор №8... \n Аз съм във външното министерство от 1996 г. и чета за него, чувам за него различни приказки. Не става дума само да говорим. Седях на вечерята между премиера и вашия министър на транспорта Ивайло Московски, който много практично обясни какво трябва да се направи. \n Мисля, че трябва в обща делегация от всичките страни, които имат интерес от тази връзка изток-запад, включваща Италия, където завършва, и Албания, Македония, България, да седнем и да намерим – вероятно комбинирани – фондове... \n Но това трябва ние да го направим, а не само да говорим, то само няма да се случи. Което ще разкрие много възможности за икономическо сътрудничество. Политиката ще поддържа и създава климат, какъвто започна да прави, но трябва да има и пътища. Това също е важно, защото ще има обратен позитивен ефект – на политиката после ще й бъде по-лесно да изгражда сближаване и приятелство, ако и бизнесът е тук, културата, туризмът... \n - В тази връзка как приемате призива на българския премиер, който казва, че, в крайна сметка, и в Македония, и в България хората са европейци, но политиците трябва да имат европейско поведение? \n - Четох едно интервю на премиера, публикувано вечерта преди посещението ни. Това беше интервю на европейски премиер. Живях дълги години в Холандия, където един от основните таланти е прагматичността. \n Има голяма разлика между тупането в гърдите и създаването на резултати. За да има резултати в името на държавата, на гражданите, трябва да си прагматичен. Така че с голямо удоволствие прочетохме интервюто. В него има... отворени обятия. \n И при нашия премиер има отворени обятия. И е много хубаво, че от такова равнище идва такъв импулс за двете държави, за народите им. Това ни е бъдещето. А ние, дори да не успеем да си отворим вратата, ще си донесем Европа в Македония. \n - Чакаме тези отворени и от двете страни ръце да се стиснат и да започнат да работят. Защото думите са добро... \n - Те вчера започнаха да работят. Това не трябва да се подценява. И обявяването, че на нашия празник – Илинден е в нашата държавност, искаме да подпишем договора, да има посещение на премиера Борисов, са повече от думи. \n А и това с улиците... Ние в Македония много уважаваме президента Желев заради неговото визионерство, което прояви тогава... \n - Той има голям исторически принос... \n - Точно така. И не става дума само за думи. А и когато става дума за премиери, самите думи вече са дела, особено когато започват така да работят. \n Дадоха ни голяма отговорност – на двамата външни министри и екипите ни – да приключим работата. И, знаете ли, когато няма воля , дори да имаме идеален договор, работата не е свършена. \n - Значи след една година ще дойдем да проверим. В Скопие? \n - С удоволствие, ще ви чакаме! \n", "date": "22 Юни 2017, 10:16", "title": "Македонският външен министър: Бойко Борисов е един европейски премиер"}
{"url": "https://www.blitz.bg/analizi-i-komentari/analizator-atentatite-zachestyavat-zashchoto-evropa-se-drzhi-kato-zhertva_news523429.html", "text": "Европа се държи като жертва, което привлича агресори. Това каза експертът по антитероризъм Христо Смоленов относно зачестилите терористични нападения в стария континент, цитиран от Фокус.\nПо думите му тероризмът вече изпълнява и провокаторски функции, повличайки след себе си желание за отмъщение и още терор. \n\"Нужна е промяна в поведението на европейските елити. Тук се залагат основите на нова култова война. Това е истинската и сериозна цел на глобалния тероризъм - посредством глобални и култови войни, вижте какво се случва между шиите и сунити в Арабския свят, да се дестабилизира светът. Дестабилизацията на обществото го прави жертва на икономически агресивни политики, които нямат нищо общо с декларираните преди 30 години цели и задачи на глобализацията. Преди всичко се глобализира организираната престъпност и тероризмът“, обясни той. \nОтносно опита за атентат в Брюксел Христо Смоленов коментира, че това е първото подобно нападение, което беше почти предотвратено, благодарение както на бързата реакция на службите за сигурност, така и бдителността на гражданите. \n", "date": "22 Юни 2017, 09:40", "title": "Анализатор: Атентатите зачестяват, защото Европа се държи като жертва"}
{"url": "https://www.blitz.bg/politika/zagrizhenata-za-pravata-na-geyovete-tsolova-popita-premiera-bi-li-otishl-na-tekhen-parad-eto-kakvo-otgovori-borisov_news523420.html", "text": "\n Техните елити трябва да вървят по този път и да вървят напред. Ние сме готови да показваме поискана помощ и в същото време сме добронамерени. Всичко зависи от техните елити. Това заяви премиерът Бойко Борисов по отношение на срещата си с македонския премиер Зоран Заев и реакциите в южната ни съседка в ефира на Нова телевизия. \nТой обясни какъв е механизмът за договора за добросъседство между двете страни и кога ще бъде изпратен в ЕС. \nПо отношение на поклонението пред паметника на Самуил Борисов каза следното: \n„Аз смятам, че това беше от една страна смел, от друга най-обикновен европейски ход. Отидохме и се поклонихме на паметника. В историята ясно е казано кой кой е. Аз разсъждавам по друг начин: Важен е поклонът пред Самуил, а отдолу какво пише. Аз съм обещал че в деня, когато се чества Илинденско-преображенското въстание ще отида в Македония“, посочи още той. \nЩо се отнася до поканата на Радев към Путин за посещение у нас и дали е нарушен етикетът като не му е казал, Борисов заяви, че няма такова нещо. \n„Президентът Радев може да кани когото си поиска, на ниво президент. Разбира се, ако покани премиер, трябва да информира и мен. Обратното, когато ме поканят мен в Европа – Макрон, Щанмайер, аз се обаждам и му казвам, питам го да предам ли поздрави. Той си е президент и кани президент. Ако покани Медведев и не ми каже, ще наруши протокала“, заяви министър-председателят. \nЗагрижена за правата на гейовете Ани Цолова попита премиера за отношението му към тях, тъй като само той досега не бил коментирал темата за прайда. Ето какво отговори Борисов:  \n„Ние сме в отлични отношения с тях. Първите разрешения за това метроприятие аз ги издадох. И сега имахме покана с Томислав Дончев. Това е прието вече по света, сега идва и в Европа“, заяви той, но уточни, че чак толкова време да отиде няма. \n„Какво да ви кажа – чак толкова да се парадира. Поне моето впечатление е, че никой не се впечатлява чак толкова от тяхната ориентация. Нито в едната, нито в другата посока трябва да се прекалява“, отсече Борисов. \n \n", "date": "22 Юни 2017, 09:09", "title": "Загрижената за правата на гейовете Цолова попита премиера би ли отишъл на техен парад, ето какво отговори Борисов"}
{"url": "https://www.blitz.bg/politika/deputatite-poparikha-shoforite-s-tova-koeto-reshikha_news523488.html", "text": "\n Службите, определени от министъра на вътрешните работи ще контролират спазването на правилата за движение от участниците в движението и техническата изправност на движещите се по пътя пътни превозни средства, като за целта са длъжни да извършват проверката по безопасен начин, осигурявайки необходимата видимост. Това приеха депутатите при гласуването на промените в Закона за движение по пътищата на второ четене, предаде \"Фокус\". \n„За“ гласуваха 136 народни представители, 6 бяха „против“, а 16 се въздържаха. Според досега действащите правила в закона, службите обозначаваха местата за контрол по спазването на правилата за движение от всички участници в движението, като поставят пътни знаци и техника за видеонаблюдение. Така на практика пътните знаци, които обозначаваха местата за видеоконтрол трябва да бъдат премахнати, а службите да извършват проверката, осигурявайки необходимата видимост.  \nС приетите промени, определените от министъра на вътрешните работи служби имат право да извършват контрол по спазване на правилата за движението по пътищата с автомобили, оборудвани със средства за аудиозапис и видеозаснемане, като контролът се осъществява само в обхвата на средствата за видеозаснемане. \n", "date": "22 Юни 2017, 12:59", "title": "Депутатите попариха шофьорите, с това, което решиха"}
{"url": "https://www.blitz.bg/politika/manolova-spazi-traditsiyata-pocherpi-deputatite-s-9-shchaygi-s-snimki_news523472.html", "text": "\n И тази година омбудсманът Мая Манолова спази старата традиция да почерпи с кюстендилски череши. Тя донесе девет щайги от вкусния плод от родния й град, предаде Novini.bg. \nОмбудсманът посети парламента специално, за да почерпи с череши. Така тя имаше възможност да разговаря и с депутатите. За последно тя беше в Народното събрание в началото на юни, когато депутатите гласуваха доклада за работата на омбудсмана. \nТогава народните представители дадоха висока оценка за ангажираността на Манолова с проблемите на хората. Последната кауза, с която се захвана бившият депутат от БСП, са правата на децата и детското правосъдие. \n \n \n \n \n", "date": "22 Юни 2017, 12:03", "title": "Манолова спази традицията! Почерпи депутатите с 9 щайги с... (СНИМКИ)"}
{"url": "https://www.blitz.bg/politika/politicheskite-strasti-v-bryuksel-narastvat-evroliderite-se-pravyat-na-udareni-za-spora-za-migratsiyata-borisov-obache-e-nepreklonen-video_news523551.html", "text": "\n По време на срещата си в Брюксел лидерите на страните членки на ЕС ще се опитат да не засегнат спора относно приема и разпределянето на бежанци сред тях. Това твърдят източници на Ройтерс. \nИзточните европейски държави като Полша и Унгария отказаха да приемат бежанци, за да облекчат тежестта от Гърция и Италия, където повече от 1,7 млн. мигранти от Близкия изток и Северна Африка са се установили. Въпреки политическия натиск Унгария, Полша, Чехия и Словакия са твърди по въпроса, който показва дълбоки разделения в ЕС във време, в което той се нуждае от единство, за да превъзмогне излизането на Великобритания от Съюза.  \n„Германия дълго време имаше желание бежанците да бъдат разпределени. Сега тя казва, че е по-добре да се съсредоточим върху въпросите, където има съгласие и да се върнем върху този през октомври“, посочи високопоставен европейски дипломат.  \n„Октомври идва след септември“, посочи той, намеквайки за парламентарните избори в Германия.  \nПремиерът на България Бойко   обаче е непреклонен. , че „България отстоява своите позиции по важните за нея теми като сигурността на граничните райони, за което е призната за пример сред останалите държави“. \nСпоред дипломатическите кръгове промяната на тактиката на Германия идва, след като тя разбира, че няма да спечели политически актив в момента от този спор. „Промяната на стратегията е оправдана. Трябва да направим прогрес в сфери като завръщането на мигрантите и общите стандарти в системата за бежанците“, посочи германски дипломат. \n", "date": "22 Юни 2017, 16:03", "title": "Политическите страсти в Брюксел нарастват! Евролидерите се правят на ударени за спора за миграцията, Борисов обаче е непреклонен! (ВИДЕО)"}
{"url": "https://www.blitz.bg/ikonomika/vazhno-sobshchenie-za-parite-ni_news523521.html", "text": "\n Индикаторите за бедност и социално включване са част от общите показатели на Европейската общност за проследяване на напредъка на страните в борбата с бедността и социалната изолация. Основен източник на статистически данни за пресмятане на индикаторите е ежегодно провежданото наблюдение „Статистика на доходите и условията на живот (EU-SILC)“, съобщиха от Националния статистически институт (НСИ). През 2016 г. линията на бедност общо за страната e 308.17 лв. средно месечно на лице от домакинство. При този размер на линията под прага на бедност са били 1 638.7 хил. лица, или 22.9% от населението на страната. В сравнение с предходната година размерът на линията на бедност намалява с 5.4%, а относителният дял на бедното население нараства с 0.9 процентни пункта. Системата за социална защита има съществено значение за редуциране на бедността. Данните за 2016 г. показват, че ако в доходите на домакинствата се включат доходите от пенсии, но се изключат останалите социални трансфери (обезщетения, социални и семейни помощи и добавки), равнището на бедност се повишава от 22.9 до 27.9%, или с 5.0 процентни пункта. Съответно при изключване на пенсиите и останалите социални трансфери равнището на бедност нараства до 45.5%, или с 22.5 процентни пункта. Основният фактор, увеличаващ риска за попадане в групата на бедните за преобладаващата част от населението, е тяхната икономическа активност и участието им на пазара на труда. За целия период на наблюдение относителният дял на бедните е най-висок сред безработните лица (54.6% за 2016 г.), като рискът от бедност при безработните мъже е с 6.7 процентни пункта по-висок в сравнение с безработните жени.  \nПрез 2016 г. делът на бедните сред заетите лица нараства спрямо предходната година с 3.8 процентни пункта до 11.6%, като при работещите на непълно работно време рискът за изпадане в бедност е повече от 4 пъти по-висок от този при работещите на пълно работно време. Същевременно рискът от бедност сред работещите жени е с 3.5 процентни пункта по-нисък от този при мъжете. Образователното равнище оказва съществено влияние върху риска от бедност при заетите лица. Най-висок е относителният дял на работещите бедни с начално и без образование - 68.8%. С нарастване на образователното равнище относителният дял на бедните сред работещите намалява приблизително 2 пъти за лицата с основно образование и над 4 пъти за лицата със средно образование. Делът на работещите бедни с висше образование е 5.4%. Оценките на бедността в зависимост от типа на домакинството показват, че най-висок е относителният дял на бедните сред едночленните домакинства с лице на възраст над 65 години, самотните родители с деца, както и домакинствата с три и повече деца. Най-голямо нарастване на риска от бедност през 2016 г. в сравнение с 2015 г. се наблюдава при домакинствата с един родител със зависими деца - с 12.2 процентни пункта. Относителният дял на бедните е най-нисък в домакинства с двама възрастни и едно дете (12.4%) и в домакинства с двама възрастни под 65 години (16.0%). Сред едночленните домакинства рискът от бедност при жените е с 15.3 процентни пункта по-висок отколкото при мъжете. Ако в домакинството живее едно лице над 65 години, рискът от бедност е с 15.4 процентни пункта по-висок от домакинство, в което живее едно лице под 65 години. Оценка на бедността по етнически признак \nОт 2015 г. към основния въпросник на изследването е добавен въпрос за етническата принадлежност на лицата в отговор на нарастващата нужда от информация за домакинствата по етнически признак, включително и оценки на бедността. Анкетираните лица сами определят етническата си група. Отговорът на този въпрос е доброволен, т.е. ако лицето не желае да посочи към коя етническа група принадлежи, се отбелязва отговор „Не желае да отговори“. Дадена е възможност да се отбележи и отговор „Не се самоопределям“, ако лицето не може да определи своята етническа група. Етническата група на децата се определя от родителите. Ако родителите имат различна етническа принадлежност, за децата се регистрира отговорът, който родителите определят по взаимно съгласие.  \nПрез 2016 г. най-висок е относителният дял на бедните сред лицата от ромската етническа група - 77.1%, а най-нисък - сред лицата от българската етническа група - 15.7%. Наблюдават се съществени различия в разпределението на бедните от различните етнически групи според икономическата им активност. Сред бедните от българската етническа група преобладават пенсионерите (42.6%), докато при ромската етническа група най-висок е относителният дял на безработните лица (39.1%). По отношение на работещите лица най-висок е относителният дял на работещите бедни сред турската етническа група - 29.0%, при 28.1% работещи бедни от ромската етническа група и 27.9% сред българската етническа група. Образователното равнище оказва силно влияние върху риска от бедност независимо от етническата принадлежност - и при трите основни етнически групи с нарастване на образователното ниво рискът от бедност за работещите лица намалява. Рискът от бедност за лицата с начално и без образование е 26 пъти по-висок в сравнение с риска от бедност при лицата с висше образование за българската етническа група и 27 пъти по-висок за турската етническа група. При лицата, определили се като роми - 78.5% с начално и без образование са бедни, докато при лицата с висше образование няма нито един беден. Материални лишения на домакинствата \nВ общите показатели за оценка на бедността са включени и субективни индикатори, свързани с материални лишения. Те показват субективната оценка и личните нагласи на лицата и домакинствата относно възможностите за задоволяване на отделни нужди и потребности. За оценка на материалните лишения на домакинствата се използват девет въпроса, свързани с потреблението на конкретни стоки и услуги. Най-голям брой лица изпитват ограничения по отношение на почивката извън дома (56.3%) и възможностите да посрещнат неочаквани разходи (за неотложен ремонт на жилището или колата, подмяна на пералня или хладилник, внезапно заболяване и др.) със собствени средства (54.1%). Успоредно с това 2.8% от лицата не могат да си позволят телефон, вкл. мобилен, 1.4% - цветен телевизор, 9.0% - автоматична пералня, а 34.5% - потребление на месо, пиле или риба всеки втори ден. Една трета от лицата в домакинствата изпитват затруднения при плащането навреме на разходите, свързани с жилището, а 39.2% се ограничават при отоплението на жилището си. През 2016 г. 31.9% от населението живее в материални лишения (ограничения в 4 от 9 показателя). \nОграниченията на лицата, свързани със задоволяване на определени нужди и потребности, се различават в зависимост от етническата принадлежност. За всички етнически групи най-висок е процентът на лицата, които не могат да си позволят едноседмична почивка извън дома, като сред ромите това са 91.9%, за турската етническа група - 77.2%, и за българската етническа група - 50.2% от лицата, самоопределили се към съответния етнос. Над 80% от ромите не могат да посрещнат със 9 собствени средства неочаквани финансови разходи и 70.1% не могат да си позволят консумация на месо, пиле или риба всеки втори ден. При турската етническа група 67.0% от лицата не могат да посрещнат със собствени средства неочаквани финансови разходи и 35.0% не могат да си позволят консумация на месо, пиле или риба всеки втори ден. Ограничения в 4 от 9 показателя имат 25.8% от българската етническа група, 38.4% от турската и 80.6% от ромския етнос.  Домакинства на безработни или с нисък интензитет на икономическа активност \nЗа безработни домакинства в изследването се считат домакинствата, чиито членове не са били заети през последните четири седмици, т.е. всички членове на домакинството на 16 и повече навършени години са били или безработни, или неактивни. Ниската икономическа активност за домакинството се отнася до съотношението между броя месеци, в които всеки член от домакинството във възрастовата група 18 - 59 години е бил работещ през предходната година (реално отработени месеци), към общия брой месеци, които теоретично би могъл да отработи същият член на домакинството при пълна заетост. За лицата, които декларират, че работят на 10 непълно работно време, броят на месеците се преизчислява на пълно работно време въз основа на отработените часове. Лица, живеещи в домакинства с нисък интензитет на икономическа активност, се дефинират като лица от възрастовата група 0 - 59 години, живеещи в домакинство, където възрастните (18 - 59-годишните с изключение на учащите от възрастовата група 18 - 24 години) работят под 20% от техния потенциал през референтния период. \nПрез 2016 г. в домакинства с нисък интензитет на икономическа активност живеят 437.4 хил. лица на възраст 18 - 59 години, или 11.0% от населението, като спрямо 2015 г. относителният им дял нараства с 0.1 процентни пункта, а делът на мъжете (10.9%) е с 0.2 процентни пункта по-нисък от този при жените (11.1%). Най-висок е относителният дял на лицата с нисък интензитет на икономическа активност сред ромите – 46.6%, при 13.5% за турската етническа група и 7.1% за лицата от българския етнос. Във връзка с поставените цели по ключови области в стратегията „Европа 2020“ от изследването на доходите и условията на живот (EU-SILC) се изчислява комбиниран показател за регулярен мониторинг на напредъка на страните при изпълнение на националните подцели. Показателят включва лица, живеещи в риск от бедност, с материални лишения и в домакинства на безработни или с нисък интензитет на икономическа активност. Комбинирането на трите показателя показва, че през 2016 г. 40.4% от населението, или 2 890.3 хил. лица са били в риск от бедност и социално изключване. Стойността на показателя намалява с 0.9 процентни пункта спрямо 2015 г., повече при мъжете - с 1.0 процентен пункт, в сравнение с жените – с 0.9 процентни пункта. Достигнатата образователна степен и професията на родителите са важен фактор за бъдещото развитие на децата. По-високото образователно равнище дава възможност за по-широк достъп до пазара на труда и съответно до по-високо заплащане. През 2016 г. всяко осмо от десет деца (77.4%), чиито родители са с начално или без образование, живее в бедност. Приблизително 18 пъти по-малко, или 4.4% са децата, чиито родители са с висше образование и живеят в риск от бедност. Рискът от бедност при децата в домакинства с родители със средно образование е пет пъти по-висок от този при децата с родители с висше образование. Материални лишения при децата. В изследването „Статистика на доходите и условията на живот“ от 2013 г. се събират данни за материалните лишения на децата в домакинството (на възраст между 1 и 15 години). През 2016 г. относителният дял на децата с материални лишения (лишени от поне един от 13 показателя) е 51.4%, а за 6.0% от децата нито една потребност не може да бъде удовлетворена поради финансови причини. Близо половината от децата (43.4%) не могат да си позволят почивка извън дома поне една седмица в годината (вкл. празници със семейството, гостуване при роднини, приятели, организирана почивка от училището и т.н.), редовни занимания с плуване, свирене на музикален инструмент, участие в младежки организации и др. (40.8%) и екипировка за игри навън (колело, ролери, кънки и др.) - 42.9%. За всеки две от пет деца не може да бъде осигурено купуването на книги, които са подходящи за възрастта на децата (без учебници и учебни помагала) и купуването на два чифта обувки по размер в зависимост от сезона и/или за всички сезони. През 2016 г. 41.4% от децата с материални лишения живеят и в риск от бедност. \nВъзможността да се осигурят определени потребности на децата се различава в зависимост от етническата принадлежност на респондентите. През 2016 г. относителният дял на децата с материални лишения (лишени от поне един от 13 показателя) e, както следва: 18.7% от българската етническа група, 40.0% от турската етническа група, 75.1% от ромската етническа група и 32.3% от друг етнос. Нито една потребност на децата (ограничения за всички 13 показателя) не може да бъде осигурена за 0.9% от българската етническа група, за 2.1% от турския етнос и за 22.3% от ромската група. Около 23% от децата с материални лишения от българската етническа група живеят и в риск от бедност. За останалите групи относителните дялове са следните: 48.4% за децата от турската етническа група, 78.9% - от ромската етническа група, и 31.8% - от друг етнос. Оценка на бедността в регионален аспект \nВажен аспект в изследването на бедността е нейното проявление по области. При изчисляване на линията на бедност за всяка област е приложен същият метод както при линията на бедност на национално ниво - 60% от средния общ разполагаем нетен доход на домакинствата в областта. През 2016 г. най-ниската линия на бедност се наблюдава в областите Видин и Пазарджик - съответно 194 и 204 лв., а най-високата - в област София (столица) (473 лв.), следвана от областите Стара Загора (332 лв.) и Габрово (328 лева). Най-висок е относителният дял на бедните в областите Сливен - 31.4%, Пазарджик - 28.2%, и Варна - 26.6%. Най-нисък е относителният дял на бедните в областите Ямбол - 14.4%, Силистра - 14.9%, и Благоевград - 15.7%. \nЛинията на бедност за 2016 г. намалява спрямо 2015 г. в 21 области, като най-голямо е намалението в областите Благоевград (с 19.2%), Враца (с 16.9%), Видин (с 16.3%), Пловдив (с 14.2%), Варна (с 13.1%), Русе (с 12.7%) и Ловеч (с 10.5%). Основната причина за по ниския размер на линията на бедност се дължи на намаляването на средния размер на дохода от труд за всички области, по-съществено в областите Видин и Враца - съответно с 29.2 и 28.2%. Линията на бедност за 2016 г. се увеличава спрямо 2015 г. в областите Кърджали (със 17.0%), Смолян (с 13.4%), Кюстендил (с 8.6%) и Монтана (с 3.6%). Водещите причини за увеличението са: \n- Увеличаване на относителния дял на заетите лица в наблюдаваната съвкупност (с 4.7% за област Силистра и с 3.6% за област Смолян). \n- Увеличаване на средния размер на дохода от пенсии в областите Смолян (с 49.9%), Монтана (с 41.1%) и Кърджали (с 33.9%). \n- Намаляване на броя на безработните и други икономически неактивни лица. Област Ямбол е с най-нисък относителен дял на бедност за мъжете - 9.1%, а с най-високо равнище е област Сливен - 29.9%. В област Силистра жените са с най-ниско равнище на бедност - 13.5%, при 32.8% за област Сливен. В областите Ямбол, Русе, Смолян, Стара Загора и София (столица) относителният дял на жените, живеещи в риск от бедност, е по-голям с повече от 5 процентни пункта спрямо относителния дял на мъжете. В десет области - Ловеч, Велико Търново, Монтана, Габрово, Благоевград, Добрич, Силистра, Перник, Видин и Враца, относителният дял на бедните мъже е по-голям от този при жените.\n", "date": "22 Юни 2017, 15:06", "title": "Важно съобщение за парите ни!"}
{"url": "https://www.blitz.bg/politika/prvo-v-blits-tsvetanov-napisa-mili-dumi-zasnimka_news523526.html", "text": "„Днес в парламента се срещнах с представители на МГЕРБ от цялата Старозагорска област. Те посетиха Народното събрание по покана на народните представители на ГЕРБ от региона“, това написа Цветан Цветанов преди минути в личната си страница във Фейсбук.\n„Благодарих на младежите, че винаги са в първите редици на партията и работят с много хъс и вяра за популяризирането на работещите политики на ГЕРБ.  \nМладежите от общините в региона са и сред най-активните по време на предизборните кампании и тяхната помощ винаги е от значение за достигането на посланията на ГЕРБ до максимален брой млади хора“, пише още той. \n \n \n", "date": "22 Юни 2017, 15:20", "title": "Първо в БЛИЦ! Цветанов написа мили думи за…(СНИМКА)"}
{"url": "https://www.blitz.bg/politika/prvo-v-blits-eto-kakvo-napisa-borisov-ot-bryuksel-snimki_news523539.html", "text": "\n \"С лидерите от EPP - European People's Party обсъждаме актуалните въпроси непосредствено преди редовното заседание на Европейския съвет\", това написа преди минути премиерът Бойко Борисов от Брюксел. \n\"България отстоява своите позиции по важните за нея теми като сигурността на граничните райони, за което е призната за пример сред останалите държави. #EUCO #EPPSummit\", пише още той в личния си профил във Фейсбук. \n \n \n\"Видях се с Никола Груевски на срещата на лидерите от EPP - European People's Party. Разговаряхме за евроатлантическото бъдеще на Македония и региона.  \n#EPPSummit\", сподели още Борисов. \n  \n \n", "date": "22 Юни 2017, 15:40", "title": "Първо в БЛИЦ! Ето какво написа Борисов от Брюксел (СНИМКИ)"}
{"url": "https://www.blitz.bg/svyat/emanuel-i-bridzhit-makron-shche-si-osinovyat_news523523.html", "text": "\n Емануел и Бриджит Макрон в скоро време ще си осиновят кученце. Президентска традиция е в Елисейския дворец да има куче и много често това е лабрадор. Но месец след като се настани в президентския дворец, семейство Макрон все още няма своя любимец. Според информациите Емануел и Бриджит Макрон ще осиновят новия обитател от приют.  \nПрезидентската двойка вече има Фигаро - аржентински дог, който живее в Пикарди заедно с Тифани Озиер, по-малката дъщеря на Бриджит Макрон.  \nПо време на мандата на Саркози в Елисейския дворец имаше лабрадори. Единият светъл лабрадор беше подарък от Медицинския университет в Монреал през 2008 г., а вторият черен лабрадор - също подарък от канадците през 2014 г. от Федерацията на бившите френски бойци от Монреал. \nИнтересно е, че по време на своя мандат президентът Ширак превърна Елисейския дворец в истинско убежище за кучета. Той имаше ри малтийски болонки и черен лабрадор, който също беше подарък от Медицинския университет в Монреал, уточнява Нова телевизия. \n \n", "date": "22 Юни 2017, 16:10", "title": "Емануел и Бриджит Макрон ще си осиновят..."}
{"url": "https://www.blitz.bg/obshtestvo/ot-srtseto-na-evropa-premiert-opisa-strashna-kartina-vidyakh-uzhasa-navsyakde-armii-bronirani-kamioni-i-kartechnitsi-video_news523557.html", "text": "\n Всички ме поздравяват за представянето на Мария Габриел, но всички колеги са очаровани. Това заяви в директно от Брюксел министър-председателят на България Бойко Борисов. Припомняме, че политическите страсти в столицата на Белгия нарастват, тъй като  . \n„Искаме да е равностойно състезанието и да не се слагат условия, които да предопределят изборите. Ние предлагаме София и Пловдив и ще се борим за всичко. Ако няма предварителни условия по които да ги изключат, можем да се преборим”, коментира Борисов. \n  \n„Аз ще кажа, че за мен най-прагматичното решение е колективно членство на ЕС в НАТО и тогава с парите, с които разполагат всички държави да се прецени на кого му трябват повече самолети или кораби. На нас ни трябват повече кораби заради Черно море. Това би излязло хиляди пъти по евтино за това милитаризиране”, каза той. \n„Туск каза една много хубава дума, че и той мечтае. Колкото повече идва Брекзита, за жалост и през нашето председателство ще се говори най-много, искаше ми се да не се случва. Вече много време говорим за това, но никой не си го представя. Това може да има много големи последствия не само за ЕС, но и за Великобритания. Един развод никога не е хубав”, коментира Борисов. \n  \n„Орбан направи преди няколко дни силно изказване и подчерта, че споразумението с Турция ни дава много предимства. Затварянето на границите на ЕС плътно, каквито и усилия да ни струва, ще е пъти по-евтино от това, което в последствие може да се случи в Европа. Това, което преди се приемаше като ерес – зоните за сигурност да се изтеглят извън ЕС, дори да плащаме, ще е в много пъти по-малко отколкото, ако е на територията на Европа с целия ужас, който видях в Брюксел – навсякъде армии, бронирани камиони, картечници в сърцето на Европа”, каза премиерът. \nБЛИЦ припомня, че преди минути Борисов написа  . \n  \n", "date": "22 Юни 2017, 16:22", "title": "От сърцето на Европа премиерът описа страшна картина: Видях ужаса - навсякъде армии, бронирани камиони и картечници (ВИДЕО)"}
{"url": "https://www.blitz.bg/obshtestvo/skandal-ss-simvola-na-sotsialistite-buzludzha-davat-go-na-trg-apetit-imat-i-desni_news523547.html", "text": "\nНазрява нов политически скандал. Причината е, че една от възможностите за даване на паметника Бузлуджа е чрез търг, за който вече има желаещи – община Казанлък, областната управа в Стара Загора, три неправителствени организации. Любопитната подробност обаче е, че желание за явяване на търга са изявили и Валери Симеонов от ОП и Иван Христов от СДС. \nПрипомняме, че всяка година около 50 хиляди социалисти от цялата страна се събират на годишния си митинг на връх Бузлуджа. „За нас Бузлуджа е символ и кауза. Ще се борим докрай да ни я дадат, защото толкова години нито община, нито областна администрация, нито държава се погрижиха да спрат разрухата”, коментира социалист от централата на партията.\n", "date": "22 Юни 2017, 15:55", "title": "Скандал със символа на социалистите Бузлуджа! Дават го на търг, апетит имат и десни"}
{"url": "https://www.blitz.bg/obshtestvo/menda-stoyanova-zakon-zaplati-ne-plashcha_news523418.html", "text": "Ясно е за всичко, че ръст на пенсиите трябва да има. Това каза в сутрешния блок на БНТ депутатът от ГЕРБ и председател на Комисията по бюджет и финанси Менда Стоянова.\nПенсионната система се формира от два източника – от осигурителните вноски и от държавния бюджет чрез данъците. Когато говорим за увеличаване на пенсиите, трябва да говорим за възможностите на осигурителната система. Трябва да увеличаваме пенсиите, но така, че да не се стига до дефицит в осигурителната система, отбеляза Стоянова. \nЗа тази година очакваме 200 млн. лв. повече от осигурителни приходи. 100-120 млн. лв. от тях веднага ще отидат за покриване на минималната пенсия, уточни тя. Занапред увеличението на пенсиите трябва да го поставим в зависимост от увеличаването на осигурителните приходи. Част от това увеличение може да дойде чрез борбата с измамите с инвалидните пенсии. Трябва да имаме нова нормативна база и по-строг контрол върху комисиите, които издават свидетелства за инвалидност. Трябва да продължим и с една организационна промяна, така че НОИ да има ангажимент и по отношение на инвалидните пенсии, посочи шефката на бюджетната комисия. Тя съобщи, че към края на април има 780 млн. лв. ръст на приходите в държавния бюджет спрямо ръста на приходите за същия период през миналата година. Стоянова заяви, че учителските заплати ще бъдат увеличени, но подчерта, че това не е единственият фактор за подобряване на състоянието на образованието. Мерките трябва да бъдат комплексни, посочи тя. \nПо думите й споровете между работодателите и синдикатите са конструктивни. Нормално е работодателите да искат по-добра среда за бизнес, а синдикатите – по-високи заплати. Ако искаме да имаме едно по-сериозно увеличение на доходите, вече открито трябва да говорим за преструктуриране на икономиката – да се развиват секторите с по-висока добавена стойност. Ако не успеем да насочим бизнеса към производителни сектори, можем само да си говорим за увеличение на заплати и за законови промени. Но закон заплати не плаща, подчерта Стоянова. Според нея е съвсем реално средната заплата да надхвърли обещаните от ГЕРБ по време на предизборната кампания 1500-1600 лв., ако постигнем преструктуриране на икономиката. Държавата трябва да създава условията и да подтиква там, където е възможно, например чрез увеличението на минималната работна заплата и на осигурителните прагове, каза още Менда Стоянова. \n \n", "date": "22 Юни 2017, 08:57", "title": "Менда Стоянова: Закон заплати не плаща"}
{"url": "https://www.blitz.bg/politika/prvo-v-blits-nachalnikt-na-nso-gen-antonov-otgovori-na-provokatsiyata-na-lozan-panov_news523357.html", "text": "Началникът на НСО ген. Антонов отговори на цирковите изпълнения на председателя на ВКС Лозан Панов, който не спира да обикаля медиите и да насажда манипулацията, че болтовете на мерцедеса на НСО, който го возеше са били умишлено разхлабени. Ето и позицията на шефа на НСО:\nНационалната служба за охрана осъществява специализиран транспорт като един от видовете охрана, предвидени в Закона за НСО. Службата намира за безсмислено и недопустимо да влиза в дискусия дали специализираният транспорт е охрана или не. Законите се изпълняват, а не се коментират. Считам, че позоваването на текстове от закона трябва да се прави отговорно и с познаване на буквата и духа на нормативния акт. \nПо повод публични внушения, направени в изявления пред печатни и електронни медии, че ръководният състав на НСО и лично началникът на службата са се опитали да укрият техническа неизправност на автомобил за специализиран транспорт, определен за охрана на председателя на Върховния касационен съд, заявявам следното:  \n1. По команден ред на 01 юни 2017 г., в 17.15 ч. бях информиран от заместника ми за установена липса на два съседни крепителни болта за закрепване на задното колело на автомобила. Водачът на автомобила е констатирал, че другите три болта са разхлабени и че се е наложило да ги „притегне“ преди да продължи пътя към София, през прохода Петрохан.  \n2. Във връзка с констатираната техническа неизправност на автомобила за специализиран транспорт, ползван от г-н Лозан Панов, незабавно разпоредих свикване на постоянната комисия за проверка на пътнотранспортни произшествия и инциденти за пълно, всестранно и обективно изясняване на фактите и обстоятелствата ,свързани със случая, установяване дали има индикации за умишлено въздействие върху автомобила, нанесените материални щети, изясняване на ролята и професионалните действия/бездействия на длъжностните лица, имащи отговорност за техническата изправност на автомобила. Разпоредих автомобилът да бъде оставен на отговорно пазене в служебния сервиз, под контрол на дежурните служители, а така също сервизът да бъде запечатан.  \n3. На 02 юни (петък) 2017 г. членовете на постоянната комисия пристъпиха към извършване оглед на автомобила, преглед на всички документи за извършени ремонти и техническо обслужване, запознаване със записите от служебното видеонаблюдение в гаража и на конкретното място за постоянно паркиране, както и тези при ежедневната проверка на контролно-техническия пункт за готовността на автомобила за експлоатация на 01.06.2017 г. Комисията не е установила данни за действия на лица, които са извършили интервенция за разхлабване или отстраняване на крепителните болтове на задната лява джанта.  \n4. В доклада си до мен членовете на постоянната комисия квалифицираха случилото се като техническа неизправност, вследствие на която са настъпили ограничени материални вреди, поради което не са уведомени компетентните органи.  \n5. В този контекст направените публични внушения за желание на НСО да остане „встрани от случая“, „за хвърляне на камъните в чужда градина“, за преднамерена „подигравка с висш магистрат“ не могат да бъдат оценени по друг начин, освен като груби и недопустими спекулации, извършени от лице, което като действащ служител на НСО многократно е наказвано от трима различни началници на службата и накрая дисциплинарно уволнено.  \n6. Не мога да отмина без внимание твърдението на същото интервюирано лице, че на него в движение му „е падал кардан, диференциал и двигател, откачал му се е капак на брониран автомобил“, като своеобразно доказателство за общото състоянието на системата за поддържане на техническата изправност на автомобилите, както и на контрола върху безопасността им. Определям това изявление като небивалица, защото такива пътни произшествия в историята на НСО, а още по-малко с участие на въпросното лице, не са се случвали.  \n7. Приемам за несериозни изявленията за някакви неконкретизирани нарушения във връзка с горивата в НСО. За тази страна от дейността на службата искам да предложа на въпросното лице незабавно да информира и компетентните органи.  \n8. Ще се въздържа от коментари по отношение на отправени обидни квалификации към службата и персонално към мен и ще се консултирам за възможността да търся правата си по съдебен ред.  \nОтказът на Софийска военно-окръжна прокуратура от 19.06.2017 г. да образува досъдебно производство и наличието на обосновани съмнения за извършени нарушения по служба послужиха като основание за възобновяване на дисциплинарната проверка, която ще обхване всички служители, свързани с осигуряване на специализиран транспорт.  \nГЕНЕРАЛ-ЛЕЙТЕНАНТ Д-Р АНГЕЛ АНТОНОВ \nНАЧАЛНИК НА НАЦИОНАЛНАТА СЛУЖБА ЗА ОХРАНА  \n \n", "date": "22 Юни 2017, 00:14", "title": "Първо в БЛИЦ! Началникът на НСО ген. Антонов отговори на провокацията на Лозан Панов!"}
{"url": "https://www.blitz.bg/layfstayl/skorost/vsichki-shofori-trpnat-kakvo-shche-reshat-deputatite-dnes_news523391.html", "text": "\n Парламентът ще реши дали да премахне знаците, обозначаващи камерите на пътя. Това предвижда програмата за работа на Народното събрание. \nПромените са заложени в Закона за движение по пътищата и са внесени от парламентарната група на ГЕРБ. Със законопроекта се предлага и по-тежка мярка за собствениците, чиито автомобили са управлявани от лица, които не притежават книжка. \nПромените в Закона за движение по пътищата ще бъдат гласувани на второ четене от народните представители. На вниманието на депутатите се поставят и законопроектите за Данъчно-осигурителния процесуален кодекс и за Административно-процесуалния кодекс. Те ще бъдат подложени на първо гласуване.  \n", "date": "22 Юни 2017, 07:35", "title": "Всички шофьори тръпнат какво ще решат депутатите днес"}
{"url": "https://www.blitz.bg/politika/borisov-ne-prikazvam-zashchoto-rabotya-a-pred-tsarya-se-byakha-naredili-na-opashki-vsichkite-tsaredvortsi-koito-go-provalikha_news523404.html", "text": "\"Колкото по-малко се приказва, толкова повече се работи\", заяви министър-председателят Бойко Борисов пред Нова телевизия.\nПонеделник свалят конците на здравото коляно, така че всичко ще е наред. Това става от \"акъл\" Майка все ме питаше \"Набесне ли се сине\", като се върна от футбол\", пошегува се Борисов. \n\"Честитих на царя. След няколко дни ще се видим. Аз имах възможност да видя тия опашки. Видях ги всичките там царедворци, дето го провалиха. Той иначе е добър човек. На мен и да не ми беше проблема с крака пак нямаше да чакам там\", категоричен е той. \nСлед това премиерът се спря на горещата тема за борбата срещу бюрокрацията. Той даде за пример проверки в КАТ, които са показали какви безумия се творят там и се образуват безкрайни опашки. А дори тоалетни няма там, възмути се той. \n \n", "date": "22 Юни 2017, 08:03", "title": "Борисов: Не приказвам, защото работя, а пред царя се бяха наредили на опашки всичките царедворци, които го провалиха"}
{"url": "https://www.blitz.bg/obshtestvo/glavchev-ironizira-urodlivata-istoriya-s-panov-i-mertsedesa-mu_news523409.html", "text": "Няма нужда да си проверявам болтовете, защото момчетата от НСО прекалено добре си вършат работата. Нямам никакви притеснения. Така председателят на НС Димитър Главчев иронизира Лозан Панов в ефира на bTV.\nОтносно вчерашния скандал, че БСП напуска председателството в парламента, той каза: \"Преди 3 месеца на изборите бъглгаринът предпочете спокойствието и формира мнозинство. Не отричам засилената костна и мускулна система на БСП. Те сега са с по-активна роля, но е добре да я насочат в посока на позитивизъм\". \nНа въпрос кратко ли е 17-20-минутно заседание, той Главчев заяви: \"Разбира се, че са кратки, но това бе в началото. Виждате от две седмици насам, че се изпълва цялото време, предвидено за пленарно заседание\". \n \n", "date": "22 Юни 2017, 08:25", "title": "Главчев иронизира уродливата история с Панов и мерцедеса му"}
{"url": "https://www.blitz.bg/politika/borisov-popari-ministrite-nyama-da-izlizat-v-otpuska_news523411.html", "text": "\n Няма да излизат отпуска министрите. Да не би хората по опашките да излизат в отпуска. Тези неща трябва да ги оправим. Ежедневните болежки на българите са ни приоритет. Нали заради това сме във властта. Ако не се свърши работа, ще правя промени в министерствата, разбира се\", заяви Борисов по повод необходимостта да се вземат спешни мерки срещу бюрокрацията. \n\"Има места, на които ти искат лична карта и акт за раждане. Това е абсурдно. Личната карта се изкарва на база акт за раждане\", допълни премиерът. \n\"Приходите от свидетелствата за съдимост са по 3 млн. на година, а 3 млрд. часа се губят в чакане по опашки. Трябва да може да се въведе в системата едно име и да излезе веднага осъждано ли е или не. И тия свидетелства ще отпаднат.\", обясни министър-председателят. \n  \n\"Между данъчните и общините всичко е наред, но това не е рекламирано, не се знае. Хората трябва да знаят кога какво може да се свърши\", допълва той. \n  \nОтношенията между Турция и ЕС се влошиха много. Нашите пътувания в Париж и Берлин са в съвсем различна насоченост. Да отидем в чакалнята на еврозоната ни е приоритет, твърди той. \n \n", "date": "22 Юни 2017, 08:29", "title": "Борисов попари министрите: Няма да излизат в отпуска!"}
{"url": "https://www.blitz.bg/obshtestvo/borisov-razkri-zashcho-s-erdogan-se-obrshchat-edin-km-drug-s-dumite-moy-brat-moy-priyatel-i-kakva-flashka-mu-e-dal-turskiyat-prezident_news523414.html", "text": "\n За България е важно да си гарантира външната граница. Петредова, каквато и да е ограда, щом е ограда, тя се преодолява. Видяхте в затвора Малайзия и нашия сънародник успя. Каквото и да правиш, няма как. Нашето съоръжение е да помогне на полицаите, ако дойде голям бежански поток. Това заяви премиерът Бойко Борисов в ефира на Нова телевизия. \n„Видяхте, че ЕС увеличи бюджета за камери“, допълни той. \n„Това е и ролята на опозицията, докато не стане нещо, защото като стане, какво ще говорят. Докато им беше мандатът на БСП, защо не ги смениха тези съоръжения по границата“, коментира Борисов обвиненията на БСП и уточни: „Проспали са толкова техни управления от 90-та година. Сега щеше да има повече пари за пенсии и т.н. Трябва да сме кристално чисти“, каза той. \n„Според мен е добре, че се повдигат обвинения. Ми ако не бяхме се занимавали миналата година с безумните им проекти за Белене и Цанков камък. Дадохме милиони тогава. Сега трябва да си оправим опашките, да си оправим административните проблеми. Вчера ми пишат във фейсбука, че в Пловдив в КАТ минават за час“, похвали се Борисов. \nПо отношение на Ердоган и това, че се обръщат един към друг с думите мой брат, мой приятел, Борисов отсече. \"Ние така си говорим, откакто сме били кметове. В разговорите с него имам една нишка, по която се движа – оградата и нашата граница да се пази. Караме се, разправяме се, но по тая линия я държиме права. Ако щете за поведението - неговото и неговите изказвания за Европа. В едни приятелски отношения мога да му кажа какво мисля. Всички прекалиха\", посочи премиерът и обясни, че не е бил парламентьор между Турция и ЕС. \n\"Не съм предавал разговора на Меркел, те си имат външни министри\", каза той.  \nБорисов коментира и стандарта на живот в Турция. \"В сравнение с тях ние сме работим в спартански условия. Колите на НСО са ни на 7-8 години. На мен ми се иска да работя в Банкя и събота и неделя като си отида. От страни не бих им завидял никога защото огромно напрежение витае във въздуха. Удобно е да ти е столът и леглото и да ти е чиста съвестта. У нас освен една боя нищо не е пипано. При вас е много по-добре\", каза още Борисов. \nПремиерът коментира и думите на Ердоган за опита за преврат. \"Те искаха да ме убият ми каза Ердоган. Даде ми филм. Документален филм на флашка с целите събития. Тяхната съдба никак не е добра. И като слушаш тяхната съдба разбираш, че не искаш никога в България да е така\", каза Борисов. \n", "date": "22 Юни 2017, 08:41", "title": "Борисов разкри защо с Ердоган се обръщат един към друг с думите мой брат, мой приятел и каква флашка му е дал турският президент"}
{"url": "https://www.blitz.bg/politika/boyko-borisov-zaminava-za-bryuksel-tam-shche-obszhda-mnogo-vazhni-temi-za-evropa_news523390.html", "text": "Министър-председателят Бойко Борисов ще участва в редовното заседание на Европейския съвет, което ще се състои днес и утре в Брюксел. Държавните и правителствените ръководители на страните от ЕС ще приемат заключения, посветени на темите \"Сигурност и отбрана\", \"Работни места, растеж и конкурентоспособност\", \"Миграция\", \"Парижкото споразумение за изменението на климата\", \"Дигитална Европа\" и \"Външни отношения\".\n Европейският съвет ще има заседание и във формат ЕС-27 във връзка с оттеглянето на Обединеното кралство от Европейския съюз, съобщи пресслужбата на МС. \n В петък премиерите на Естония, България и Австрия ще представят официално в Брюксел 18-месечната програма на Съвета на ЕС (1 юли 2017 г. - 31 декември 2018 г.). \n Вечерта в петък премиерът Бойко Борисов ще бъде в Берлин, където ще се срещне с представители на Фондацията на семейните предприятия. Акцент на дискусията ще бъдат предимствата на България като инвестиционна дестинация. В рамките на посещението си в германската столица министър-председателят Борисов ще разговаря и с федералния министър на финансите Волфганг Шойбле. \n", "date": "22 Юни 2017, 07:37", "title": "Бойко Борисов заминава за Брюксел, там ще обсъжда много важни теми за Европа"}
{"url": "https://www.blitz.bg/obshtestvo/bsp-i-gerb-se-khvanakha-za-gushite-zaradi-uvelichavaneto-na-pensiite_news523398.html", "text": "Факт е, че вчерашното предложение беше прието единодушно. Това показва, че предложенията са в правилна посока. Така коментира вчерашното решение на депутатите на първо четене минималната пенсия да стане 180 лева от 1 юли, а от 1 октомври да скочи на 200 лева Светлана Ангелова от ГЕРБ в ефира на bTV.\nПо думите на Георги Гьоков от БСП доходите на пенсионерите са ужасни. По думите му, БСП между първо и второ четене ще направи своите предложения за минимална пенсия 300 лева и преизчисляване на пенсиите със средноосигурителния доход от 2013 година. „Имаме дълг към хората от третата възраст. Това са нашите дядовци, бащи и майки. Хората от третата възраст са принудени да носят последствията от фалитите на правителствата на БСП през последните 30 години. Ние не можем да си повишим доходите на всичките пенсионери така, както ни се иска”, каза Ангелова. \nГьоков се възмути и контрира колегата си от парламента с думите, че по времето на тройната коалицията, пенсиите са увеличиха със 108%. „Те бяха увеличение накрая, Вие ги увеличихте, ние ги платихме”, му отвърна Ангелова. Вие фалирахте пенсионния фонд, каза още тя. Гьоков пък каза, че по време на управленията на ГЕРБ пенсиите са се повишили само с 40 лева. \n„С вашите приказки искате да омаловажите положителния ефект от повишаването на пенсията. Това повишаване ще засегне около 800 000 пенсионери. Това не е еднозначен акт. От 1 юли сме приели увеличаване на всичките пенсии по швейцарското правило”, каза още депутатката от ГЕРБ. \nЗаложили сме повишаване на доходите на всички пенсионери. Но това трябва да става поетапно, добави тя. \nПо думите на Ангелова, с решението за повишаването на пенсиите се спазва бюджетната дисциплина. Парите са вземи от по-добрите приходи в бюджета, дължащи се на по-добрата събираемост на осигуровките.  \nГьоков пък обвини ГЕРБ, че правителството харчи парите чрез постановления, а не чрез разпределение на бюджета. \n", "date": "22 Юни 2017, 08:06", "title": "БСП и ГЕРБ се хванаха за гушите заради увеличаването на пенсиите"}
{"url": "https://www.blitz.bg/politika/borisov-otryaza-tsolova-i-nikolaev-5-pti-mi-zadavate-vprosa-za-boltovete-lozan-panov-tova-lozan-panov-onova-tova-li-razbirate-pod-sdebna-reforma_news523416.html", "text": "\"Пратете един с камера долу при шофьорите ми от НСО да ви обясни как стоят нещата с тия болтове. Понеже колите са на 7-8- години, болтовете се износват. Всеки един от тях ежедневно проверява тези болтове. Това ми разказаха те.\", коментира Борисов\nПремиерът търпеливо обясни на Ани Цолова и Виктор Николаев, които настървено отново раздухаха истерията около съчинения атентат срещу Лозан Панов, че съдебна реформа не означава болтовете на автомобилите. \"Както ние нямаме право да коментираме делата, така и те нямат право да гледат как си вършим ние работите.\", натърти премиер. \n\"Всеки ден Лозан Панов и болтовете, омръзна ми да ги коментирам. И аз се чувствам застрашен. Пратете долу да питат шофьорите в какво състояние са джантите. Тия саги почват да ми идват повече\" пресече премиерът опитите на Цолова и Николаев да натрапват изтърканата тема . \n\"Така като гледам не ви интересува съдебната реформа, повече няма да говоря по тая тема. 5 пъти ми задавате въпроса за болтовете. Лозан Панов това, Лозан Панов онова... Искате да си говорим за Лозан Панов. Мечтата, която имаха съдиите да си избират ръководството мажоритарно по най-демократичния начин- това е важната тема. Ние я сбъднахме. Това би трябвало да е най-добрия ВСС, това би трябвало да са най-големите и достойни хора.\", продължи той. \n\"Чрез съдебната реформа сме създали такива условия, че да се избират най-добрите. Ето те ги избраха. Онлайн всеки съдия избира кой да го представлява. Какво по-добро и по-прозрачно?\", завърши Борисов. \n", "date": "22 Юни 2017, 08:52", "title": "Борисов отряза Цолова и Николаев: 5 пъти ми задавате въпроса за болтовете. Лозан Панов това, Лозан Панов онова. Това ли разбирате под съдебна реформа?!"}
