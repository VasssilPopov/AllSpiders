{"url": "https://www.blitz.bg/obshtestvo/ekspert-tselta-na-islyamska-drzhava-s-atakata-im-na-balkanite-e_news520052.html", "text": "Терористичната заплахата на „Ислямска държава“ към Балканите цели да настъпи хаос, дестабилизация, терор и накрая още по-голяма дестабилизация. Това Христо Смоленов, експерт по антитероризъм, цитиран от Фокус.\n„Ориентацията към Западните Балкани естествено е на базата на това, че те до неотдавна бяха гореща точка и продължават да са агонизираща болка. Една трагедия, която няма да отмине скоро. Винаги когато се стигне до братоубийствени войни, а такава беше войната в Босна, отзвукът от нея трае прекалено дълго. И между другото тези, които планират подобни войни, разчитат и на това, военната им далавера да трае дълго като източник на пари. Те могат да доставят оръжие от една страна, капитали – от друга, да правят жесток алъш-вериш, а местното население да бъде свеждано до пушечно месо. То, все едно от коя страна на барикадата е, барикадата може да бъде по верски или етнически принципи, дава жертви, намразва противника и тази омраза трае с векове“, обясни Христо Смоленов. \nТой отбеляза, че европейската ориентация на повечето страни в Западните Балкани трябва да бъде подкрепена. \n", "date": "09 Юни 2017, 22:15", "title": "Експерт: Целта на \"Ислямска държава\" с атаката им на Балканите е ..."}
{"url": "https://www.blitz.bg/analizi-i-komentari/defense-news-na-katar-mozhe-da-mu-podrezhat-krilete_news520025.html", "text": "Оръжейната сделка на Саудитска Арабия със САЩ за почти $110 млрд остави сянка сделка с Катар за 72 многоцелеви изтребителя F-15QA на стойност $21 млрд, която е пред провал, а компанията много разчиташе на тях. Съобщението е на изданието Defense News.\nКонтрактът, одобрен от Барак Обама след продължителни преговори през ноември 2016 г., би позволил на корпорацията Boeing да запази производството на този тип изтребители, а на Вашингтон да поддържа своите сунитски съюзници против конкуриращия ги Иран. \n  \nСАЩ са изпратили официално писмо до Доха за разрешението на продажбата, но оттам не подписват документа, който се явява междуправителствено споразумение и формализира продажбата. \n  \nПродажбата на Катар и Кувейт на големи поръчки изтребители F-15QA и F/A-18E/F се очертаваше като голям успех за Boeing, защото биха позволили да се запазят производствените линии за поколението „4+” F-15E и F/A-18E/F в заводите в Сент Луис (някогашните McDonnell Douglas). \n  \nБез тези сделки линията за производство на F-15E трябва да бъде закрита през 2019 г. – след реализацията на саудитския контракт за изтребители F-15SA, а линията за F/A-18E/F - в 2020 г. след изпълняване на договора за ВМС на САЩ. \n  \nПентагонът държеше производствените линии да останат като „застраховка” срещу продължаващите проблеми с Lockheed Martin F-35. \n  \nОт Boeing все още се надяват споразумението все пак да бъде подписано. \n  \nБЛИЦ напомня, че Катар вече сключи контракт с Франция на стойност 6,3 млрд евро за купуването на 24 изтребителя Dassault Rafale, с опция за още 12 самолета. Началото на доставките трябва да започне в средата на 2018 г. с темп един самолет в месец. \n  \nАко Доха купи въпросните 72 броя F-15QA, то ще има в своите ВВС 96 съвременни нови изтребителя. Предполага се, че те имат конфигурация, близка до тази на саудитските F-15SA. \n  Редакция БЛИЦ \n \n", "date": "09 Юни 2017, 19:52", "title": "Defense News: На Катар може да му подрежат крилете"}
{"url": "https://www.blitz.bg/intsidenti/karakachanov-s-posledni-danni-za-tragediyata-v-cherno-more-zavrshila-ss-smrt_news520031.html", "text": "Няма никакви основания да се смята, че инцидентът с падналия в Черно море вертолет е умишлен акт. Това каза министърът на отбраната Красимир Каракачанов, цитиран от Фокус, по повод трагичния инцидент по време на учение „Черно море – 2017“.\n„Това е един инцидент, за съжаление. Няма никакви основания да се смята, че е някакъв умишлен акт - терористичен или някакъв саботаж по отношение на хеликоптера, който падна в Черно море. Назначих група, която да разследва инцидента, да се видят истинските причини. От тримата души екипаж за съжаление е починал командирът на хеликоптера, другите двама са в добро състояние, контактни. Ще дадат обяснения. Има много свидетели, тъй като става въпрос за учение. Причината е или техническа неизправност или човешка грешка“, каза още Каракачанов. \n„За съжаление се случва по време на военни учения, използване на бойна техника. Хеликоптерът е изваден, ще се изследва техническата му изправност и ще се прецени истинската причина за случая“, добави той. \nПрипомняме, че по-рано днес той , а малко след това написа   по повод  . \n \n", "date": "09 Юни 2017, 20:09", "title": "Каракачанов с последни данни за трагедията в Черно море, завършила със смърт"}
{"url": "https://www.blitz.bg/politika/toma-tomov-s-ostri-dumi-za-tereza-mey-sled-izborite-tya-se-okaza-edna-komardzhiyka_news520013.html", "text": "\n Първото ми впечатление за Тереза Мей беше друго, но външният вид понякога лъже, тя се оказа една комарджийка и получи оглушителна плесница. Това обяви в предаването \"Лице в лице\" журналистът Тома Томов, който в момента е депутат от БСП, по повод резултатите от изборите във Великобритания, съобщава bTV. \n Журналистът прогнозира, че лидерите на Европейския съюз ще гледат вече с насмешка на Мей, а преговорите по Брекзит ще се проточат, не два, а четири години. Също, че от Демократичната юнионистка партия (ДЮП) на Северна Ирландия, с която консеравторите ще се коалират, ще поставят много тежку условия.Според Томов е трябвало  Дейвид Къмерън  да управлява все още, не е имало причина да подава оставка. \n   \n", "date": "09 Юни 2017, 18:33", "title": "Тома Томов с остри думи за Тереза Мей след изборите: Тя се оказа една комарджийка"}
{"url": "https://www.blitz.bg/politika/prezidentt-opovesti-senzatsionna-novina-za-ktb-i-skochi-na-samozabraviliya-se-panov-ne-mozhe-da-mi-postavya-zadachi-obnovenavideo_news520011.html", "text": "Президентът Румен Радев коментира срещите си с Лозан Панов, Сотир Цацаров и Георги Колев. В ефира на bTV той направи безкомпромисен анализ на разговора си с Панов.\n\"Той иска свикване на Велико Народно събрание за промяна на конституцията, но не ми предложи проект. Не може да поставя на президента задача да изготвя такъв проект. Има политически елемент в тези искания и директно ги отказвам. Не само му го казах на живо, а съм му го и писал. Искането му да изведем Сотир Цацаров от власт и да го направим самостоятелен орган ми се вижда алогично\", каза той. \n\"Проведох важни срещи тази седмица и ги организирах, защото дебатът за съдебната реформа е много болезнен за обществото ни. Всички чакаме съдебната система да гарантира сигурност и борба с корупцията. Аз не мога да съм арбитър. Президентът има ограничени правомощия и назначава с указ въпросните трима. той обаче трябва да знае проблемите в системата и вижданията на хората. \nРадев проговори и дали ще има казарма. \"Това дали ще има казарма е важен въпрос и е наистина добра идея на Каракачанов\", заяви той и каза, че в момента обаче няма място.  \n\"Казармата има пряка връзка с възпитанието на момчетата и в реакциите при кризи. В момента обаче няма място и няма как да стане. Това иска средства, време и разбиране от обществото. В момента трябва да се фокусираме върху професионалната ни армия. ние нея не може да издържаме дори\", добави държавният глава. \nНа въпрос колко самолета са ни необходими, за да се спре атака: \"Много зависи от кого е атаката. Това е въпрос на суверенитет и минимум способности\". \nОтносно КТБ той заяви: \"Това са едни митични стенограми – няма такава информация, но минаха изборите, минаха консултациите, моето решение за първата стенограма от 29 юни, явната стенограма ще бъде качена. Премахнати са само имената на банки и финансови институции, различни от КТБ. Буквално след минути тя ще бъде качена на сайта на президентството. Публикуването на тази стенограма ще бъде тест за нашето общество дали заслужаваме прозрачност\". \n\"Ще бъде жалко да почнат безкрайни препирни кой какво е казал и защо. Истината трябва се фокусира в съда. Искам да вярвам, че ще има виновни по казуса с КТБ, дано да има, все пак трябва да имаме доверие в българския съд. Казваме – няма корупция в страната, но има корупция. Трябва да има единен орган за борба с корупцията по високите етажи на властта, при нас няма такъв. Има всякакви служби, звена, службички, но не и това\", каза още президентът \n", "date": "09 Юни 2017, 18:26", "title": "Президентът оповести сензационна новина за КТБ и скочи на самозабравилия се Панов: Не може да ми поставя задачи! (ОБНОВЕНА/ВИДЕО)"}
{"url": "https://www.blitz.bg/layfstayl/ptuvane/ministr-opovesti-super-novina-za-vsichki-shofori_news520004.html", "text": "През летния сезон не се предвиждат ремонтни дейности по АМ „Тракия“, шофьорите ще пътуват без ограничения. Това каза министърът на регионалното развитие и благоустройството Николай Нанков по време на брифинг в Луковит във връзка с планираните ремонтни дейности през лятото, предаде „Фокус“.\nПо думите на Нанков ще се извършат ремонтни дейности след края на активния летен сезон в участъка около Стара Загора, където е недобро състоянието на средната лента за движение и в част от трасето има известни проблеми с качеството на пътя.  \n„Интересни са данните за трафика, които отчитат трафик камерите на АПИ за 2016 г. Най-натовареното трасе по републиканската пътна мрежа е участъкът на АМ „Тракия“ между София и Пловдив. Средно на едно денонощие по него преминават 28 500 броя МПС. Между Пловдив и Стара Загора бройката им е средно около 18 000 на денонощие. Между Стара Загора и Ямбол средно по около 12 100 броя. Между Ямбол и Бургас между 12 600 броя моторни превозни средства се движат по АМ „Тракия“. През изминалата година денят с най-активно движение по АМ „Тракия“ е бил 31 август. Около 37 600 броя МПС са преминали през магистралата. От началото на 2017 г. денят с най-активен трафик по магистралата е бил 17 април“, каза той и уточни, че това е бил последният ден на Великден, където са отчетени над 30 000 МПС.  \nМинистър Нанков поясни, че към Гърция тази година по Гергьовден са пътували 11 900 броя авомобили, а миналата година техният брой е бил около 10 000. \n \n", "date": "09 Юни 2017, 18:54", "title": "Министър оповести супер новина за всички шофьори"}
{"url": "https://www.blitz.bg/obshtestvo/ekskluzivno-radev-s-trogatelni-dumi-za-zaginaliya-si-kolega-pilot_news520002.html", "text": "Изказвам съболезнования на близките на командира. Наистина трагичен инцидент. Искам да благодаря на спасителния екип, който направи всичко възможно да го спаси и на медицинския екип, който до последно се бори за живота на летеца.\n Това заяви в ефира на bTV президентът Румен Радев, който въпреки  . \n\"Говорих с много хора. Това, което знеаем към момента, е че хеликоптерът пада недалеч от фрегатата Дръзки и веднага тръгва кратер.  \nТехническа или човешка грешка - това ще установи комисията. В момента нищо не можем да кажем. Трябва да се съберат всички данни и обстоятелства\", каза Радев.\n \"Много са емоциите при този инцидент. Състрадание и гняв са основните, защото едно е сигурно - нашите летци имат много по-малко летателни часове от средните стандарти на НАТО\", обясни държавният глава. \n\"Познавам загиналия командир, макар и бегло. Наистина обаятелен и интелигентен човек\", добави Радев. \nРадев добави че е горд, тъй като като ръководител той никога не е губил човек под свое ръководство. \n\"Не е морално към тези мъже да се отнасяме по този начин. Те рискуват живота си, защото наистина летят много малко. Самолетите летят с удължен ресурс - за самите нас това е рисковано. Дано правителството вземе мерки и да не протаква нещата с новия самолет\", добави президентът.  \n \n", "date": "09 Юни 2017, 18:05", "title": "Ексклузивно! Радев с трогателни думи за загиналия си колега пилот"}
{"url": "https://www.blitz.bg/svyat/nato-popari-makedoniya_news520024.html", "text": "\n Република Македония ще трябва първо да разреши спора с Гърция за името и после да получи показа за НАТО, предаде МИА. Това се казва в становище на НАТО, разпространено по повод зачестилите спекулации за някаква бързо членство на републиката в алианса, уточнява БГНЕС.  \nСтановището на НАТО показва, че не са възможни твърденията за възможно членство на Македония със сегашното име „Бивша югославска република Македония“ (БЮРМ), каквото е решението на срещата на НАТО през 2008 година в Букурещ. В това решение се казва, че поканата за пълноправно членство на Македония ще бъде изпратена „след като се преодолеят различията с Гърция“.  \nОсвен това говорител на НАТО отхвърли възможността за посещение скоро на генералния секретар на НАТО Йенс Столтенберг в Скопие, но потвърди, че ръководителят на алианса ще приеме в понеделник македонския премиер Зоран Заев: „Генералният секретар Йенс Столтенберг няма планове за посещение в БЮРМ, но се радва на посещението на премиера Зоран Заев в Брюксел в понеделник“, посочи представителят. Това добави, че вратата на алианса остава все така отворена за Македония.  \nВчера агенция Sputnik, позовавайки се на източници, близки до преговорния процес, съобщи, че НАТО планира до пролетта на 2018 година да приеме Македония като пълноправен член. Генералният секретар на НАТО Йенс Столтенберг планира да посети Скопие до средата на юли и да разговаря по този въпрос. Целта на НАТО е страната да бъде приета в алианса, заяви събеседник на агенцията. Според него САЩ активно работят за тази цел. „Американският посланик в Скопие вчера имаше среща с министъра на отбраната (г-жа Радмила Шекеринска – ред.) разговаря по този въпрос, добави източникът.  \nПрипомняме, че в първото си интервю като премиер преди два дни Зоран Заев съобщи, че очаква това лято в Скопие генералният секретар на НАТО Йенс Столтенберг, който му е обещал да съобщи добра новина.  \nВ понеделник македонският премиер ще посети Брюксел, за да се срещне със Столтенберг. Той ще има срещи и с висши представители на Еврокомисията. \n", "date": "09 Юни 2017, 19:46", "title": "НАТО попари Македония"}
{"url": "https://www.blitz.bg/ikonomika/ministr-nikolay-nankov-zakhapa-sluzhebniya-kabinet-zaradi-saniraneto_news520018.html", "text": "\nМинистър Николай Нанков: Защо служебният кабинет не подписа споразумение между МРРБ и Банката за развитие по Програмата за саниране \n9 Юни 2017 | 18:07 | Агенция \"Фокус\" \nМинистър Николай Нанков: Защо служебният кабинет не подписа споразумение между МРРБ и Банката за развитие по Програмата за саниранеСнимка: Министерство на регионалното развитие и благоустройствотоСофия.  Въпросът е защо в рамките на служебния кабинет не се подписа споразумение между МРРБ и Банката за развитие по Програмата за саниране. Това заяви министърът на регионалното развитие и благоустройството Николай Нанков по време на брифинг в Луковит във връзка с Националната програма за енергийна ефективност за многофамилните жилища, предаде „Фокус“.  \nПо думите на Нанков към днешна дата има подписано такова споразумение. По отношение на въпроса, че МРРБ и Българската банка за развитие осъществяват документален контрол за съответно законосъобразното разходване на ресурсите, министърът поясни, че областните управители на етап откриването на строителна площадка, на етап провеждане на обществени поръчки, на етап приключване на строително-монтажните ремонтни дейности, актуването на съответните строителни работи и приемането на обектите в експлоатация също осъщестяват контрол. Според него министерството трябва да упражнява още по-засилен контрол, който да бъде подобен на този, който осъществяват управляващите органи по оперативните програми.  \nМинистър Нанков поясни, че има текущ и последващ контрол основно по сигнали на извадков принцип. „Ще създадем специално звено в рамките на дирекцията „Жилищна политика“, което ще отговоря за мониторинга и контрола по извършените строителни дейности по Програмата за енергийна ефективност. \n \n", "date": "09 Юни 2017, 20:40", "title": "Министър Николай Нанков захапа служебния кабинет заради санирането"}
{"url": "https://www.blitz.bg/politika/izvnredno-radev-spazi-obeshchanieto-si-i-pokaza-dlgo-ochakvanata-istina-za-ktb-eto-ya-stenogramata_news520014.html", "text": "\n Президентът  .  \nНа сайта на президентството бе публикувана първата стенограма от заседанието, което се е провело на 29 юни 2014 година. \nЦелият документ е 101 страници. \nСтенограмата може да видите  ! \n \n \nАДМИНИСТРАЦИЯ НА ПРЕЗИДЕНТА НА РЕПУБЛИКА БЪЛГАРИЯ \nКОНСУЛТАТИВНА СРЕЩА \nПРИ ПРЕЗИДЕНТА НА РЕПУБЛИКА БЪЛГАРИЯ РОСЕН \nПЛЕВНЕЛИЕВ С ЛИДЕРИТЕ НА ПАРЛАМЕНТАРНО \nПРЕДСТАВЕНИТЕ ПОЛИТИЧЕСКИ ПАРТИИ В 42-ТО \nНАРОДНО СЪБРАНИЕ И ЧАСТ ОТ МИНИСТРИТЕ ОТ \nКАБИНЕТА \"ОРЕШАРСКИ\" \n29.06.2014 г., \"Дондуков\" 2, зала 2 \n(14.00 ч.) \nСтенограма \nНа срещата присъстват: \nРосен Плевнелиев - президент на Р България \nМихаил Миков - председател на Народното събрание \nПламен Орешарски - министър-председател \nБойко Борисов – ГЕРБ \nВладислав Горанов - ГЕРБ \nСергей Станишев - Коалиция за България \nЯнаки Стоилов – Коалиция за България \nЛютви Местан – ДПС \nЙордан Цонев - ДПС \nЕвгени Узунов – \nНиколай Бареков – България без цензура \nКрасимир Каракачанов – България без цензура \nМеглена Кунева – Реформаторски блок \nРадан Кънев – Реформаторски блок \nПоканени са да присъстват: \nИван Искров – управител на БНБ \nКалин Христов – подуправител на БНБ \n2 \nОт Администрацията на Президента: \nЕкатерина Захариева – началник на кабинета на Президента \nРосен Кожухаров – главен секретар на Президента \nРумяна Коларова – секретар на Президента \nМилен Любенов – секретар на Президента \nМария Иванова - прессекретар \nРОСЕН ПЛЕВНЕЛИЕВ: \nДобре дошли на всички! \nНа днешните консултации са поканени да вземат участие \nпредседателят на УС Иван Искров и член на УС и подуправител \nКалин Христов. \nГ-н Председател, заповядайте, добре дошли, г-н Христов, \nсъщо добре дошъл, заповядайте! \nБлагодаря на всички участници в днешните консултации. \nВ петък бях информиран от председателя на Народното \nсъбрание г-н Миков за преведените консултации в Народното \nсъбрание, за което благодаря, както и за постигнатите резултати. \nАз съм удовлетворен, че в рамките на вече няколко формата, а \nименно посочвам Консултативния съвет за национална сигурност, \nкойто се проведе на 17 юни, както и консултациите в Народното \nсъбрание, които бяха проведени на 27 юни, виждаме един \nотговорен национален подход, постига се съгласие, има и \nконкретика, което мисля, че в ситуацията, в която държавата се \nнамира днес, е много важно. \nИскам да благодаря за сигнала, който вие изпращате за \nпостигане на съгласие и, разбира се, за решителност и отговорност \nда се предприемат и следващи стъпки в интерес на държавата и в \nинтерес на плавния преход в един труден период, както ние \nвсички заедно го нарекохме, към повече стабилност в държавата“. \nРазбира се, действах максимално бързо, защото вярвам, че \nситуацията е различна, тя изисква бързи и спешни действия.  \n3 \nМного пъти сме си казвали, очевидно днес всички ще се \nсъгласим, че се намираме в, аз бих я нарекъл \"криза на доверието\". \nДори и това, което се вижда в различни сектори, дори и това, \nкоето виждаме в банковия сектор но и някои други действия в \nпоследните месеци, факти и констатации ни дават да разберем \nколко важно, колко крехко и колко ценно е доверието към \nпарламента, доверието към президента, доверието към \nполитически партии, доверие, разбира се, и към банковата и \nвсички останали системи. Говоря именно за тази криза на \nдоверието, защото, когато доверието в институциите като цяло е \nниско, чак тогава разбираме, че тази криза на доверие или това \nниско доверие може да се разпростре и върху сектори или сфери \nот нашия живот, а гражданите са много по-уязвими и, разбира се, \nтрябва да мислим именно за заплахите към тях, за тяхното бъдеще \nи за бъдещето на държавата. \nБлагодаря още веднъж, че сме всички заедно днес тук, \nблагодаря за решителния подход, бих казал, за поредното \nдоказателство, поредният сигнал за конструктивен диалог и \nнационално отговорен подход, прагматично, ясно, решително \nкоито се надявам днес да излъчим към нацията. Когато е трудно, \nмисля, че така трябва да се действа - да се излезе с конкретика от \nднешната консултация, да стане ясно на хората какво правим. \nТрябва да успокоим себе си, като предпоставка да успокоим и \nнарода. Трябва да имаме план, да повярваме в този план, за да \nможе и народът да ни повярва. Вярвам, че сме на прав път. \nПосочена беше конкретна дата за избори, около която има \nобединение, за избори. Същевременно има и ясни проблеми, \nкоито трябва да се решат. Но позволете ми, въпреки \nпредварително ясно посочените приоритети, които искаме днес да \nобсъдим, с оглед спешността на ситуацията във финансовия \nсектор, да дам думата и да помоля да изтегля напред заедно с вас \nпърво констатациите и възможните решения, с които ние всички  \n4 \nзаедно, убеден съм, ще излезем от гледна точка на финансовия \nсектор, да чуем анализа. Вярвам, че е важно за всеки един от вас \nда го направим това в началото. Уважавам всяка една от \nполитическите партии, убеден съм, че ще се борите да спечелите \nдоверието и да управлявате. Въпросът е какво ще се управлява, \nако в следващите часове и дни не вземем единодушно отговорни, \nсилни и ясни мерки. \nЗатова може би е добре да чуем какво е положението към \nмомента. Много експерти работиха. Регулаторът се ползва с \nдостатъчно силна репутация. Нека да го чуем. Ако нямате нищо \nпротив, да минем през тази жизнено важна за народа тема и да \nпродължим с всичко останало. \nГ-н Председател, заповядайте! \nИВАН ИСКРОВ: \nУважаеми г-н Президент, \nУважаеми г-н Председател на Народното събрание, \nУважаеми г-н Премиер, \nДами и господа, \nПреди всичко искам да благодаря от името на нашия \nУправителен съвет за поканата да бъдем тук и да се опитаме \nзаедно с вас да формираме единна позиция на държавата, за да \nзнаем какво правим ние, като Централна банка, и правителството \nкато основният провайдър на ликвидност във всяка една страна, в \nт.ч. и в България. \nТова, което искам да маркирам, е с две думи какво се случи \nдо Корпоративна търговска банка /КТБ?, защо се случи? \nТова, беше коментирано много в публичното пространство. \nИскам да маркирам и какво се случи след това,а именно, след като \nработихме цяла събота и неделя с правителството на най-високо \nниво, говоря за миналата събота и неделя, в т.ч. с доказани  \n5 \nпарламентарни експерти, канили сме само парламентарно \nпредставени сили, за да не влизаме в излишни дебати защо, как, \nкое и т.н., при цялото ми уважение към другите колеги, които \nсъщо са представени вече в Европейския парламент. \nБОЙКО БОРИСОВ: \n(прекъсва Иван Искренов) \nГ-н Президент, а защо започваме от втория етап, има време, \nпредполагам, може би трябва да чуем как се стигна до тук, защо \nпрескачаме един етап, а започваме от събота, имаме време да \nизслушаме всичко? \nРОСЕН ПЛЕВНЕЛИЕВ: \nГ-н председателят трябва да бъде достатъчно подробен. \nСъгласен съм с Вашата констатация. Просто молим за достатъчно \nподробно изложение от Ваша страна, г-н Управител, как и защо \nстигнахме до тук и какво правим оттук нататък? \nИВАН ИСКРОВ: \nБлагодаря, г-н Президент! \nРазбира се, ще говоря в рамките на банковата тайна, не \nочаквате от мен... \nРОСЕН ПЛЕВНЕЛИЕВ: \nМежду другото, искам да апелирам към всички \nпредставители на днешните консултации - нека това, което се чуе \nтук, да остане тук, нека всеки един от нас внимателно премери \nпубличните си послания след това. Много е чувствителна \nситуацията за следващите часове и дни. Апелирам, вярвам във вас \nи благодаря за отговорния подход. \nИВАН ИСКРЕНОВ: \nПоради случки, които, при цялото ми уважение към г-н \nБорисов, няма да ги маркирам отново, тъй като те са в  \n6 \nобщественото пространство и не са моя работа. БНБ няма никакъв \nпринос към случилото се. Поради тези случки започна масирано \nоттегляне на депозити в КТБ от предходната сряда -мисля че беше \n12-ти или 13-ти, и свързаната с нея „……………………….“, която \nе …….% собственост на КТБ, но просто е в процес на смяна на \nимето. Така че за това сме уведомили нашите европейски \nпартньори, за да е ясно и да не въвличаме такова голямо и важно \nиме в световен мащаб в наши вътрешни проблеми. \nСитуацията започна в сряда, много се усили, особено след \nкато излезе анонимката, знаете за каква анонимка говоря, и в \nпетък на практика, след като до към 10.00 - 11.00 ч. бяха изтеглени \nзначителни суми, цитирам по памет - само в петък бяха над 350 \nмлн. до това време, като подчертавам, че КТБ беше изключително \nликвидна банка, както всяка една българска банка в момента, и на \nтова ще се върна сега, като обсъждаме сектора като цяло. Към \n11.00 - 11.40 ч. физически писмено тримата изпълнителни \nдиректори на КТБ уведомиха управителя на Централна банка и \nчрез него Управителния съвет, че поради масираната атака на \nвложители, не биха могли повече да си позволят да изплащат \nсредства. На основание чл.102, прощавайте, ако греша, поискаха \nда бъдат поставени под специален надзор, т.е. да бъдат защитени, \nтъй като знаете, когато банка е под специален надзор, вече никой \nняма правно основание, било директно, било чрез съдебната \nсистема, да предявява своите претенции за срока на специалния \nнадзор. Съответно в рамките на час и нещо, след 2005 г. не ми се \nбеше случвало подобно нещо, се наложи да намерим двама квестори - \nедин наш служител с една госпожа, която сме ползвали при \nпоследната случка 2005 г., Международната банка за търговия и \nразвитие беше малка банка, но в 12.30, цитирам по памет, вече УС \nбеше свикан, докладната беше налице, предложенията бяха \nналице и ние назначихме квестори, с което изпълнихме \nединствения си възможен законов ангажимент и отговорност към  \n7 \nтози момент, с което банката затвори и прекрати своите операции \n- както в страната, така и в чужбина. \nКъм 19.40 ч., за щастие, в края на работния ден вече, след \nкато е приключил ТАРГЕТ 2, всички разплащания за страната и \nчужбина, получихме писмо от двамата изпълнителни директори, \nкоито са все още бяха от „……………...................“ в тази по-малка \nбанка, че банката, поради ….%-та си свързаност с голямата банка, \nе подложена също на паника, на масирано изтегляне на депозити. \nПоради тази причина те не могат вече да изпълняват своите \nзадължения. По сметките си имат …, Калин е до мен и може да ме \nкоригира, бяха написали от порядъка на 20-25 млн. лв., които \nостават за понеделник, като само за понеделник бяха заявени над \n30 млн. безкасови плащания, около 20-тина милиона на каса и \nнякакви по-дребни суми, които трябваше да платят по някакви \nдруги ангажименти. Съответно ние пък имахме достатъчно \nсвободно време и през съботата и неделята, когато работихме \nзаедно, както казах, с колеги от правителството и от парламента, \nстигнахме до варианта, че така или иначе ситуацията е такава, че \nняма как за такъв кратък срок да търсим някакво саниращо или \nдруго решение, с което било да продадем банката на някой за 1 лв. \nили нещо друго да се случи, и съответно трябва да разширим \nквестурата и към „………………….………“. Това не е в \nкомпетенциите изцяло на Централната банка, но пак казвам, в \nсъбота обсъждахме как би трябвало да се процедира с голямата \nбанка и въобще с групата така, че да не се предизвика паника \nмежду вложителите, тъй като атаките продължаваха и по \nвестници, и по интернет особено, Фейсбук и т.н.: а коя е \nследващата банка, коя е по-следващата банка …, и т.н. \nТака или иначе вие знаете, че съгласувано с правителството, \nв неделя УС на Централната банка взе важни решения и някъде \nоколо 16.00 ч. следобед уведомихме нашата общественост за \nразширяване на квестурата и към „………………“ за решението ни  \n8 \nнезабавно да назначим независим одит, и то от световно известни \nи признати имена, който в рамките на 10 работни дни да извърши \nоценка на активите и пасивите, и най-вече да обърне внимание на \nкредитния портфейл в какво състояние е, след което вече чрез \n.................................................... и …………………………………… \nв банките, на практика банката да се национализира. Това е \nнещото, което ние вече го съобщихме. Просто обобщавам какво се \nслучи до преди тази седмица. \nРазбира се, ние много добре знаем закона и много добре ще \nго спазим, ще го спазим стриктно, така че преди да се пристъпи \nкъм тази \"национализация\", слагам я в кавички, разбира се, че ще \nпотърсим в кратък срок миноритарните акционери, в лицето на \n…………….. и на ……….., но ……. междувременно се произнесе, \nче те нямат интерес, имат само 10% и не биха се интересували, \nкоето пък може и да е добре, тъй като знаете и геополитическата \nситуация в момента в света. \nТака или иначе за какво ли не съм чувал, тук да ме извинят \nпредставителите на ДПС– било Доган фонд, какво ли не, но искам \nкатегорично да заявя и да се знае това нещо, че 30-те % са \nпритежание на ………………… …………….... ……. и всички \nдруги приказки са просто спекулации в интернет мрежата и няма \nнищо общо с това, което се говори тук. Те участват в банката чрез \nсвое офшорно дружество, регистрирано ……………., но това е \nпрактиката на големи инвеститори в световен мащаб поради \nданъчно третиране и други причини да участват чрез такива \nдружества. Но отзад седи ………………., като председателят на \nтози фонд, това е така нареченият техен \"сребърен фонд\", \nпредседателят е министърът на финансите на ………………... \nКазвам го, за да няма и такива спекулации. \nВъобще нас не ни интересува искат ли или не искат. Така \nили иначе те имат законовото право да заявят. Аз съм информирал \nпремиера, че проявиха интерес, информирах и държавния глава,  \n9 \nдоколкото все пак той е е човекът, който трябва да бъде \nинформиран, защото формира 40% от моя Управителен съвет. Но \nкъм този момент след една среща, която беше бегла, и моля да не \nсе коментира в медиите, нямаме някакви други заявени интереси. \nОще повече, че ако се опитат въобще да си запазят техните \nпроценти, това означава да се ангажират много сериозно, и не с \nжълти стотинки. Едва ли ще го направят, така че ние не работим \nпо този вариант - нито Централната банка, нито правителството. \nДано да съм отговорил на въпросите до този момент, до тази \nседмица. \nЗа жалост, на фона на политическите пререкания, на фона \nна медийни пререкания, на фона на всякакви хейтърски участия, \nнай-вече в социалните мрежи, започна да се говори коя е \nследващата банка и започна да се нагнетява напрежение около \n……………………………. \nИскам да знаете, че ……………… ………….., по- \nголяма от КТБ, и ……….. по големина по размер на депозитите на \nнаселението след …….. Добре седи на пазара. Преди атаката \nимаше от порядъка на ………% ликвидност. \nПонеже чух някъде по телевизиите, че един друг е казал, че \nтрябва да си подам оставката и т.н. Не че това е проблем за мен, \nно да е ясно, че не става въпрос за проблем с капитал, проблем с \nликвидност. Няма такъв банков сектор в по-голяма част от \nстраните на Европа с такава капиталова адекватност и висока \nликвидност. Но когато се създаде недоверие, тогава това \nнедоверие рефлектира в изтичане на средства и никоя банка не би \nмогла да устои на такива безумни тегления. \nТака или иначе се стигна до там, че в рамките на четвъртък и \nпетък, но най-вече в петък, банката, както знаете, пусна прес \nсъобщение. Бяха изтеглени, по наши данни, някъде от порядъка на \nоколо 800 млн. лв. Това, което е притеснителното, разбира се, и  \n10 \nние трябва категорично да си застанем зад банковия сектор, след \nмалко ще ви кажа какво предлагаме, ако преди това финансовият \nминистър не е имал възможност да говори. Искам да кажа, че през \nпетъка вече започнаха да пълзят слухове и за други банки и на \nпрактика, поради банковата тайна и молбата на колегите от \nбанковия сектор, няма да споменавам банки извън тази, която вече \nпублично беше афиширана и пусна прес съобщение, но все пак ще \nви спомена, че от излезлите около близо 890 млн. пари от \nбанковата система, само 25% са в свръх в други банки. Тоест, \nимаме едно голямо изтичане. \nПак ще повторя молбата ми - моля да бъдем много \nпестеливи след заседанието. \nМИХАИЛ МИКОВ: \nГ-н Искров, кажете ми колко са в чужбина? \nИВАН ИСКРОВ: \nАз не съм инспектор, който да знае тези данни, тъй като \nникой не може да го каже към този момент. Отчетността, която е \nпо линия на платежния баланс и на финансовата сметка, тук \nикономистите знаят, че се получава на един по-късен етап и не \nможем да го разберем, тъй като е свързано и с търговски операции \nи с много други такива. Така че не мога да кажа колко от тях са \nизнесени в чужбина или не. \nТака или иначе от цялата седмица, разбира се и особено от \nпетък, колегата Костов го оставихме да работи по техническите \nвъпроси с нашите юристи и други, затова не е тук, но той \nпостоянно следи какво се случва в RTGS системите за разплащане \nи в ТАРГЕТ 2. Виждаме, че банката плати, и то много коректно, \nдо 15.00ч. работиха в петък, всичко възможно, което можеше, но \nсами трябва да разберете, че не е възможно при такава огромна \nклонова мрежа, технически е невъзможно да бъдат зареждани \nклоновете и с лева, и с евро.  \n11 \nТова, на което искам да обърна внимание и затова пледирам \nда бъдем единни тук, и най-вече вие, политиците, е, че винаги това \nнепремерено говорене, страхът, който се всява от всякакви \nпсевдоексперти, за валутния борд започна доста да се говори \nнапоследък, в последните дни, и затова значителна част от \nдепозитите от тези банки, които бяха засегнати, бяха веднага \nобръщани в евро -видите ли, да не би да паднел бордът. А в някои, \nв които дори имаше внасяне, типичен пример е …………, \nнапример, много често пък се правеха депозити в евро. \nТова, което трябва да е ясно на всеки един и ние много пъти \nсме го обяснявали - бордът не може да падне, бордът е \nполитическо решение на цяло едно поколение. Тук голяма част от \nтези, които седят на тази маса, са взимали участие в дебатите и са \nгласували за борда и знаят, че борд току-така не пада. Така че \nмного важно е също да излъчим и такъв сигнал, че няма никакви \nпроблеми от гледна точка на валутата. \nАко позволите, уважаеми г-н Президент, помъчих се и ще \nизвинявате, ако не са много гладки в изказването ми тези няколко \nточки, но буквално ги пишех в колата, докато идвахме към \nслужебния вход - това, което направихме вчера и днес заседаваме \nс правителството, под прякото наблюдение на премиера, \nикономическият екип на правителството, заедно с Асоциацията на \nбанките в България. Имаме няколко мерки, които предлагаме да \nбъдат подкрепени абсолютно единодушно: \nПърво, незабавно да се блокира и премахнат източниците на \nдестабилизация, генериращи безпричинно безпокойство и сеещи \nлъжливи слухове срещу една от най-добре капитализирани-те \nбанки. \n(прекъснат от Михаил Миков) \nЕдва ли ще ми разберете, г-н Миков.  \n12 \nРОСЕН ПЛЕВНЕЛИЕВ: \nПосле ще пишем, сега дебатираме. Вие говорете, ние Ви \nчуваме, със сигурност ще има въпроси. Ясно и просто \nформулиране на тезите. Имаме време след това да формулираме и \nобщия документ. \nИВАН ИСКРОВ: \nЗащото знаем какви са показателите - те са публични и ние \nкато Централна банка, седим зад тези показатели на банковата \nсистема. \nТук, според нас, трябва заедно да обединим усилията си и \nтрябва да си призная, че аз не съм много силен в тази част, но тук \nтрябва да се говори с главни редактори на медиите, собственици, \nкъдето можем и ги познаваме, и съответно ДАНС много сериозно \nда си върши работата. \nБОЙКО БОРИСОВ: \nГ-н Президент, говорим в единствено число за една банка. \nПитам, защо за нея говорим, а не говорим и за другата, и за \nтретата? Дотук в изложението няма нищо конкретно, за да имаме \nтакава среща днес, нищо не съм чул, въпреки личното си \nприятелство, което имам с Искров. Ние сме се събрали да \nспасяваме ……. или говорим за банковата система, която включва \nцелия период? И когато се говори за ДАНС, за тези смешници \nснощи, за тези, които отидоха по офисите, за това правителство, \nкоето мълча 10 дена, докато се случи всичко, сега Вие искате те \nда са стожери и ние да се обединим. Първо ще се разграничим, \nпосле ще се обединим. Кажете истината, кажете тези хора, които \nса го направили, защо го направиха, кой прати ДАНС, кой прати \nпрокурорите, кой прати всички там, премиерът знаеше ли, този \nвътрешен министър, където води като маймуна вчера хора с \nмаски, знае ли кой води? И днес тези провокации през ДАНС, \nкъдето пускат до БГ-нес и навсякъде, че ние сме едва ли не  \n13 \nвиновни за това? Дайте да си сложим истината на масата, за да \nвидим можем ли нещо да направим. Върху какво да се обединя? \nНа ДАНС не му вярвам, на кого да вярвам в ДАНС, на тези, които \nотидоха и заградиха офиса на едната, на втората, на третата? \nИ не си мръднаха пръста досега. А истината я знаем всички. \n Или трябва да вземем решение и това да не се повтори по \nникакъв начин, или само така да ни залъгвате и после да излезем \nи да кажете: ама Борисов не се съгласи. Защо, аз искам да се \nсъглася, но искам да знам виновниците, искам да знам има ли \nизтеглени държавни пари, има ли заръчани от тези банки. \nМИХАИЛ МИКОВ: \nИ ние искаме да ги знаем, защото и на нас не ни ги дават. \nБОЙКО БОРИСОВ: \nАми като искаме да ги знаем, защо мълчаха правителството, \nДАНС и МВР и не тръгнаха да атакуват още през първите 10 дни? \nИзвинявайте, но от нас искате да си заложим партиите, да \nси заложим авторитета и да излезем и да кажем нещо на хората, \nкоето да ги успокои. За да мога да не ги излъжа..., аз не вярвам на \nминистър Чобанов, не вярвам, че може да се справи. Казвам го \nпублично и в очите. Не вярвам на ДАНС, гледах ги снощи с \nцялата пропагандна машина - барети, качулки, същият този, който \nв комисия в парламента говореше за мен. \nМИХАИЛ МИКОВ: \nКой? \nБОЙКО БОРИСОВ: \nТози Чикагото. Синът му който говореше в парламента на \nкомисията срещу мен. \nМИХАИЛ МИКОВ: \nАми ти трябва да си доволен от цялата тази работа.  \n14 \nБОЙКО БОРИСОВ: \nАз не съм доволен, и тук разбирам Искров… \nЛЮТВИ МЕСТАН: \nАко може процедура. \nУважаеми г-н Президент, \nГ-н Председател на Народното събрание, \nГ-н Премиер, \nУважаеми лидери на политическите сили, които участват \nднес, \nИма много въпроси, наистина, и аз предлагам въпросите \nкъм г-н Искров да бъдат т.2, или да ги зададем след изложението. \nАз не знам какво включва изложението на г-н Искров, но при \nвсички случаи би било полезно, ако в аванс той направи коментар \nи на едно ширещо се в публичното пространство предположение, \nче има преднамерени действия, в т.ч. и от страна едва ли не на \nдържавни органи към първата банка. Да, това е много е важно, да \nчуем отговор на този въпрос и да бъде част от изложението, 2ко е \nвъзможно. Защото, ако не го чуем, явно е, че този въпрос ще бъде \nзададен, тъй като аз чувам една оценка, че това се е случило в \nизпълнение на постановление, което забранява на държавата или \nна търговски дружества с принципал държавата да не държат \nповече от 25% от своите активи в една банка. Това ли се е случило \nили се е отишло по-нататък? Това е много важно, за да си изясним \nцялата картина. \nИма и много други въпроси. Предлагам да ги зададем, след \nкато чуем изложението на г-н управителя. \nРОСЕН ПЛЕВНЕЛИЕВ: \nБлагодаря Ви, г-н Местан.  \n15 \nГ-н Миков, Вие също искате да добавите нещо. Вероятно ще \nпомогнете към изложението. \nМИХАИЛ МИКОВ: \nУважаеми г-н Президент, благодаря Ви. \nМоже би за всички ще е много полезно и ще разсъждаваме \nмного по-рационално и отговорно, ако имаме някаква \nинформация, тя да се предостави, ако трябва, вкл. по каналите на \nнай-високата степен на секретност. Защото и миналата седмица, \nпо повод на първия казус, и тази седмица, по повод на този казус, \nи перспективите за следващите седмици ние разсъждаваме по \nвестниците. Това не е намеса, казвам го категорично - не е намеса \nв работата на Централната банка, защото се търси подкрепа от \nвсички обединени. За да се постигне подкрепа и обединение, \nцялата истина трябва да е на масата за цялата система, защото \nмисля, че в момента обсъждаме цялата система. \nАз иначе ще си изпратя мои въпроси утре и ще искам г-н \nИскров да ги достави по линия на секретното деловодство. Аз ще \nги направя достъпни за тези, които имат достъп. Но е абсурдно \nние да боравим с най-общи представи за нещата, а да се иска от \nнас да се дадат конкретни съвети, защото ние решения, нека да е \nясно, нито парламентът, нито правителството, те могат да помагат, \nно действията, стъпките и мерките са детайлно разписани в закона \nи са пълно право и отговорност на Централната банка. \nТака че ще кажа на г-н Искров - когато се иска помощ, \nтрябва да е ясно за какво. \nБОЙКО БОРИСОВ: \nИ от кого. \nСЕРГЕЙ СТАНИШЕВ: \nУважаеми г-н Президент, \nУважаеми дами и господа,  \n16 \nСъщо искам процедурно да вляза в дебата с едно уточнение, \nс което трябва да сме наясно. \nСега е 14.30 ч., утре е понеделник. Затова мисля, че най- \nважното е да проведем дискусия по целия проблем за \nстабилността на финансовата и банкова система. Това е въпрос на \nнационална сигурност. Така е записано и в Концепцията за \nнационална сигурност. Но всички въпроси трябва да ги поставим \nслед като чуем плана на БНБ и предложението, защото, ако искаме \nда направим нещо днес, е действително да се обединим около това \nкакво се прави от БНБ като институция, която е водеща и като \nправомощия, и като отговорност за стабилността на банковата \nсистема от правителството, от Асоциацията на търговските банки \nи търговските банки. Защото най-важното е, според мен, днес \nдържавата да покаже че има държава, че има единодействия по \nотношение на този риск, който е вече за системата, а не за една \nили друга банка. И за съжаление ние, политиците, с непремерено \nговорене засилваме подобни неща. Няма сега да влизам в \nкоментари. Бих могъл, но няма да го направя. Имам какво да кажа \nза всички последни дни, но смятам, че отговорното сега е да \nнамерим решение, зад което да застанат институциите - \nпрезидентът, правителството, парламентът, БНБ с тяхната \nинициатива. Затова нека да изслушаме предложението на БНБ по \nсъщество, тъй като тази т.1 би трябвало да бъде последна, бих \nказал. Първата точка е какво точно се прави, за да може утре \nсутринта да не влязат квестори в ……, след това в други банки, \nако истерията продължи. Трябва да има план за действие. \nЗнам, че днес е имало разговор с Асоциацията на \nтърговските банки. Нека видим какво се предлага, какво трябва да \nнаправи всяка институция - БНБ, правителството, асоциацията, за \nда се гарантира стабилността на системата. \nОбръщам внимание - днес гледам международните \nкоментари, в т.ч. в германските медии, които доста покриват. Те  \n17 \nговорят за атаки към конкретни банки. Ние се намираме в \nабсурдна ситуация. Всички твърдят - международни експерти, \nбългарски експерти, че българската система е високо \nкапитализирана, високо ликвидна, огромни резерви на БНБ..., така \nли е? Преди няколко дни успешна емисия на правителството на \nмеждународните пазари, което също говори за доверие в \nсистемата. Отвътре в България разклащаме системата. Това е \nабсурдна работа. \nРОСЕН ПЛЕВНЕЛИЕВ: \nГ-н Искров, въпросите към Вас бяха и подпомагащи. \nЗаповядайте! \nИВАН ИСКРОВ: \nАз искам да погледна г-н Миков в очите, ако може и той да \nме погледне. Ние се познаваме с него от 39-то Народно събрание. \nГ-н Миков, никога, когато съм говорил с Вас, не съм си гледал \nбомбетата на обувките, защото винаги съм гледал хората в очите, \nзащото знам какво съм работил. \nМИХАИЛ МИКОВ: \nГрешка е, Иване, че не съм ти писал. Аз нося отговорност за \nтова, че след миналата седмица не изисках по официален път, а се \nзадоволих с телефонни разговори и общи приказки. От утре ще си \nпишем. \nРОСЕН ПЛЕВНЕЛИЕВ: \nГ-н Искров, ще се опитам да Ви помогна с няколко \nизречения оттук нататък, за да можем да бъдем бързи, ясни, \nрешителни и точни. \nИмаме две банки, които са под особен надзор. Капиталът на \nедната, която е четвърта по големина в българския сектор, ако \nбъдат изтеглени спестяванията на всички от тази банка, \nпрактически и целият фонд за гарантиране на влоговете е заминал,  \n18 \nплюс, разбира се, и допълнителни резерви. Имаме втора банка, \nкоято е под особен надзор. Ние, като политици, очакваме истината \nза това какво се случва в банките. Това е категоричен факт. \nВторо, ние очакваме БНБ като силен регулатор, който се \nползва с доверие, да работи за повече доверие. Това означава \nкаквото пише в закона - ясно, решително и точно. Очакваме също \nтака да се погледне на сектора като системен проблем, но да не се \nизпуска от очи справедливостта, която е основен проблем за \nгражданите. Ако някой е източвал банка, той е източвал банка. \nСъщевременно, обаче, ако ние си даваме сметка, че започна да се \nговори за ваканции, за банкови ваканции, това ще ни убие. Ако \nзапочнем да говорим за Кипър,... но България не е Кипър. \nБългария е България, 30% капитализирана банка, в Европа са 8. \nТази банка е по-капитализирана от средноевропейската. Защо се \nслучва така? \nДнес разговарях с главния прокурор, вчера също разговарях \nс него. Заявил съм категоричното желание на политическите \nпартии, вкл. и днес - ние очакваме от вас, но очакваме и от \nправораздавателните органи, като са казали „А“, че има \nзлонамерена атака, да кажат и „Б“ - кой, кога, къде и т.н. \nГотови сме да предприемем законодателни мерки във всяка \nподкрепа за стабилността на сектора. Готови сме да направим \nдебати в парламента, при президента, в правителството. \nВалутният борд е монолитен, стабилен, няма да мръдне, докато не \nвлезем в еврото. Това ще го кажем днес. Готови сме на всичко, но \nима хора, които носят отговорност, и институции, които носят \nсвоята отговорност. \nЗатова Ви моля да ни разкажете по-конкретно картината и \nможе би идеята на г-н Станишев е добра да тръгнем отзад напред. \nСпоред Вас какво трябва да се случи, за да видим оттам нататък \nдали ще постигнем и съгласието и как точно ще го постигнем? \n19 \nМежду другото моята молба е и към правителството все \nпак, защото работихте заедно с БНБ - когато кажем какво трябва \nда се случи, много Ви моля, г-н Министър -председател и Вие да \nсе включите в дебата, за да бъдем бързи и ефективни. Ясно е, че \nследващите часове са важни, ясно е, че в понеделник очакваме \nтрета банка да подаде молба, ясно е,че е възможно още 2-3 до края \nна понеделника и те да подадат молби. И повече от ясно е, че ние \nсе надбягваме с времето, а факт е, че масовото теглене на пари \nводи до паника. Паниката е лош съветник. Същевременно \nсекторът е капитализиран, имаме кризи на доверие, имаме \nкриминална атака, но нямаме банкова криза, нямаме такава, \nспоред мен. \nГ-н Управител, заповядайте! \nИВАН ИСКРОВ: \nБлагодаря, г-н Президент! \nУважаеми дами и господа, познавам се с повечето от вас от \nмного години. Само това искам да кажа, преди да продължа. \nНе искам подкрепа за г-н Искров, както се изказа г-н Миков, \nискам подкрепа за Българската народна банка и правителството в \nопита ни да удържим това, което се случва в момента. Г-н Искров \nняма никаква необходимост от подкрепа. \nБОЙКО БОРИСОВ: \nДвете заедно не могат да вървят. Или БНБ напред и \nединствена да я подкрепяме, но с правителството няма как, няма \nда слушам дори. За кое правителство говорите? Г-н Станишев \nказва: държавата. Но тази държава доведе нещата до тук. Нали се \nразбрахме за избори, нали се разбрахме да подадат оставка, нали \nсе разбраха да изместим фокуса от банките върху фокуса на \nполитиката, ние да се млатим там колкото си искаме, но хората да \nсе махнат от банките. Нали това се разбрахме? И когато видях г-н \nЧобанов по \"Панорама\" да обяснява, че всичко е стабилно, и \n20 \nКогато каже, че е стабилно, това е все едно да ти каже : добър ден, \nи пускаш лампата веднага. Значи ситуацията е зле. Дайте да \nизместим фокуса от банките, а не да слушаме Искров. Човекът ще \nсе справи колкото може. \nМИХАИЛ МИКОВ: \nНо аз искам да го чуя. \nБОЙКО БОРИСОВ: \nДобре, щом искате да го чуете, чуйте го. Аз искам да кажа, \nче мога и ще подкрепя. Макар че и формата, г-н Президент, хубаво \nе като се каже двама души, да са двама души. Правим изключения, \nОК, но както аз съм взел експерт, за да може това, което каже \nИскров, ако е добро, да кажа \"да\" и съм готов да го кажа в пълния \nму обем. Все пак искам да се знае, че ние подкрепяме банката и \nбанковата система. Няма как прибавяне на думата \"правителство\", \nкоето спа, което Вие нарекохте случки..., какви случки са това да \nти влезе прокуратура, следствие, ДАНС, жандармерия в офисите, \nтова случка ли е? Това е пряка атака срещу една банка, която и да \nе, не ме интересува. Защо си мълчахте Вие, когато същите тези \nхора се наредиха пред Общинска банка? Ако бяха съборили \n………… ………., щеше да е виновна Фандъкова и ГЕРБ, нали? \nРецидив става, господа, и ако не се посочи, не се \nгарантира..., на това правителство нямам грам доверие. Оставка на \nправителството. Ако не може целият кабинет заедно, заради \nдатата на изборите, тотално всички утре да осъмнат с нови \nминистри. Това ще успокои хората. \n(всички говорят едновременно) \nМИХАИЛ МИКОВ: \nТова не може да стане. \nБОЙКО БОРИСОВ: \nТогава какво искате от нас?  \n21 \nМИХАИЛ МИКОВ: \nИскаме първо да решим този проблем. \nБОЙКО БОРИСОВ: \nТози проблем е нерешим в този формат. \nМИХАИЛ МИКОВ: \nАко може да кажа нещо - говорим за отговорностите на \nбанките. Много ясно са написани в законите. Правителството е \nтук, това, друго или трето да подкрепи, ако банката казва: дай 1, \n2, 3 млрд. Нека да видим мерките на банките, премиерът ще каже \nколко може и в какви срокове да осигури да вървим нататък. Ако \nще свързваме банката с разговора ни от онзи ден, тогава банката \nда си излезе, да си проведе разговор и банката да се обсъжда на \nдруго място. \nЛЮТВИ МЕСТАН: \nАко може само една дума. \nСтрува ми се, че говорим за два аспекта на един и същи \nпроблем. Темата днес е изход от ситуацията и пътят към \nстабилността - и на банките, и на политическата стабилност. Не \nтрябва да се противопоставят двата аспекта. Ние трябва да решим \nднес и двата въпроса. Тоест, кои са мерките - правни, строго \nспецифични относно стабилизирането на банковата система, \nкакъв е ангажиментът на правителството, на парламента, ако се \nпоявят такива ангажимента - това е едната страна на въпроса. \nВторо, политически измерения на стабилността, свързано с \nразговорите при Вас и последвалите в петък също са тема на \nднешното заседание. Не бива да се противопоставят двата \nаспекта. Ако изходът са предсрочните избори, казахме, че са, т.е. \nне се връщаме към тази тема, правим го. \nОставка - кога, също днес тук. Едно е ясно, че имаме \nхоризонт, имаме дата, която е фиксирана, за да няма злоупотреба,  \n22 \nи ние няма да отстъпим от постигнатото споразумение. Няма да се \nвъзползваме от ситуацията, за да удължим изкуствено живота на \nкабинета. \nКакви други политически и стабилизационни мерки са \nнеобходими, без ограничение тази тема е на масата и ние сме с \nнагласа. Но каквото и да е решението, е добре то да се вземе не \nдори с широко съгласие, а с консенсус, когато става въпрос за \nбанки. \nЯНАКИ СТОИЛОВ: \nАз моля разговорът ни да е достатъчно организиран и \nсериозен и да продължи със своето изложение председателят на \nЦентралната банка, след което да му бъдат поставени всички \nвъпроси, които тук бяха засегнати. \nИ искам да подчертая, че преди ние да имаме отговор на \nвъпроса - утре българските банки ще отворят ли и ще работят ли, \nсмятам, че е безотговорно да обсъждаме каквито и да е други \nполитически теми, които засягат главно нас. Защото хората отвън \nсе интересуват дали утре тази система ще функционира. Ако ние \nнямаме отговор на този въпрос, мен твърде малко ме вълнуват \nдругите теми, които са в нашия дневен ред. \nРОСЕН ПЛЕВНЕЛИЕВ: \nАбсолютно правилна е Вашата констатация. \nГ-н Искров, заповядайте, моля Ви, продължете Вашето \nизложение, предложения какво очаквате? Бъдете прагматичен, \nточен, ясен. \nИВАН ИСКРОВ: \nБлагодаря, г-н Президент. Винаги съм се стремял да бъда \nясен и разбираем.  \n23 \nЩе спомена 7 неща, които се опитахме да формулираме \nзаедно с колегите от правителството и Асоциацията на банките, с \nкоито Ви казах, че говорим вече втори ден. \nПървото, повтарям го още веднъж - незабавно блокиране на \nвсички дестабилизиращи източници. Това няма как да стане без \nразговори с главни редактори на медиите и ДАНС да върши добре \nработата си. Вече виждам, че в тази насока си върши добре \nработата. Дано да хване всички, но едва ли е възможно. \nВторо, от гледна точка на обществения интерес и все пак, за \nда всее малко ред, предлагаме безкомпромисното \nпротиводействие на държавата срещу криминалната атака към \nбанките да включи криминализиране на неверните слухове и \nпризиви за атаки срещу банките. \nНяма как да си забравил един доклад някъде или да не знаеш \nкъде е и да те разследват, тъй като е било държавна тайна, оттам \nнационална сигурност, а основен елемент на националната \nсигурност, какъвто представлява финансовата стабилност, да \nбило наказуемо само с глоба. Абсурд. Никога няма да излезем от \nтази каша, ако е така. \nТрето, и това е много важно - след като ви отговоря на \nвсички въпроси, пледираме за това - ясна и категорична публична \nподкрепа за предприетите от БНБ и правителството стъпки. Не \nговоря и не е моя работа да казвам трябва ли да го одобрява \nправителството като цяло, като дейност, но в тази насока за \nбанките, след днешните консултации при президента, казано \nпростичко, говорене на един глас, защото побъркахме хората в \nнашата държава. Говорим като един, когато става въпрос за банки \nи какво трябва да се прави. \nЧетвърто, пълна ликвидна подкрепа от БНБ и \nправителството и банковата система като цяло за банките, които \nса поставени или биха били поставени под натиска за изтегляне на  \n24 \nдепозити. Тук не говорим въобще за никакви такива варианти, за \nкоито намекна г-н Плевнелиев и не е необходимо да ги обсъждаме \nкъм този момент - пълна ликвидна подкрепа. \nПето, в рамките на тази ликвидна подкрепа, тъй като аз не \nмога да говоря от името на премиера и на финансовия министър, \nте ще кажат как го виждат от тяхна страна, БНБ за пръв път, след \nкато бе въведен бордът, ще предостави ликвидност при условията \nна чл.33, ал.2 и 3, а това е ликвидност, когато банката има \nдържавни ценни книжа. Най-вероятно още утре може би ще \nпипнем и по Наредба № 6, която казва как се рефинансират банки, \nкогато има ликвиден риск, засягащ цялата система. \nТоест, ние не бягаме от своята отговорност. \nШесто, незабавно уведомяване на Европейската комисия, \nтъй като аз лично не смея да говоря с никой, а доколкото разбрах, \nКалин поне ми каза, че се е чул с колеги от ЕК, звъннали са му и \nса му казали, че г-н Барозо е поискал премиерът и аз да се чуем с \nг-н Оли Рен. Така че това, което емного важно, за разлика от други \nнякои стъпки, които се правеха последните години, поне по този \nвъпрос да бъдем изключително предсказуеми и прозрачни пред \nнашия най-важен партньор, страните от Европейския съюз и в \nчастност Европейската комисия, в частност Генерална дирекция \n\"Конкурентоспособност\" и Генерална дирекция \"Еквим\", и \nразбира се, аз трябва да уведомя нашия изпълнителен директор на \nхоландската група в МВФ, тъй като те вече питат, звънят и аз се \nкрия, тъй като няма как, без да имам мандат от вас, да се чувам и \nда му описвам какво се случва. \nСедмо, ако е възможно да се вземе тук като решение - \nочевидно е, че е нарушено доверието в страната. Чрез удара по \nподуправителя, ръководещ \"Банков надзор\", на практика и \nвероятно и затова г-н Миков е по-съсредоточен върху \nЦентралната банка, вероятно и нашата репутация е силно \nнарушена. Имаме нужда от внасяне на доверие в този момент в  \n25 \nстраната чрез даване на мандат на правителството и на БНБ за \nводене на преговори с МВФ и Европейската комисия при \nнеобходимост. \nТова са нещата, които исках да кажа пред вас, уважаеми \nдами и господа, и съм готов на всякакви въпроси да отговарям, ако \nпреди това не е необходимо може би колегите от правителството \nда кажат няколко приказки. \nРОСЕН ПЛЕВНЕЛИЕВ: \nГ-Н Председател, няколко бързи въпроса и коментар, за да \nвървим по 7-те предложени от Вас теми. \nПърво, когато казвате за мандат за правителството, което и \nда е то, и БНБ за водене на преговори с МВФ или чрез \nЕвропейската комисия, защото преговорите се водят с ЕК, а не с \nМВФ директно, нали така - т.е., преговори с ЕК? \nИВАН ИСКРОВ: \nАко позволите, г-н Президент, такава е процедурата - \nвинаги първо се уведомява ЕК и се водят преговори. \nРОСЕН ПЛЕВНЕЛИЕВ: \nИ тя е водеща. Така че не говорим за МВФ, а за ЕК. \nИВАН ИСКРОВ: \nНо трябва да уведомим фонда, тъй като ние сме \nпълноправен член на МВФ и няма как управителят, преполагама, \nче са въртели вероятно и в Министерство на финансите, да \nмълчим, да се крием и да не кажем че това се е случило, какво сме \nсе опитали да направим, че това правим в момента и т.н. и се \nопитваме да фиксираме проблемите.  \n26 \nРОСЕН ПЛЕВНЕЛИЕВ: \nНали разбирате, че едно е да кажем Европейската комисия, \nдруго е да кажем МВФ, но така или иначе ще има дебат по тази \nтема. \nСамо искам да информирам уважаемите членове на \nднешните консултации - аз проведох два разговора, единият беше \nс Кристалина Георгиева, която помолих лично да разговаря с \nкомисаря Алмуния и комисаря Оли Рен, който в момента се \nпредставлява, доколкото знам, от Синкалас, тъй като самият той \nима ангажименти по друга процедура. Европейската комисия, \nкогато правителството каже, както каже и каквото нашето \nправителство каже, да излъчи като послание от Брюксел. Става \nвъпрос за часове. \nБОЙКО БОРИСОВ: \nПравителството изобщо не е наше. \nРОСЕН ПЛЕВНЕЛИЕВ: \nДа, съгласен съм, но правителството е на България, което \nима часове, да съгласува с ЕК посланията си. \nВторо, в моя разговор с главния прокурор, той също ме \nинформира, че ще помогне на правораздавателните органи, ако \nима законодателна инициатива за криминализиране и т.н. \nНо сега стартира дебатът. Заповядайте, г-н Миков. \nМИХАИЛ МИКОВ: \nДами и господа, да ви кажа, че тази промяна в НК-то ще \nважи оттук насетне. Извинявайте, но стига сме правили промени и \nда плашим гаргите. Има достатъчно текстове, сега ще ви ги \nизвадя, ще ви ги съобщя, които в момента могат да се прилагат \nефикасно. Стига, на тези хора им омръзна, сто пъти го променяхме \nНК-то, г-н Президент. Има достатъчно текстове. Не възразявам да  \n27 \nзавъртим още една поправка на Наказателния кодекс и да въведем \nдоживотен затвор без право на замяна. \nМЕГЛЕНА КУНЕВА: \nАз няма да взема думата по същество на този дебат, искам \nпросто да предложа помощ. \nТрябва да припомня, че пета година съм политически \nсъветник на Сим Калас, с който съм работила и в целия си \nпредишен мандат. Той е бивш премиер, финансов министър. \nРазчитайте, имам абсолютно директен, пряк, много бърз достъп. \nОсвен това той познава добре България, така че разчитайте. \nПЛАМЕН ОРЕШАРСКИ: \nБлагодаря, г-н Президент! \nГ-н Председател на Народното събрание, \nУважаеми лидери, \nДами и господа, \nДва въпроса само - по т.5 на Плана на БНБ декларирахме и \nпублично, и в експертните разговори, че правителството ще \nподпомогне с всичко, което е необходимо - инструментално и \nресурсно, усилията на БНБ за справяне със ситуацията. За тази цел \nвероятно ще имаме нужда и от подкрепа на парламента в \nопределени параметри, които са ни фиксирани в Закона за \nбюджета, в частност параметрите на дълга. Най-вероятно ще \nвлезем в парламента, за да поискаме промяна на някои от тези \nпараметри, но само това. Останалата част, която си е в нашите \nкомпетенции, ще си използваме компетенциите и ще подкрепим \nБНБ. Засега ми се струва, че само за този параметър ще молим \nлидерите за подкрепа в парламента, така че да бъде ефективна \nподкрепата ни на БНБ по отношение на инструментариума. \nИ ще си позволя, макар че не е пряко във връзка с това, г-н \nБорисов, мълчанието на правителството е дискусируемо. Аз \nмисля, че правителството даде достатъчно анонси в умерена  \n28 \nстепен, не истерично, не се появявахме всяка вечер, за да казваме, \nче ще подкрепяме, защото истерията в някои случаи води до по- \nголямо напрежение, но не сме призовавали хората да си теглят \nдепозитите, както го направиха някои политически лидери. \nБлагодаря! \nНИКОЛАЙ БАРЕКОВ: \nГ-н Президент, ако може, и аз имам няколко въпроса и \nкоментар. \nПърво, наистина и аз ще направя една оценка. Смятам, че \nтрябва да се спре да се говори по телевизиите, дори и телефонните \nинтервюта на някои лидери нагнетиха доста напрежение събота и \nнеделя. \nИмам конкретни въпроси към г-н Искров. Колко са парите, \nкоито ще трябват, за да се покрият тегленията на хората, защото \nтук Вие двамата с Орешарски говорите общи приказки - ще \nдокарате, ще вземете. Колко ще ви осигурят чуждестранните \nбанки, защото те могат да рефинансират и там има междубанкова \nзадлъжнялост? Вие колко пари имате при вас и колко ще ви даде \nправителството? \nВторият ми въпрос е свързан с двете първи банки, които \nпострадаха. Аз не ги смятам три, защото тази малката „.......... \n.........“ е несъществена. Теглени ли са държавни пари от КТБ? \nДържа да получа отговор веднага от Вас. \nСледващият ми въпрос е, каква е спецификата на фалита на \nКТБ, източвана ли е банката и до момента докъде стигна \nпрокуратурата, защото аз чувам слухове за милиарди, но искам да \nми ги потвърдите? И защо точно КТБ и ........ пострадаха първи, \nзащо примерно не пострада .........................., а точно тези две \nбанки? \nТук мисля, че г-н Борисов, който разкритикува в началото, \nбеше прав с тези въпроси.  \n29 \nИ още едно предложение - като говорите за правителство, аз \nмисля, че във втората точка, защото мисля, че пратихме г-н Миков \nпри Вас, г-н Президент, със следната молба - да разгледаме \nбанките, да разгледаме датата 5-ти октомври и какъв кабинет ще \nимаме от тази седмица. Аз твърдя, че най-здравословно и най- \nдобре е г-н Орешарски още тази вечер, като излезем от тук, да \nкаже, че си подава оставката утре сутринта пред парламента и да \nимаме някакъв срок и мандат. Малко изпреварвам времето, но до \nсряда, петък, г-н Президентът, заедно с нас, ако прецени, че това е \nформатът, да предложи вариант за правителство в рамките на това \nНародно събрание. И аз мисля, че така отговаряме на двата \nвъпроса защо трябва да подкрепяме правителството. Защото ние \nтук, седналите от тази страна на масата, също не искаме да \nподкрепяме повече г-н Орешарски. \nБлагодаря, обаче държа да получа отговор на въпроса. \nРОСЕН ПЛЕВНЕЛИЕВ: \nБлагодаря за зададените въпроси. Искам само категорично \nда посоча, че темите с оставките и следващи правителства са т.2 в \nнашия дневен ред. Нека да изчистим темата с банковия сектор и \nслед това ще намерим и всички останали решения. \nЯНАКИ СТОИЛОВ: \nАз също искам г-н Искров да отговори - има ли готовност \nБНБ да гарантира, че утре банките ще работят, извън особения \nслучай на КТБ, по която вече има решение? \nИВАН ИСКРОВ: \nУважаеми дами и господа, \nНека първо да отговоря на най-важния въпрос, според нас, а \nтова е въпросът, който беше поставен от г-н Стоилов последен - \nима ли готовност БНБ и банките да работят? Категорично да, \nзатова сме тук и затова казах, че трябва да говорим на един език, \nно само, ако говорим на един език, иначе ще се случи с банките  \n30 \nутре това, което се случи в петък, и аз ви го гарантирам, че ще се \nслучи. \nОттам отговарям и на въпроса, който е много съществен и \nважен, който постави г-н Бареков - колко пари ще са необходими? \nКолкото по-дисциплинирани сме, говорим по един и същи начин \nи не плашим хората, медиите виждам, че проумяха, след като \nгодини наред говорят колко е важно, че говоря колко е важно, че \nза банка се говори добро или нищо, най-накрая разбраха, че това \nе най-криво разбраната, както нарече един вестник скоро, \nразбираме управителя, за финансова стабилност и виждам, че от 2 \nдена тук се държат по съвсем друг начин - и електронните медии, \nи вестниците. Така че колко ще бъдат, ние сме в постоянна \nкоординация с министъра на финансите и с премиера, зависи от \nтова как ще се успокоят хората. Но така или иначе ние към този \nмомент, и това го предложихме, ако го одобрите, и тук искам да \nпоправя г-н Премиера, с който се познавам от 20 години, не искам \nда подкрепяте БНБ, искам всички ние да се подкрепяме, тъй като \nтова не е отговорност само на БНБ. На БНБ отговорностите са \nясно разписани в Закона за Българската народна банка и Закона за \nкредитните институции. Те са общи отговорности между нас и \nправителството. Тоест, тук трябва да подкрепите и БНБ, и \nправителството в тази му част, касаеща банките, г-н Борисов. \nБОЙКО БОРИСОВ: \nБНБ изцяло я подкрепяме, ще подпиша всеки текст и ще \nгласувам всеки текст, който предложи. \nРОСЕН ПЛЕВНЕЛИЕВ: \nГ-н Цонев, процедурно едно изречение. \nЙОРДАН ЦОНЕВ: \nГ-н Президент, \nГ-н Борисов,  \n31 \nНяма транзакция, експертът е до Вас, попитайте го, която да \nне мине през транзакция по вливане на ликвидност, която да не \nмине през правителството. Затова слагаме думата „правителство“. \nНе става въпрос за това, онова, утрешното, вдругиденшното. \nВсяка транзакция, която ще тръгне към банките за внасяне на \nликвидност, минава през подписа на финансовия министър. \nПопитайте експерта до Вас. Затова говорим за правителството. \nБОЙКО БОРИСОВ: \nУтре в 10 часа извънредно заседание на парламента, сменят \nфинансовия министър и той подписва транзакцията. Ако не може, \nако Орешарски си подаде оставката, по конституция трябва да \nпадне правителството и тогава идва датата на избора септември. \nЗатова може да падне цялото правителство без премиера. Той \nможе да ги свали всичките. А финансовият министър, защото, г-н \nЦонев, в случая говорим на един глас, в 11.00 ч. може да има \nфинансов министър, който да подпише, а обществото ще се \nуспокои, когато сме взели днес тези решения, и идва нов екип, \nкойто да спасява положението. Този екип е довел до това \nположение. Вие бягате от този отговор досега. Кой доведе \nдържавата до това състояние? \nЯНАКИ СТОИЛОВ: \nАз предлагам да спрем с тези провокации. Г-н Борисов, \nизвинявайте, че Ви прекъсвам, но това е провокация. Оценките на \nправителството могат да са всякакви и има време кога те да бъдат \nправени допълнително. Но, ако сега днес и утре няма действия от \nбанката и от правителството, ние ще имаме колапс на банковата \nсистема и мен не ме интересува, че това правителство си е част от \nвиновниците. Разбирате ли, че за 1-2 дена ние ще изпуснем цялата \nработа. \nБОЙКО БОРИСОВ: \nВие защо не искате да смените финансовия министър?  \n32 \nЯНАКИ СТОИЛОВ: \nДобре, но докога ще сменяме министри? Нали тази вечер и \nутре сутринта те трябва да предприемат нещо? \nБОЙКО БОРИСОВ: \nСлед като е доведено до тук, сменете този, който го е довел \nтова положение. \nЯНАКИ СТОИЛОВ: \nТова е въпрос номер 2, първият въпрос е за хората. \nРОСЕН ПЛЕВНЕЛИЕВ: \nГ-н Миков, процедурно. \nМИХАИЛ МИКОВ: \nМисля, че въпросът на г-н Бареков и отговорът на г-н \nИскров ясно очертаха нещата. Г-н Искров в т.4 казва: пълна \nликвидна подкрепа. Това значи 3-4 млрд. \n(всички говорят едновременно) \nНИКОЛАЙ БАРЕКОВ: \nГ-н Миков, имаме ли по 1-2 млрд. на ден, защото народът \nкато усети 3-4 дена пари, ще спре да тегли на 5-тия ден? \nМИХАИЛ МИКОВ: \nРадвам се, че банката е узряла да се ползва резервът на \nУправление банково, защото той е събиран за такива ситуации, \nправителството от другата страна с още няколко милиарда, \nпарламентът ще подкрепи. Да успокоим нещата. \nРОСЕН ПЛЕВНЕЛИЕВ: \nАко може да се изслушваме. Това, което казва г-н Миков, е \nважно. \nСега отговор на въпросите, които са зададени, след това \nминистър-председателят има думата, след него г-н Каракачанов.  \n33 \nЗаповядайте, г-н Искров! \nИВАН ИСКРОВ: \nБлагодаря, г-н Президент! \nПродължавам с отговора, докъдето бях стигнал, на въпроса \nна г-н Бареков. \nКолкото - толкова, колкото е необходимо - толкова. Когато \nпопитаха и когато всички анализатори в еврозоната смятаха, и \nмного ви моля да разберете защо е много точен отговорът ми - или \nподкрепяме банките нелимитирано докрай, или преминаваме в \nтяхната хипотеза, която е..., тогава става в компетенциите, г-н \nМиков, на Централната банка - квестори, затваряме, синдици след \nтова и изплащане на депозитите. Но пак няма да стигнат парите и \nпак държавата ще се бръкне за много милиарди, само че ще сме си \nразбили банковата система. Марио Драги пръв се изправи и \nзапочнаха да се успокояват нещата в еврозоната, когато каза: \nколкото-толкова. Дотогава всички смятаха - експерти, кредитни \nагенции, квази агенции, и все им казваше: достатъчно е, не е \nдостатъчно. \nРазберете, че когато става въпрос за доверие, не опираме до \nцифри и проблемът не е с банковите дела, аз го казвам за n-ти път, \nпроблемът е криза на доверие. Криза на доверие се решава така - \nили затваряш всичките, които са и ни плащаш това, което не \nдостига във фонда, което ще е няколко милиарда допълнително от \nдържавния бюджет, тъй като фондът има... \nБОЙКО БОРИСОВ: \n(прекъсва Иван Искров) \nЕдин кратък въпрос, както казва и Бареков - ако по 1 млрд. \nтеглят на ден и до петък не свършите работа, стои си Чобанов, \nстоят си всичките, доверие нула, и какво правиш от другия \nпонеделник, вложителите са 50-60 млрд.? Питам и нормално ви \nказвам - отместете фокуса, г-н Стоилов, от банките върху  \n34 \nполитиката. По-добре ние, политиците, да се жертваме, там да \nправим панаири. Отместете го този фокус, за да се успокоят \nхората. \nЯНАКИ СТОИЛОВ: \nАз не съм сигурен, че ако си отидем където и да е, \nфинансовата система ще се стабилизира. Такъв извод не можем да \nнаправим. \nБОЙКО БОРИСОВ: \nТогава да кажем защо сме се събрали днес, кое наложи това \nсъбиране - тежкото състояние и предстоящият колапс на \nбанковата система. \nЯНАКИ СТОИЛОВ: \nДобре, ясно е кой е довел и защо е довел, но днес ще има ли \nрешение на този въпрос? \nБОЙКО БОРИСОВ: \nКато кажете кой го е довел, казваме: след като сме го \nдовели, отстраняваме поне няколко \"бушона\", които да отпушат \nнапрежението. Излизаме долу и казваме: подкрепяме Искров и \nновия финансов министър Х, който и да е, нямам никакви \nпретенции, подкрепяме го да отиде да преговаря с Европейската \nкомисия, да действа, да прави и т.н. \nЯНАКИ СТОИЛОВ: \nНо дотогава банките ще са фалирали \nНИКОЛАЙ БАРЕКОВ: \nГ-н Борисов, склонни ли сте, понеже тук Борисов е прав, не \nми е приятно да се съгласявам с него, но е прав - да вкарате сега \nт.2 в рамките на това, което каза г-н Искров, и да си дадем ясна \nсметка ние тук на тази маса съгласни ли сме, че банките са в добро \nсъстояние, а проблемът е в нас политиците. И, ако е така, наистина  \n35 \nправителството на г-н Орешарски да си ходи час по-скоро и ние \nда излезем с политическо решение как решаваме въпроса. Просто \nда вмъкнем т.2 в мерките на г-н Искров. Това е моето процедурно \nпредложение. \nРОСЕН ПЛЕВНЕЛИЕВ: \nБлагодаря Ви. \nПреди това искам да чуя министър-председателя, който \nпожела думата, след това и аз ще обобщя. \nПЛАМЕН ОРЕШАРСКИ: \nИмаше въпрос колко средства? И тъй като не се възприе \nотговорът на управителя, аз бих казал - от няколко стотин \nмилиона до много милиарди, в зависимост основно от нашето \nговорене. Колкото повече говорим, то е по-скъпо. Всяка дума се \nизмерва в милиони. В последните дни можем да извадим \nстенограми кой какво е говорил и можем да ги оценим по същия \nначин от - до, в зависимост от резултатите, които ще видим \nследващата седмица. За всяка дума можем да оценим колко \nмилиона. Това е отговорът на въпроса колко струва. \nБОЙКО БОРИСОВ: \nПак ви казвам - сменете финансовия министър, поемете Вие \nда сте и финансов министър, излезте коалицията отвън, решете го \nтова и да се успокои народът. Не може да излезем от тук и да \nкажем: ние подкрепяме. Тогава всички ние ставаме съпричастни \nна това, което се е случило. За цената на тока не помните ли как \nотидох и хвърлих оставката. Кой ме пожали от вас тогава, кой? \nСега говорите с Искров за тези пари, ами Здравната каса - \nполовин милиард, енергетиката - 3 млрд., Сименс и влаковете - \n300 млн., ще спрат след 1-2 месеца.. Сметнете за колко милиарда \nстава въпрос.  \n36 \nИскаме да успокоим хората. Ето, повтарям, Влади ми пише \nи аз казвам това, което ми напише експертът и съм се съгласил с \nвсичките думи в това. Отпушете малко, иначе, както излезе \nБареков онзи ден, сега пък Волен Сидеров, те си сменят местата - \nединият на Консултативен съвет,другият сега,излиза и казва: БСП, \nДПС, ГЕРБ и България без цензура направиха ундурма, сега ще \nвключат и Реформаторския блок и нещо си решиха. То не е вярно, \nно то се тиражира и се говори. \nДайте да отпушим напрежението, да го насочим към \nполитиката и да оставим експертизата да я свърши. Подкрепяме \nги, но не може да искате от нас да излезем и да кажем, че всичко \nе наред. То не е наред и затова днес, в неделя, е това съвещание, \nзащото хич не е наред. Дайте човек, не искаме да ви се бъркаме, \nнямам претенциите на г-н Бареков да дам кабинет, вие си ги \nрешете нещата, излезте 5 минути в почивка и си ги решете, \nотпушете напрежението и след днешното решение да излезе \nпремиерът и да каже: реших, наказвам виновните - този, този и \nтози, взимам им оставките, защото тази седмица е фатална и няма \nвреме за ново правителство, няма за еди кое си, подкрепят го \nдвамата лидери - на БСП и ДПС, и въпросът се решава. Иначе сега \nВие започвате да ми цитирате какво съм казал. Аз съм казал това, \nкоето казвам и сега - не вярвам на този кабинет, не вярвам, че \nможе да изведе до петък страната. Нови милиарди, и ако до петък \nостанат тези хора, другият понеделник или другата неделя ще се \nсъберете пак. А сега в сайтовете всеки си пише каквото си иска. \nТова е довело? Не това е довело до планираната атака, която беше \nпроведена от същата тази държава на много органи заедно. Навън \nтова не можем да го говорим, но тук трябва да си го кажем. \nНИКОЛАЙ БАРЕКОВ: \nДа чуем отговорите на въпросите. \nБОЙКО БОРИСОВ:  \n37 \nТе не ни ги дават. Това се наричат \"случки\". Ако Цветан \nВасилев е виновен, да го арестуват - червена бюлетина на \nИнтерпол, издирват го, хващат го, арестуват го. Ако е източвал \nмилиарди, милиони, има си криминализиране на този процес, \nотидете и го приберете, но защо атакувате цяла банка? И вие си \nмълчахте? А Общинска банка защо я атакуват? Защо тогава си \nмълчахте, г-н Искров? Както сега жандармерията на министър \nЙовчев и на кабинета „Орешарски“ атакувахте ........, защо си \nмълчахте: това не е моя банка, тя е на хората. Но Вие си мълчахте \nмълчахте и Янаки Стоилов казва: било каквото било, днес да сме \nдруги. Добре, ОК, но поне накажете 2-ма -3-ма. Аз съм сменил \nсигурно 30 министри, не е страшно. Излизаш, махаш Йовчев, \nЧобанов, важните ти, тези, които са допринесли. Кой ръководи \nДАНС, къде беше ДАНС ? Този главен секретар, който ходеше по \nавтокъщите и да казва: горили са документи? Защо стои там? \nМахнете ги, вие ще си отдъхнете като две партии, защото няма как \nда изкарате, че Борисов е \"терористът\", както казва Мерджанов. \nНяма как да стане. Не съм аз виновен. \nЯНАКИ СТОИЛОВ: \nНека да чуем отговорите, тук няма медии, няма кой да Ви \nслуша, освен нас. \nРОСЕН ПЛЕВНЕЛИЕВ: \nГ-н Станишев, мисля, че Вие поискахте думата за коментар. \nПЕТЪР ЧОБАНОВ: \nСамо искам да припомня на тук присъстващите - благодаря \nи го казвам откровено, че го свършихме двамата заедно с \nподуправителя на БНБ, че последната седмица въпросният \nфинансов министър събра 3 млрд. за България на най-ниската цена \nдосега. \nБОЙКО БОРИСОВ:  \n38 \nЗащото ви оставихме финансова стабилност. \nРОСЕН ПЛЕВНЕЛИЕВ: \nГ-н Станишев, имате думата. \nМного моля за спокойствие. \nСЕРГЕЙ СТАНИШЕВ: \nГ-н Президент, първо, предлагам да се понамали тонът, в т.ч. \nи на г-н Борисов. Ако може да ме изслушате, г-н Борисов, защото \nне съм Ви прекъсвал. \nАз ви казах още в самото начало - най-важният въпрос, по \nкойто, според мен, сме длъжни всеки един от нас - институции, \nлидери на политически партии, представени в българския и \nевропейския парламент, да поставим, е националният интерес над \nчастно партийният. Г-н Борисов, това е първо условие за намиране \nна каквото и да е решение. \nТук, според мен, трябва да се обединим и това е първата \nточка, която трябва да обсъдим много ясно, зад плана на БНБ. \nНека го обсъдим него, защото тя е водеща и по конституция, и по \nзакон. Това е силната позиция на всички институции и \nполитически партии пред гражданите и в интерес на този ключов \nелемент от националната сигурност. И аз предлагам да \nкоментираме съдържанието на плана, защото тук правителството, \nнезависимо кой го оглавява, кой е финансовият министър, е само \nинструментално - да оказва подкрепа, а оттам което трябва да \nчуем, е в конкретика и детайли. После да обсъждаме всички \nостанали въпроси като следствие. Защото извинявайте, но това \nговорене, което чувам от политици, е абсолютно недопустимо, в \nпоследните 2 дни, в т.ч. и темите, свързани с МВФ. Ситуацията е \nмного различна от 1996-1997 г. МВФ играе абсолютно друга роля. \nБългария е член на ЕС. Всички твърдят, че банковата система е \nвисоко капитализирана и ликвидна. Говоренето на първо място \nсъздава проблем, внушението също, които се отправят, защото  \n39 \nсрещу паника няма лек, ако няма единно говорене, няма \nединодействие на институциите и на политическите сили. \nЛЮТВИ МЕСТАН: \nГ-н Президент, ще си улесним работата. Очевидно е \nневъзможно да разделяме темата. Или не се получава, или може \nби ще се получи, ако в евентуална обща позиция за подкрепа на \nБНБ не се спомене българското правителство. Не може в такава \nполитическа ситуация да очакваме, дори и заради чисто \nинструменталните технически функции на правителството да \nвкараме в една позиция на този състав тук подкрепа за \nправителство. Това е нереалистично. Опитът показва, че когато \nнещата са стигнали до предсрочни избори, да очаквате съгласие \nмежду политическите сили да подкрепят действия на \nправителството - това няма да се случи. \nПредлагам мерките, които предлага БНБ, да ги обсъдим и в \nт.1 или т.2, както предложи г-н Искров, думата \"правителството\" \nда отпадне. Мисля, че така ще си помогнем. \nБлагодаря. \nБОЙКО БОРИСОВ: \nПодкрепям категорично тези мерки и отпадане на \n\"правителството\". \n(възниква спор, всички говорят едновременно) \nКРАСИМИР КАРАКАЧАНОВ: \nАко може да направя едно предложение по същество. \nВижте, нека да проявим малко повече национална отговорност. \nНие не сме говорили за мерките, а вече написахте декларацията \nкакво да има в нея. Това е просто позорно. Нека да обсъдим какво \nще направим, защото г-н Искров ни предложи 7 мерки. От тях 2-3 \nсе повтарят и са общи приказки.  \n40 \nГ-н Борисов е изключително прав. Факт е за бездействието \nна правителството и целенасочените действия на някои органи, но \nтова е може би втората или третата точка. Нека да се \nконцентрираме върху няколко мерки, защото утре е понеделник. \nЧас и половина нищо конкретно не сме казали. \nРЕПЛИКА: \nДо 17.00 ч. трябва да имаме яснота, защото в 17.00 ч. за \nвестниците... \nКРАСИМИР КАРАКАЧАНОВ: \nОставете вестниците, те не са най-важни, важно е утре \nсутринта българските граждани ще могат ли да теглят пари от \nсвоите сметки, важно е, г-н Миков, да е ясно какво се случва, \nкакви са мерките, които ще се вземат, за да се спре паниката. \nИмам две конкретни неща, едното е свързано с въпроса, \nкойто зададе и г-н Бареков: \nПърво, в две от мерките, които спомена г-н Искров, той \nговори за осигуряване ликвидност на банките. Възможно ли е и \nколко би струвало да се отворят банките, да се даде възможност \nна хората да видят, че никой не се опитва да избяга от това те да \nси теглят парите и да се успокоят. \nОще нещо, което е повече политическа мярка, което е нещо \nреално, което би успокоило хората - нека да променим закона и да \nвъведем един текст, че се гарантира от страна на държавата всички \nпари на хората, а не само до 100 хил. евро.Това е малко или много, \nпак казвам, чисто политически ход. \nАз разсъждавам за психологията на хората. Винаги би \nуспокоило нещо подобно. Защото, ако така продължаваме, \nбанковата система няма да издържи. После историците ще пишат \nколко стабилна държава сме били и как сами сме се взривили и \nунищожили.  \n41 \nТака че благодаря, г-н Президент, че инициирахте тази \nсреща. Аз мисля, че няма защо да си задаваме въпроса защо е тази \nсреща. Тя е, за да търсим някакво решение. А кой е крив и кой е \nправ..., всъщност кой е крив е ясно, тук съмнения няма. \nРОСЕН ПЛЕВНЕЛИЕВ: \nАз Ви благодаря, защото мисля, че в момента всички \nнамираме допирната точка. Това е много важно. Нека бързичко да \nсе придвижим напред и към окончателното решение. \nГ-н Искров имаше въпроси. Предложихте 7 мерки, така че \nмоля да отговорите на въпросите и същевременно да минем и по \n7-те мерки съвсем конкретно с \"да\" или \"не\". \nГ-н Цонев, заповядайте. \nЙОРДАН ЦОНЕВ: \nПозволете ми да улесня г-н Искров с едно изречение, преди \nда каже отговорите на въпросите, които му бяха зададени. \nУважаеми г-н Президент, уважаеми колеги, много \nподробно, вече една седмица, особено последните два дни, \nразискваме по въпроса колко. И понеже г-н Бареков, и всички г- \nн Миков питат колко, няма отговор на този въпрос по няколко \nпричини. \nПърво, колко зависи от това какво?. Ще ви поясня какво \nозначава това. Колко зависи от това как? Значи, може да трябват 2 \nмлрд., които да погасят първите няколко дни и да спре паниката \nпри определено говорене, при определен тип действия. Могат \nкатегорично да не стигнат 20 млрд., ако кризата и паниката се \nразшири. Българската банкова система има 86 млрд. активи. \nСъотношението пари към други активи е около 10%, при средно за \nЕС 3 за еврозоната, 4 за ЕС, но тези 10% не могат да стигнат. Ето \nзащо няма отговор на въпроса - колко? Колкото трябва - толкова. \nНИКОЛАЙ БАРЕКОВ:  \n42 \n10 млрд. можем ли да извадим? \nЙОРДАН ЦОНЕВ: \nАко предприемем необходимите действия, можем, за това \nговорим. И не е нужно да ги даваме и никой няма да ги изтегли. \nБОЙКО БОРИСОВ: \nГ-н Президент, само да улесня Искров, за да видят колко съм \nдобронамерен и диалогичен \nНакрая можем да напишем текст, че парламентарно \nпредставените партии и независимите депутати ще подкрепят в \nпарламента мерките, предложени от БНБ в тази посока. \nЛЮТВИ МЕСТАН: \nОт правителството... \nБОЙКО БОРИСОВ: \nНяма правителство. \nРЕПЛИКА: \nЗащото БНБ не може да ги предложи. \nБОЙКО БОРИСОВ: \nИскаме да кажем, че необходимите мерки и това, което \nОрешарски ще внесе, за да имате и от нас гласове, и от тях, в \nсмисъл да покажем, че това е методът, да допишат 2-3 изречения, \nкойто може да пише добре, да го формулира, че сме готови да \nподкрепим тези точки, защото 4, 5 и 6 точки са за евентуални \nинструменти, където да подкрепят еди какво си. \nИскров, да допишем под твоите мерки отдолу, че \nпарламентарно представените партии и независими депутати ще \nподкрепим в парламента тези мерки. Това дава възможност \nОрешарски да ги внесе, да ги гласуваме и да отидем нататък. Така \nгоре-долу запазваме тази дистанция. \nНИКОЛАЙ БАРЕКОВ:  \n43 \nДържа да чуя отговорите на моите въпроси, защото имам \nчувството, че някой не иска май тук да се чуят тези отговори. \nИВАН ИСКРОВ: \nГ-н Президент, искам да уверя всички тук присъстващи, че \nот никой отговор няма да избягам. Просто трябва да ми се даде \nвъзможност да отговоря, вкл. въпросите на г-н Бареков. И сте \nправи, ако е възможно в 16.00 ч. да се каже на хората заради \nмедиите, но в 16.00 ч. ще ми се обади Оли Рен по телефона, така \nче трябва да съм си в офиса или поне да се извиня, ако ще \nзакъснея, за да мога да му кажа какво правим. \nПреди да премина към отговор на въпросите искам да кажа, \nче тези точки, които съм представил, те са за вас. Такава \nконкретика, според мен, не трябва да излиза в публичното \nпространство, а трябва да излезе в смисъла който г-н Борисов \nмисля, че го предложи. - че парламентарно представените партии \nи независими депутати подкрепят напълно всички мерки, които е \nнеобходимо да се вземат. \nРОСЕН ПЛЕВНЕЛИЕВ: \nВие отговорете на въпросите, а аз веднага след Вас ще \nпредложа проектотекст, който да чуем всички. Аз съм се \nподготвил и мисля, че ще се справим. \nИВАН ИСКРОВ: \nНа въпроса на г-н Местан, първо поставен, и след това и г-н \nБареков го преповтори - преднамерени действия от страна на \nдържавата срещу КТБ има ли и от гледна точка на държавни \nдружества да са теглени пари? \nИмаше, но доколкото се консултирах с г-н Христов, моят \nподуправител, някъде бяха от порядъка на 70-80 млн. Не е \nсъществена тази част. Говоря за последния ден, когато изпуши \nбанката.  \n44 \nБОЙКО БОРИСОВ: \nЕ, точно тогава ли намерихте да изтеглите парите? \nИВАН ИСКРОВ: \nКазваме фактология. \nБОЙКО БОРИСОВ: \nПитам, защо този ден, когато банката \"пуши\", хвърляш \nбензин отгоре? \nИВАН ИСКРОВ: \nГолямата част от изтеглените средства са на частни фирми и \nдоста по-малко на физически лица - някъде около 70 млн. \nКАЛИН ХРИСТОВ: \nИскам да кажа ясно, за да няма спекулации. \nИмаме общо в класификация държавни фирми 70 млн. \nизлизания в четвъртъка, 10 млн. влизания. Тоест, някои фирми са \nнаправили влизания. Нетният ефект е 60 млн. \nПостановлението беше прието май миналата година. Тогава \nвсички знаят, че изходните условия бяха 740 млн. в КТБ, 47% на \nдържавни - общо 740 млн. Имаше 6-месечен срок, в който това \nтрябваше да се коригира по регулация. Тогава се бях захванал да \nработя..., не бях в банката, бях в Министерството на финансите \nкато министър. Като изтече 6-месечният срок, те вече бяха \nкоригирани. Тоест, от 700 бяха спаднали, така че да няма \nконцентрация. \nВижте, не може да са фатално на целия ефект, но \nфатализмът може да идва от говоренето, че това става, както става \nсега с говорене. Управителят пропусна да каже, че общини, че \nдържавни болници се махат от .......... Значи всеки, който има \nвлияние в общината си и държавни болници чрез правителството \nтрябва да се издаде заповед да не си местят парите, ако искаме да  \n45 \nвкараме... Не говоря като заповед, а като политика, като съгласие. \nНе може да обясняваме, че искаме да стабилизираме нещо, и след \nкато политически елит и като решения, след това кметове да \nместят от една банка в друга. В смисъл, не е консистентно. Казвам \nго логически като технически факт. Вие решавате политически. \nНИКОЛАЙ БАРЕКОВ: \nВторият въпрос е свързан с този - докъде стигна одитът и \nизточвано ли е дружеството през банката, просто искам да знам \nтова? \nТретият въпрос е свързан с втория - защо точно КТБ и ........., \nкакво е там при тези банки, че тях ги удариха толкова лесно? \nИВАН ИСКРОВ: \nЗащо КТБ и ........? - Защото са български банки и този, който \nиска да дестабилизира, знае, че много по-лесно ще дестабилизира \nбългарска банка без кредитор от последна инстанция в лицето на \nЦентралната банка на Германия, на Италия и т.н. и най-лесно се \nдестабилизира чрез местните банки. На всичкото отгоре тези две \nместни банки са 3-та и 4-та по големина, системно значими, които \nмогат да завлекат всичко в дерето, могат да ни върнат 15-20 \nгодини назад. Това е. Затова започнаха от там. Кой го започна \nтова, аз не знам, това не е моя работа, работа е на органите. \nКакви са активите на КТБ ще разберем, когато изтекат 10-те \nдни. Първоначално искахме да назначим само Дъ войт одит, която \nе втората по големина световна фирма след Кеймпин джи тя, по \nобясними причини, тъй като с досегашния одитор не можеха да \nучастват, но самите колеги от Дъ Войт, като чуха за 10 работни \nдни, казаха: това е абсурд, тъй като става въпрос за много голяма \nбанка. И те самите предложиха да се включат и другите две \nфирми. Третата по големина или четвърта Ренексианкс, техният \nофис в България, и АФА, която е българска фирма, но с \nбезупречна репутация.  \n46 \nТака че в момента, в който изтече този срок, аз силно се \nнадявам да се справят в рамките на 10 дни. Засега нямаме \nкоментари от тяхна страна, че няма да се справят, за да можем пък \nние да преминем към следващите стъпки, така щото на 21-ви юли \nда можем да отворим банката да работи за клиенти. Така че тогава \nще разберем. \nТова, което иначе мога да ви кажа, че отчетните форми се \nоказва, че нищо чудни да не са верни, един господ знае. Никой не \nзнае. Затова казвам, че примерно, ако се вярва на публикации, на \nнякои неща, които се споменаха и от прокуратурата, вероятно \nотчетните форми, по които работи Банков надзор…, тук искам да \nнаправя разлика между отговорностите, мисля, че имам \nвъзможност да го кажа и на колеги от прокуратурата - одитори и \nбанкови надзорници не са оперативно разследващ персонал. \nВчера главният прокурор ясно го обясни. В момента няма \nпроверки срещу банки. \nНо аз не искам да коментирам прокуратурата, моля ви., или \nкойто и да е. Точно едно от нещата, което ще извърши тази фирма, \nкоято е с много добра репутация, е точно това да свърши. \nНИКОЛАЙ БАРЕКОВ: \nИ ще ги предадете ли на прокуратурата? \nИВАН ИСКРОВ: \nРазбира се, стига да излезе нещо, което да е за прокуратура. \nТе ще направят това, което Сметната палата прави с всеки един \nдруг. Дава ни на нас, ние виждаме има ли капиталова дупка, 2ко \nвъобще има капиталова дупка. Ако има капиталова дупка, колко е \nголяма. \nСъответно преминаваме към следващия въпрос - кой \nпопълва тази капиталова дупка? Казах как предвиждаме заедно с \nправителството да я попълним.  \n47 \nЧетвърто, ако по време на проверката, извършена от тези \nфирми, се установи, че има големи кредити над разрешените от \nзакона, свързани кредити над разрешените от закона, \nнеобслужвани, а декларирани, че са обслужвани, тогава не се \nсъмнявайте, че това нещо ще отиде от квесторите, не от нас, \nдиректно в прокуратурата. \nЯНАКИ СТОИЛОВ: \nТрябва да го направите и в редица други банки, не само в \nтези. \nИВАН ИСКРОВ: \nНо, колеги, говорейки за активите, на това искам да обърна \nвнимание, дайте да укротим топката, дайте да я укротим. \nГоворейки за проверки на други банки, говорейки ще има ли \nдупка в КТБ, правим точно обратното на това, за което \nпризоваваме. \nБОЙКО БОРИСОВ: \nГ-н Президент, искам да питам Искров да ми отговори - знае \nли какви са заплатите в ДАНС? Сега им дават още 3 млн. и \nполовина. Знаете ли всъщност ДАНС какво е? Това е \nконтраразузнавателна служба, която бди за националната \nсигурност. А Вие казвате, че някакви криминални, зловредни, се \nявили хора и направили.... Защо Орешарски излезе и Чобанов? \nПри тези заплати...? Шефът на ДАНС взимаше два пъти, колкото \nпремиерът - 5.500-6000 лв., там им е заплатата. Как може да \nпроспят такова нещо? Защо не му взима оставката? \nВие искате да излезем от тук без наказани хора, все едно \nнещо най-нормално се случва, днес сме се събрали да си бъбрим в \nнеделя следобед. Та това е видна катастрофа. Кои глави ще \nпаднат, хората искат да се търкалят глави на виновници. Ние \nпишем \"зловредни слухове\" и \"криминални структури\" - \nЧикагото. Дайте да се държим сериозно. И това не е към теб,  \n48 \nИскров, това е към тези тук, които искат.... За жалост, само г-н \nМестан остана, от когото зависи нещо. Ето, ние сме диалогични и \nще подкрепим всичко, но другите неща, това са несериозни \nработи. \nДАНС сега да проверявал, а те са контраразузнавателна \nслужба, това значи изпреварваща информация. И сега да ни \nзапознават на Консултативния съвет - готви се атака срещу \nбанковата система, вземете мерки... Ние утре в парламента \nприемаме закон, че който се обади, който каже..., доживотна \nприсъда, както казва Миков. А ние сега им даваме пак те да се \nзанимават. И знаете ли как се занимават? Отварят фейсбук. Но там \nхората си говорят, всеки може да си говори. Това е социална \nоткрита мрежа и кой каквото си иска може да си пише във \nФейсбук. \nРОСЕН ПЛЕВНЕЛИЕВ: \nАко можем да извикаме отсъстващите, тъй като искам след \n5 минути да се концентрираме върху конкретен текст, след което \nще обявим почивка. \nВторо, г-н Борисов, да Ви информирам: аз, като президент, \nполучих писмо от ДАНС, понеже говорите за ДАНС. В това \nписмо... \nЕКАТЕРИНА ЗАХАРИЕВА: \nНо това е секретно. \nРОСЕН ПЛЕВНЕЛИЕВ: \nЗнам, че е секретно, но ще го обобщя по следния начин: \nВ това писмо ние разбираме, че ДАНС следи много \nвнимателно ситуацията от години, констатира някакви неща, \nсъщевременно информира президента след петък. На това писмо \nаз съм реагирал изключително остро, надявам се то да е стигнало \nи до министър-председателя и до председателя на парламента.  \n49 \nПонеже стигаме до важна формулировка, която искам \nзаедно да приемем,… \nИскам процедурно да предложа: или 5 минутна пауза, след \nкоето се връщаме и по същество довършваме този разговор. Или \nда влязат останалите и след това, защото трябва да има повече \nхора. Мисля, че сме дошли до момент, до който можем да стигнем \nзаедно до решение и нека да използваме този момент. \nИскам да добавя в рамките на този разговор, който водим \nследващите 2-3 минути, докато дойде съответно министър- \nпредседателят и специално представителят на мандатоносителя - \nвижте, трябва да си даваме сметка, че ситуацията е нестабилна не \nсамо в банковия сектор, това, което се посочва от много други \nполитически лидери. Затова са необходими решителни действия, \nпоне в банковия сектор, защото той е толкова основополагащ-, че \nоттам нататък всичко останало е безсмислено. \nБлагодаря на опозицията, благодаря на политическите \nлидери. Вие получихте днес сериозна доза доверие и отговорност, \nно тя не е безусловна. При положение, че опозицията има \nабсолютно всички възможности да се дистанцира, нали разбирате, \nг-н Искров, тя все пак каза: БНБ - да, каквото каже БНБ - да. Така \nче аз съм убеден, че ние ще постигнем съответно ясни \nформулировки и разбирателство, но това за нас е голяма \nотговорност. \nИмам следния въпрос, за да ми стане ясно на мен. \nИмахме 2 възможни сценария. Първи сценарий: въвеждаме \nограничителни мерки - не могат да се извеждат големи пари кеш, \nне могат да се превеждат големи пари кеш навън и тези \nограничителни мерки са временни, за да стабилизираме сектора. \nВторият вариант, който днес избираме, в който вярвам и аз, \nче е правилен - банките отварят, гарантираме подкрепа, работим \nза доверие и очакваме тези решителни мерки на всички нас да  \n50 \nдоведат до резултати. Това е в интерес на народа и на гражданите, \nпоне него да не го паникьосваме. \nВ този сценарий, г-н Искров, все пак какъв е най-рисковият \nмомент, каква е оценката на риска в този сценарий, по който ние \nтръгваме? \nЯНАКИ СТОИЛОВ: \nАко разрешите, преди неговия отговор, някои от мерките за \nпървия вариант могат да бъдат приложени, без да бъдат \nобявявани, без да бъдат с такива широкомащабни последици. \nЕКАТЕРИНА ЗАХАРИЕВА: \nНе, нищо подробно. \nРОСЕН ПЛЕВНЕЛИЕВ: \nМоля Ви да отговорите на този въпрос и след това да се \nфокусираме върху общия. \nИВАН ИСКРОВ: \nУважаеми г-н Президент, \nУважаеми дами и господа, \nНе говорим за никакъв друг вариант, говорим за вариант \nпълна и безусловна подкрепа, както го формулира г-н Борисов - \nна парламентарно представените партии и независими \nдепутати,2ко правилно съм запомнил, на всички мерки, които се \nпредприемат от БНБ и правителството. Но Вие казахте, че \nсъзнавате, че не искате правителството да фигурира в това, но \nтрябва да е ясно, че без правителството сме никои. \nКой е рискът? Най-големият риск е безразборното говорене. \nИ оттук, ако не излезем с единна позиция, това е най-големият \nриск. \nРОСЕН ПЛЕВНЕЛИЕВ: \nМожем да постигнем друг риск.  \n51 \nИВАН ИСКРОВ: \nДа, това е най-големият риск. Иначе би трябвало, такива са \nочакванията на банкерите, на големите банки, на по-малките \nбанки, на българските банки, които присъстваха днес също, и \nкоито са най-притеснени. Но не трябва това да се конкретизира \nпред публиката, като излезем оттук. Те считат, че стига да има \nликвидност, да се говори на един тон от медии, от управляващи, \nот опозиция. Просто би трябвало в рамките на няколко дни тази \nистерия да се успокои. Това първо, \nВторо, категорично трябва по някакъв начин да заявим, че \nвсички спекулации по отношение на борда, и това мисля, че може \nда влезе като точка от решението... \nРОСЕН ПЛЕВНЕЛИЕВ: \nТова е формулирано, аз ще го изчета. \nГ-н Станишев, имате думата. \nСЕРГЕЙ СТАНИШЕВ: \nУважаеми г-н Президент, \nДами и господа, \nАз предлагам следното: по тази тема трябва да излезем с \nпозиция, която да бъде обединяваща. Тя, според мен трябва да \nстъпи на общото разбиране, това трябва да се заяви в началото: \nКато отчита, че българската банкова и финансова система са \nстабилни..., коригирайте ме, ако е необходимо - като отчита \nизключително високата степен на капитализация, ликвидност на \nбългарските банки, като отчита, не знам дали са рекордни, но \nогромните резерви на БНБ, гарантиращи стабилността на \nвалутния борд, дори при усложнени ситуации, като отчита \nрезервите, които гарантират стабилността на валутния борд, като \nотчита организираните и целенасочени атаки срещу българската \nбанкова система, защото те са факт, институциите на Република  \n52 \nБългария, парламентарно представените партии, тук обаче стои \nвъпросът за АТАКА, партиите, участващи в консултациите, \nзащото това обхваща парламентарно представените, без АТАКА, \nи европейско представените, \nЗаявяваме: българската държава разполага с целия \nнеобходим инструментариум за гарантиране стабилността на \nбългарската банкова система. (давам вариант, нека го обсъдим) \nВторо, подкрепя готовността на БНБ за конкретни действия, \nкоито да осигурят тази стабилност в рамките на нейните \nконституционни и законови пълномощия. \nТрето, заявява готовност да подкрепят, в т.ч. в Народното \nсъбрание, действия, които да подкрепят този план чрез действия \nна НС. \nНИКОЛАЙ БАРЕКОВ: \nМоже и още едно изречение, че който желае, може да си \nтегли парите. \nРОСЕН ПЛЕВНЕЛИЕВ: \nДа предложа текст, моля да ме чуете. \nСЕРГЕЙ СТАНИШЕВ: \nАко може да завърша. \nТова са основните параметри на мое съгласие. Г-н \nПрезидент, ако трябва да има допълнение по точки, аз съм готов \nи отворен за това. \nКлючово важно за стабилността на системата е говоренето \nднес след това, когато излизаме с тази позиция, би трябвало да \nизлязат с нея всички институции и политически партии и да спре \nговоренето на тази тема. Защото аз имам какво да коментирам и \nговоря на опитите да се смесят банковата система и публичните \nфинанси. Не го правя досега съвсем целенасочено и отговорно. \nЗащото е ясно, че правителството отговаря за публичните  \n53 \nфинанси. Има институции, които отговарят за банковата система. \nНека да не влизаме в тази разпра и разправия, защото в крайна \nсметка пострадали ще бъдат гражданите, икономиката и цялата \nдържава. \nВ началото е добре да се каже, че като отчита (това е също \nмое формално предложение), като отчита, че стабилността на \nбанковата и финансовата система са част от националната \nсигурност. Тук може да се каже за още една точка - заявява \nрешимостта на държавата да се противопостави категорично на \nопити за дестабилизация, разпространяване на слухове и т.н. по \nотношение на банковата система. \nБОЙКО БОРИСОВ: \nОт страна на ДАНС. \nРОСЕН ПЛЕВНЕЛИЕВ: \nГ-Н СТАНИШЕВ, благодаря Ви. Това, което казвате, е ясно \nи прагматично. \nСЕРГЕЙ СТАНИШЕВ: \nНай-важното е да се намери конкретния инструментариум \nза подкрепа на ликвидността на банковата система. Реално \nпогледнато това може да стане с три инструмента, по които, \nдоколкото знам, БНБ и търговските банки са постигнали и \nправителството, колкото и да го премълчаваме, са постигнали \nясно съгласие. Това са осигуряване чрез оперативни средства, \nкоито правителството предоставя през БНБ и към банковата \nсистема. \nВторо, резервите на БНБ в управление банково, които са с \nцел преодоляване на системни рискове - така ли е? - Така е. \nТрето, готовност на банките, която, доколкото разбирам, е \nзаявена днес, да изкупят държавни ценни книжа и по този начин \nда предоставят ликвидност... \n54 \nТова е извън декларацията, но трябва да е наясно. \nНИКОЛАЙ БАРЕКОВ: \nДекларацията трябва да е ясна и точна. \nСЕРГЕЙ СТАНИШЕВ: \nТрябва да сме все пак наясно какви са инструментите-, \nСамо още едно уточнение. Ако говорим, след като излезем \nс тази декларация по другите точки, тук има редица неща, по \nкоито не знам дали ще имаме съгласие. \nПърво, аз съм съгласен с това, че трябва да се говори с \nглавните редактори, но това не е въпрос. \n (всички говорят едновременно) \nНе смятам, че разговори с МВФ, ние поне не сме съгласни \nда се упълномощава което и да е правителство за водене на \nразговори с МВФ. И ще Ви обясня защо. Финансистите добре \nзнаят, че за целия период 1997 – 2001 г., когато имаше (до 200-17 \nг.), МВФ се занимаваше и занимава като ресурс с осигуряване на \nпроблеми с платежния баланс основно. Аз знам, че сега вече не. И \nцелият този ресурс е бил сравнително ограничен. \nГ-н Христов, искам това много ясно да го кажа. Идеята как \nще дойде МВФ в държавата и ще ни управлява и ще определя \nкакви реформи в различни сектори ще се правят, БСП категорично \nне подкрепя. Искам това ясно да го заявя тук пред всички. Това е \nлишаване от национален суверенитет. Отделно ние сме страна - \nчлен на ЕС, с Комисията трябва да бъдем в постоянна \nкомуникация. Всичко останало е извън сферата на съгласието. \nРОСЕН ПЛЕВНЕЛИЕВ: \nБлагодаря, обобщавам, слушайте внимателно. \nПолитическите партии осъждат остро злонамерените атаки, \nкакто и разпространяваните слухове и неверни твърдения по  \n55 \nотношение на финансови институции и в България. Очакваме \nправоохранителните органи да демонстрират решителност и в \nкратки срокове да покажат резултати. \nТретото изречение е особено важно в светлината на това, \nкоето г-н Миков предложи. \nНеобходими са спешни действия... \nСЕРГЕЙ СТАНИШЕВ: \nГ-н Президент, като говорим в началото кой излага тази \nдекларация - българските държавни институции и политически \nпартии, участващи в консултациите... \nРОСЕН ПЛЕВНЕЛИЕВ: \nТочно така, ще го добавя. \nНеобходими са спешни действия за откриване и наказване \nна извършителите и поръчителите (народът иска да го чуе това) \nна това злонамерено действие. \nСтраната днес е коренно различна от 1997 г.(помислете дали \nе нужно, защото според мен трябва да се каже). България е член \nна ЕС, валутният борд е непоклатим и ще бъде запазен до \nприемане на еврото. \nРазполагаме с достатъчно резерви, средства и механизми, за \nда се справим с всички опити за дестабилизация. Политическите \nсили, представени в българския и европейския парламент, ще \nпоставят обществения интерес и националната сигурност над \nполитическите различия и ще обединят усилията си за постигане \nна стабилност и доверие в институциите и икономиката. Ще бъдат \nпредприети са всички необходими мерки, вкл. и законодателни в \nподкрепа на банковата стабилност – добре, предприемат се. Ще \nбъдат направени и нужните реформи. Международните пазари ни \nвярват, трябва да си повярваме и ние.  \n56 \nБанковата система в България е стабилна, добре регулирана \nи капитализирана. Няма основание и няма причини да се \nподдаваме на паника. Банкова криза няма, има криза на доверието \nи има криминална атака. Те трябва да бъдат преодолени. \nПолитическите партии, участващи в консултациите, \nдекларират своята решителност и готовност за осигуряване на \nнеобходимия ресурс и провеждане на необходимите реформи за \nгарантиране на финансовата стабилност и в подкрепа на \nикономиката. \nИ тук в подкрепа на мерките, предложени от БНБ, (или ако \nискате като ново изречение) \nПодкрепят готовността на БНБ, мерките, които тя \nпредлага...., за мен изречението е: мерките, предложени от БНБ ще \nбъдат подкрепени като политическите партии заявяват своята \nготовност да действат когато и колкото трябва. \nГ-н Местан, заповядайте. \nЛЮТВИ МЕСТАН: \nГ-н Президент, може да бъде и още по-разгърнат текстът. \nПодписвам го. Само две изречения - това трябва да стигне до \nабсолютно всеки български гражданин, дори до този, който не \nразбира нищо от банково дело. \nТова са три изречения, едното го чух от Вас. Чудесно, точно \nнепоклатим е валутният борд до влизането на България в ЕС и \nтова трябва да прозвучи като ангажимент, че няма партия, която \nда поставя това под съмнение. \nВторо, много е важно, това не го чух вече - 1.95.583 лв. са \nравни на 1 евро. Това е изключително важно, защото другият \nпроблем е обръщането на всичко във валута. Това трябва да \nприсъства - валутният борд с това изречение едно след друго.  \n57 \nТрето, не си теглете парите излишно. Но, ако все пак \nрешите, банките са отворени, пари има. \nТова са трите изречения, всичко друго е пълнеж. \nРОСЕН ПЛЕВНЕЛИЕВ: \nЗапасах го. \nГ-н Кънев, заповядайте. \nРАДАН КЪНЕВ: \nГ-н Местан каза в голяма степен нещата, които исках да \nкажа. \nТова, което излиза от нас днес, трябва да бъде технически \nвярно. От това, което чухме до момента, чухме, че действително \nне лъжем хората. А трябва да бъде житейски и политически \nдостоверно. Политическата достоверност е т.2, както се \nразбрахме, т.е. към момента няма данни да бъде политически \nдостоверно. Значи трябва да бъде значително по-достоверно \nжитейски. \nЦелият текст във вида, в който го предложихте, според мен \nтрябва да слезе надолу след тези изречения, защото 90% от \nсъдържанието му не носи никаква информация - ликвидност, \nбанките са стабилни и т.н. Това го повтаряме непрекъснато, а \nбуквално по начина, по който го формулира г-н Местан, да \nзапочва текстът: валутният борд е непоклатим при курс на еврото \nкъм българския лев, или, примерно, при непроменен курс, за да ги \nняма тези безкрайни цифри. \nБНБ има достатъчно пари - това изречение трябва да го има. \nИли банките, или системата, а не механизми, не инструменти. Има \nдостатъчно пари. Банките ще отворят утре. \nАз бих предложил, тъй като призивът да не се тегли, вече в \nголяма степен се изхаби, той, до когото е стигнал, стигнал е, дай \nБоже, аз съм оптимист и мисля, че е стигнал до доста хора, тоест,  \n58 \nтой е свършил своята работа за по-образованата, за по-трезво \nмислещата част от населението. На другите трябва да се каже \nдруго - трябва да се каже: заповядайте, теглете, банките ще \nплащат. \nМИХАИЛ МИКОВ: \nНо си пазете парите от крадци. \nРАДАН КЪНЕВ: \nИ оттам нататък вече всичко, което е по-сложно разбираемо, \nкоето съдържа важните политически знаци за нестабилността, за \nнеобходимостта да бъдат открити виновниците, защото това е \nбезспорно, но тук ние трябва да излъчим действително крайно \nавторитетен сигнал, че парите ги има, т.е. че банковата система е \nстабилна, което значи, че наистина е стабилна. Защото другото, \nкоето току-що говорихме, ако стигне в този си вид до хората, \nсъздава пряката паника. Никой човек не знае, че банковата \nсистема е стабилна, знае, че всъщност парите са по-малко от това, \nкоето можем да изтеглим. \nРОСЕН ПЛЕВНЕЛИЕВ: \nБлагодаря за Вашите забележки. \nГ-н Стоилов, заповядайте. \nЯНАКИ СТОИЛОВ: \nГ-н Президент, ние подкрепяме по принцип това, което \nпредложихте, вкл. допълненията на г-н Местан и на г-н Кънев. \nНякъде, ако може да включим в началото също изречението: \nспестяванията на гражданите и парите на фирмите са сигурни, \nзащото в края на краищата нашето послание трябва да бъде не \nсамо за състоянието на банките, а за това, което пряко рефлектира \nвърху хората. И нека да започнем с тази част, която именно засяга \nконкретната ситуация и предприемането вече на конкретни \nдействия.  \n59 \nТова, което беше в началото, защото Вие го давате като \nхронология, но в случая не е важна хронологията, за злонамерени \nслухове, коментари и т.н. - това трябва да отиде накрая, а не да \nбъде в началото. Така че да започнем отчетливо, даже възможно \nпо-концентрирано на основата на това, което се каза. \nБОЙКО БОРИСОВ: \nДори това \"злонамерени\" е толкова голямо клише от \nгодините, че не знам, то е протрито и издава безсилие. Кой е \nзлонамерен, като имаме такива ДАНС, МВР, къде са? Това едно. \nАко се редактира това, което каза и г-н Кънев, трябва да бъде \nподплатено с оставките поне на финансовия министър. \nРОСЕН ПЛЕВНЕЛИЕВ: \nТова е т.2. \nГ-н Станишев, имате думата. \nСЕРГЕЙ СТАНИШЕВ: \nГ-н Президент, аз приемам допълненията на г-н Местан с \nнякои уточнения. \nВажното е първото да адресираме непосредствения \nпроблем, който е свързан с банковата система и атаката срещу \nбанките. Аз съм за това - да се каже за валутния борд, но ако го \nизведем на първо място, в самото начало с фиксиран курс, ще \nдадем знак, че става дума дори за валутния борд.Нека това да бъде \nна второ място. На първо място да бъде банковата система, \nмерките на БНБ, тяхната подкрепа, след това да следва \nпотвърждението на валутния борд и всички останали неща. Иначе, \nспоред мен, фокусираме внимание към нещо, което не е \nзаплашено. \nРОСЕН ПЛЕВНЕЛИЕВ: \nТова е добра идея, разбрахме се и по тази тема. Ще сменим \nдвете точки.  \n60 \nГ-н Христов, имате думата. \nКАЛИН ХРИСТОВ: \nСамо едно уточнение към това, което г-н Кънев каза. \nАко кажем, че банките ще отворят утре, излиза, че е имало \nхипотеза да не отворят. Нека избягваме такова нещо. Да се каже, \nче банките работят нормално и ще продължат да работят в \nнормален режим. \nРОСЕН ПЛЕВНЕЛИЕВ: \nРазбрах, записах. \nЙОРДАН ЦОНЕВ: \nСамо едно изречение към думите на Калин Христов. \nХипотезите вече са в устата на хората. Днес са ми се обадили \nстрашно много хора, въпреки че съм в съвещание. Много хора ме \nпитат: ще въвеждате ли това ограничение, няма ли и т.н. Тоест, \nхипотезите вече са в хората. От тази гледна точка нека да \nпомислим пак. \nМЕГЛЕНА КУНЕВА: \nРедакционни две изречения: \nПърво, от това, което вече два часа и нещо дискутираме, се \nоказва, че ние стигаме до декларация, която е изцяло насочена към \nтова да успокои хората. Остава празно мястото за попълване за \nдоверието, защото нека не забравяме, че все пак основното е \nполитическото доверие. Ако няма политическо доверие, няма \nразрешение на този проблем, това няма да трае дълго. Но, ако това \nе решението, искам всички да сме наясно, че взимаме това \nрешение по първа точка. Ние говорим само за банките и оставаме \nоткрит другия въпрос, който е супер спешен, според мен. Но \nредакционно има страшно важно значение как го разделяме. \nИзвинявайте, но аз винаги си превеждам през това, което \nние правим, как ще го прочетат в Комисията и в момента си  \n61 \nпредставям как го чете Оли Рен. Да сме наясно, че правим това и \nпредложението ни е да разделим с т.2, те в нашето политическо \nпространство ще излязат заедно. \nИмам конкретно предложение: нека професионалистите, \nкоито разбират от публични комуникации, да ни дадат редакция \nна текста и да се позоват освен това върху няколко крилати \nизречения, които сигурно ги знае наизуст и г-н Христов, и Иван \nИскров. Когато гърците имаха проблем, Драги излезе с няколко \nкрилати фрази, които успокоиха нещата. Моля ви, колеги, \nнамерете ги и ги приложете, защото не забравяйте, че едното ни \nпослание е тук в България, но аз искам да видя текста на \nанглийски. Защото, ако ние нямаме идея за това как този текст се \nчете навън, ще има последици за страната. \nРОСЕН ПЛЕВНЕЛИЕВ: \nБлагодаря Ви много, г-жо Кунева. \nПредлагам, преди да обявя 10-минутна пауза, да се \nобединим около този текст. Предлагам също да освободим \nръководството на БНБ, защото има да вършат други дела. Ние \nоставаме по т.2, която е дата за избори, дата за оставки и \nпроцедури за служебно правителство, плавен преход към повече \nстабилност и накрая лично ние, в рамките на този политически \nформат, ще дооформим съответните текстове, по което убеден \nсъм, ще постигнем и съгласие, защото нацията очаква повече от \nпросто т.1. Г-н Станишев, ако решите да добавите още нещо, \nмоля. \nСЕРГЕЙ СТАНИШЕВ: \nГ-н Президент, предлагам следното: \nТази декларация и позиция долу да бъде огласена от Вас в \nприсъствието на управителя на БНБ, след което да се върнем и да \nобсъждаме другите теми. Защото това е знакът. \nНИКОЛАЙ БАРЕКОВ:  \n62 \nПо-добре е всички да сме долу, г-н Президент. \nСЕРГЕЙ СТАНИШЕВ: \nДа, аз съм също за това всички да сме долу. \nНИКОЛАЙ БАРЕКОВ: \nСмятам, че всички стоят зад това. \nРАДАН КЪНЕВ: \nИма логика в предложението на г-н Станишев, в такъв \nслучай, обаче, трябва да има текст: консултациите за изход от \nполитическата криза при президента продължават. За да не остане \nвпечатление, че всичко е пито, платено и сме се разотишли, \nзащото не е това очакването. \nСЕРГЕЙ СТАНИШЕВ: \nКонсултациите при президента по останалите въпроси \nпродължават. \nКРАСИМИР КАРАКАЧАНОВ: \nГ-н Президент, дайте 10 минути почивка, да се редактира \nтекстът. \nСЕРГЕЙ СТАНИШЕВ: \nГ-н Кънев, няма нужда от текст, президентът ще го съобщи, \nкакъв е проблемът? \nВЛАДИСЛАВ ГОРАНОВ: \nИзвинявайте, че се намесвам, но понеже е много важно да \nсе чуят тези думи в присъствието на колегите централни банкери. \nПреди малко като говорихме за рисковете, те се сведоха до \nосновно репутационни, които могат да бъдат увеличени от нашето \nприсъствие. Все пак, ако обаче този инструмент, който съвместно \nс колегите от БНБ сме обсъждали и смятаме за възможно разумен, \nако той не сработи, след няколко дни трябва отново да сме тук. \nМИХАИЛ МИКОВ:  \n63 \nАко може, г-н Президент, това е принципен въпрос. \nОт два дни чета цялото законодателство. Г-н Искров, от два \nдни се занимавам да проучвам този дебел закон, който ви дава \nизключително разбити възможности за действия във всяка една \nситуация, т.е. свръх регулация. И ако тези въпроси, които там са \nразписани, защото периодът досега какво е правела Централната \nбанка ние не го поставяме? Искаме да излезем от ситуацията \nдобронамерено. Този въпрос може би ще се разисква някога, но \nняма нужда да го разискваме, ако всичко се оправи. Но въпросът \nе, че ние не можем да поемаме отговорност - нито ние, нито друг \nпарламент, нито друго правителство за тази \nсвръхсамостоятелност, която правилно по конституция и закон е \nдадена на Централната банка. Нека да сме наясно по този въпрос. \nДори тя няма право от нас да взима становища. Изрично е \nзаписано в закона, г-н Президент, че те не са длъжни да чуват \nстановища от нас, което е правилно. \nРОСЕН ПЛЕВНЕЛИЕВ: \nДа предложа процедура - моля, освободете ме за 5 минути \nда оформя така, както всички вие ми казахте, позицията, да ви я \nизчета, след което да влезем заедно, докато вие имате 10-мину-тна \nпауза, заедно с управителя и зам.-управителя на БНБ, за да \nсъобщим и на народа нещо, което вие приехте, и мисля, че беше \nмного отговорно и разумно. \n(обявена почивка ) \n(след почивката) \nИскате ли да изчета текста, или всеки един от вас ще го \nизчете и да чуем коментари. \nЗаповядайте, всеки от вас да изчете този текст, да го \nосмисли, ако има предложения, дебати, да ги изложите. \nПЛАМЕН ОРЕШАРСКИ:  \n64 \nГ-н Президент, само едно изречение отнякъде ми липсва, в \nсмисъл - ще подкрепим всяка банка, която е обект на атака или \nнещо подобно. \nРЕПЛИКА: \nТова е много важно. Държавата ще подкрепи. \nБОЙКО БОРИСОВ: \nГ-н Президент, може да стане: разполагаме с резервни \nсредства и механизми, за да се справим с всеки опит за \nдестабилизация и заставаме зад всяка банка. Това изречение само \nго добавяме - която банка би била обект на атака. \nЯНАКИ СТОИЛОВ: \nТогава да добавим: собствениците на управителните и \nнадзорните органи призоваваме собствениците на управителните \nи надзорните органи на банките към отговорно поведение. Защото \nние ги подкрепяме, за да подкрепим хората, а не просто за да \nпродължат да си правят каквото си искат. Не настоявам, обаче да \nго имаме предвид. \n(всички говорят едновременно) \nРОСЕН ПЛЕВНЕЛИЕВ: \nМоля ви, един по един. Г-н Местан, заповядайте! \nЛЮТВИ МЕСТАН: \nБлагодаря, г-н Президент, \nМисля, че вече се чу подобно предложение - условностите \nда бъдат колкото се може по-малко, повече категоричност на \nтекста. Затова този текст, който започва с: „при необходимост ще \nбъдат предприети...“, да се каже „предприети са“. Това означава, \nче е взето решение. \nРОСЕН ПЛЕВНЕЛИЕВ:  \n65 \nГ-н Местан, искам да Ви прекъсна и да Ви кажа, че \nобсъдихме този текст с г-н Искров, който каза, че ако кажем \n\"предприети са\", веднага ще ги разпитват какви точно са. \nЛЮТВИ МЕСТАН: \nДобре. Тогава второто, краят на първия абзац – „те трябва да \nбъдат преодолени...“. Имаме предвид, че има криза на доверието и \nима криминална атака. Те трябва да бъдат преодолени. \nКриминалната атака е затова криминална, защото е престъпление, \nнали така? Затова предлагам: те трябва да бъдат преодолени, а \nвиновните преследвани с цялата строгост на закона. \nАз мисля, че това трябва да го има като послание от нас. \nЩом говорим за криминална атака, трябва да има и мерки \nсрещу това. \nРОСЕН ПЛЕВНЕЛИЕВ: \nТочно така. \nЛЮТВИ МЕСТАН: \nТова просто не е някакво нарушение или закрила. Просто \nпредлагам този текст. \nЙОРДАН ЦОНЕВ: \nАз продължавам да смятам това, което предложи г-н \nМестан, въпреки консултацията и настояването на Централната \nбанка, да бъде, че вече са предприети такива мерки. Защото мерки \nнаистина са предприети. Ние вливаме ликвидност вече. \nЛЮТВИ МЕСТАН: \nДобре, има изход от това - предприети са всички \nнеобходими мерки: „При необходимост ще бъдат предприети \nвключително и законодателни…“. \nЯНАКИ СТОИЛОВ:  \n66 \nДаже първото изречение трябва да бъде: „предприемат се \nвсички необходими мерки“, защото те са вчера, днес и утре. Ако е \nнеобходимо, ще бъдат направени и допълнителни законодателни \nмерки. \nБОЙКО БОРИСОВ: \n„Законодателни“ не може да отпадне, защото утре няма да \nимате кворум и ще искате да ви подкрепим. Ако го няма това... \nЙОРДАН ЦОНЕВ: \nДа го разделим на две изречения: \n„Предприемат се всички необходими мерки в подкрепа на \nбанковата и финансовата стабилност на страната. При \nнеобходимост ще бъдат предприети и законодателни промени“. \nЯНАКИ СТОИЛОВ: \nНо законодателният процес е и съставянето. \nБОЙКО БОРИСОВ: \nДобре, като ни питат, ние как ще се скрием, нали във \nвторник или в сряда ще ги вкарат в парламента? От кого се криете, \nние тайно съвещание ли ще правим? Нали затова казваме това? \nРОСЕН ПЛЕВНЕЛИЕВ: \nПриемате ли да се добави и \"законодателни промени\", \nпитам? \nОТГОВОР: \nДа. \nРОСЕН ПЛЕВНЕЛИЕВ: \nТогава няма нужда да е \"при необходимост\". \nБОЙКО БОРИСОВ:  \n67 \nТогава ще си го напишем. Какви ще са, когато дойдат \nпредложенията от правителството. Ние сме поели ангажимент \nцелият пакет да го подкрепяме. \nЯНАКИ СТОИЛОВ: \nАз само Ви обръщам внимание - по-добре да остане \nформулировката: „при необходимост ще бъдат предприети \nзаконодателни промени“, защото законодателната промяна е за \nпокачване нивото на дълга. Ние ще създадем сега допълнителна \nнесигурност, ако така безусловно го кажем. Ако се наложи, нека \nправителството или който и да е да внесе законопроект. Да се каже \n\"при необходимост\", защото това намалява градуса на \nнапрежението. \nБОЙКО БОРИСОВ: \nГ-н Орешарски, кажете това, което казахте току-що да го \nчуят и другите, за да е ясно за думата. \nПЛАМЕН ОРЕШАРСКИ: \nНие при всички случаи ще влезем в парламента за \nравнището на дълга. \nЯНАКИ СТОИЛОВ: \nТогава ще се предприемат и законодателни промени. \nИВАН ИСКРОВ: \nГ-н Христов одеве каза: предлагаме, където е третото \nизречение \"банките ще продължат да работят в нормален режим\", \nда стане: \"банките продължават да работят в нормален режим\". \nРОСЕН ПЛЕВНЕЛИЕВ: \nМисля, че е ясно това изречение – ще продължат да работят \nв нормален режим. \nАко няма други забележки, ще отстраним така, както се \nразбрахме, и слизаме долу с г-н Искров и с г-н Калин Христов.  \n68 \nБОЙКО БОРИСОВ: \nИ с председателите на партиите. \n След това минаваме към другата точка - с една дума, трябва \nда има оставки. \nКолеги, нали искате да изглеждаме стабилно. Като слезете \nи го изчетете това и се качите горе, и ако не се приеме това, което \nви казвам, от хората, което се изпълнява, аз какво да кажа долу? \nПриемам го Чобанов да продължи да го върши. На ДАНС шефа, , \nна финансите, да ги няма. И на мен не ми беше приятно да махам \nпоследните дни Дянков, но го правех, защото всичките вие ме \nпритискахте. \nРОСЕН ПЛЕВНЕЛИЕВ: \nСлизаме долу с г-н Искров двамата, министър- \nпредседателя... \nБОЙКО БОРИСОВ: \nГ-н Президент, повярвайте ми, трябва да сме всички долу в \nтози вид, в който сме. По-добре да се забавим 15 минути и да чуем \nкакво ще предложат колегите, какво ще приемат, \"да\" или \"не\", \nможем да бъдем по-експедитивни, слизаме долу и тогава четете \nвсичко това. Ние няма как да приемем, че ще ги подкрепим във \nвсичко, те са си готини и остават. Няма как да стане. А силно ще \nбъде като се изправят всичките партии, които сме тук, Вие \nговорите отпред, ние сме отзад... \nНИКОЛАЙ БАРЕКОВ: \nГ-н Президент, ако имаме възможност да си дадем един срок \nдо 17.30 или до 18.00 ч. да излезем с решение по т.2, 18.00 - 18.30 \nч. е нормално и за телевизиите, и за вестниците това нещо да \nизлезе и да стигне до гражданите. \nЛЮТВИ МЕСТАН: \nГ-н Президент,  \n69 \nМоля ви, колеги, искам да улесня този разговор. \nВижте, ако ние имаме дата, оттук нататък всичко друго са \nварианти, обаче важни варианти, защото в петък се появиха едни \nдруги идеи, които, ако е необходимо, ще бъдат обсъдени, но при \nфиксирана дата едно е сигурно - най-късно на 21-ви юли имаме \nоставка, за да се извърви конституционната процедура. Тоест, \nоставката е факт. Дори аз не възразявам да се посочи и ден, ако \nискате, не възразявам. Аз съм абсолютно искрен в тази позиция. \nИмам този мандат, ние го обсъдихме. Ако има други варианти, \nкоито биха постигнали консенсусно съгласие за друг формат, аз \nсъщо имам мандат да участвам и в такъв разговор. Но ние не сме \nв хипотеза да обсъждаме, дали ще има или няма да има оставка, и \nдали този въпрос е решен или не. Тоест, съмненията тук са \nизлишни. Аз го казвам с включен микрофон за протокола. Нали \nме разбрахте? \nТака че струва ми се, че ще успеем да решим и този въпрос. \nЯНАКИ СТОИЛОВ: \nГ-н Президент, аз Ви предлагам не по-късно от 17.00 ч. Вие \nда бъдете долу и да обявите този текст. С кой ще го направите, \nдали с председателя на БНБ или още някой, може политическите \nлидери, ако имат резерви, да не присъстват, но България трябва да \nдаде институционален отговор на главния въпрос и след това \nспокойно да продължим другата тема. Мисля, че там нямаме \nнякакви непреодолими проблеми. \nРОСЕН ПЛЕВНЕЛИЕВ: \nИма ли други изказвания по тази тема? \nБОЙКО БОРИСОВ: \nПреди да слезем, нека да кажат мандатоносителите дали са \nготови да обсъждаме оставки и вече всичко останало, което казва \nг-н Местан. Защото има една много съществена подробност - \nоставката е на 21-ви юли, но тази седмица е критична. Ако  \n70 \nмерките, които днес казваме до следващия петък, който идва, \nизхарчим милиардите и трябва да се съберем пак, тогава вече няма \nоправяне. В това сме наясно. \nЗатова искаме, и моето предложение е, ще избързам - \nподуправителят Калин Христов да стане финансов министър, да \nотиде в Брюксел с Европейската комисия, да се ползва с доверието \nна всички нас и да свърши цялата работа. Ако искате, добре, ако \nне, няма какво да обсъждаме повече друго. Така и така сме се \nнабутали в този текст, отиваме и казваме, че го правим заради \nбанковата система и знаем, че всъщност рискът е огромен. Това \nми е предложение. После няма за какво да дебатираме. Имаме дата \nна избор, имаме 21-ви юли..., няма за какво друго да дебатираме. \nАко тази декларация я подпрем с 2-3 оставки, ще звучи \nмного по-убедително в обществото, а ако не, оправяйте се. \nРОСЕН ПЛЕВНЕЛИЕВ: \nАз Ви чух много внимателно и мисля, че можем да намерим \nрешение на този въпрос, който в момента дебатираме. Имам \nвъпрос към г-н Станишев и към г-н Местан, който беше \nдостатъчно ясен и точен. \n Ще кажа следното: \nПърво, убеден съм, че дебатите по т.2 не могат да приключат \nза 30-40 минути. Ние имаме и нужда да си кажем много неща. \nВторо, повече от ясно е, че вие говорите на един език. Аз \nсъм ви безкрайно благодарен за това и за национално отговорната \nпозиция, която имате. Ясно е, че ще има избори, датата е \nопределена, ясно е кога ще бъде оставката, ясно е какво има да се \nсвърши. И повече от ясно е, че оттук нататък ние говорим как да \nподредим по национално отговорен начин сроковете така. \nНо г-н Борисов постави една важна тема и г-н Станишев, аз \nмисля, че Вие може да дадете ключа към решението и г-н Местан, \nзатова въпросът ми е към Вас. Той каза така: ако има от вас  \n71 \nдекларирана готовност за оставки, примерно, шефа на ДАНС и \nпримерно, министър, това е от неговото предложение, то тогава \nние виждаме воля, която може да реши и казуса- т.е. оставате тук, \nдебатираме по политическите аспекти, когато свършим, свършим, \nподреждаме си всичко останало, но ние с г-н Искров ще имаме \nвъзможността да слезем долу и да успокоим нацията на етап \nпърви. \nМисля, г-н Борисов, че формулирах това, което поставихте \nкато ясен въпрос. \nБОЙКО БОРИСОВ: \nАко не се знае какво ще правим във втората точка, по-добре \nда слезем всички, да се покажем и аз вт.2 няма да участвам. Нямам \nкакво да дебатирам. Има дата на избори, имаме дата 21-ви, дал \nсъм си съгласието. Ще гласуваме, ако направят предложение, и да \nправят каквото искат след това. Нямам какво да дебатирам. \nОтиваме на избори и всеки се бие. Какво има сега тук да си \nдебатираме? Ако не искат да дават оставка, тяхно право е да не я \nдават. \nМИХАЛИ МИКОВ: \nГ-н Борисов, при цялото ми уважение... \nРЕПЛИКА: \nНо това е факт. \nБОЙКО БОРИСОВ: \nНе е факт, защото утре в Брюксел трябва да отидат хора, \nкоито да разказват тези неща. А това са хора без доверие. Ясно е, \nче премиерът не може да се махне, ще остане до 21-ви. \nЛЮТВИ МЕСТАН: \nГ-н Борисов, Вие поставяте въпроса за друг кабинет. Аз съм \nготов да участвам в този разговор.  \n72 \nБОЙКО БОРИСОВ: \nИли други министри. Направете това, което ви е възможно. \nМИХАИЛ МИКОВ: \nГ-н Борисов, сигурно имате някакви политически основания \nда поставяте въпроса по този начин. Но той конституционно е \nневъзможен. Да казваш ти или който и да е кой ще бъде финансов \nминистър..., нали г-н Орешарски трябва да влезе в парламента и \nнякой да гласува за този финансов министър. Това е персонална \nпромяна на кабинета, не е толкова просто. Еди кой си отива в \nБрюксел вместо него? Не, не става. \nИма две опции: имаме 20 дни до 21 юли. В тези 20 дни има \nдва варианта - персонални промени в Кабинета, които пък трябва \nда са приемливи и за опозицията, защото и този въпрос стои, нали, \nне е само каквито и да са. Ами ако сложим Митко Костов? \nБОЙКО БОРИСОВ: \nСложете го и Митко Костов, който искате, аз не ви се \nбъркам. Само дадох пример. \nМИХАИЛ МИКОВ: \nНо това значи да влиза в кабинета... \nБОЙКО БОРИСОВ: \nАми да влиза бе, човек, ние защо тогава сме тук в неделя? \nМИХАИЛ МИКОВ: \n И за 20 дена да сменяме министри? \nБОЙКО БОРИСОВ: \nАко трябва и за 2 часа. \nМИХАИЛ МИКОВ: \nКой е този нормален човек, който ще се хване за 20 дена да е \nминистър?  \n73 \nБОЙКО БОРИСОВ: \nТози, който се хвана и преди една година. \nРОСЕН ПЛЕВНЕЛИЕВ: \nИскам само да ви информирам за нещо важно. \nВижте, вие сте много близо до взимане на решение. \nСъщевременно информацията, която получавам в момента, е, че е \nизтекла информация към медиите. Те очакват до 2 минути \nстановище на президента и на шефа на БНБ.Това вече е в медиите. \nАпелирах в началото на този разговор, че говорим помежду си \nмъжки и никаква информация не изтича никъде, но вече някой е \nуспял да я извади навън. \nЛЮТВИ МЕСТАН: \nАз съм готов да си дам телефона за проверка. \nРОСЕН ПЛЕВНЕЛИЕВ: \nНяма нужда, просто е ясно. \nГ-н Орешарски искаше нещо да предложи. Заповядайте. \nПЛАМЕН ОРЕШАРСКИ: \nБлагодаря, г-н Президент. \nАз разбирам част от аргументите на г-н Борисов, обаче \nвъпросът със самоцелна замяна касае и отговорност. Не мога да \nприема, че финансовият министър е отговорен, още повече в тази \nситуация и примерът, не знам дали беше само пример или не, \nподуправителят на БНБ заема мястото на финансовия министър за \nбанкова криза. Това значи Петър Чобанов да изпусне фиска и ние \nда уволним подуправителя на БНБ и финансовият министър, \nкойто е изпуснал фиска, да отиде в БНБ. Малко са ми объркани \nпредставите. \nБОЙКО БОРИСОВ: \nКойто искате сложете, но направете така да има отдушник.  \n74 \nИ казвате, че сега всичко е наред, а то не е наред. Защо сме \nтук тогава, не казвате защо сме тук? Тук сме, защото не е наред, \nзащото се съсипа системата. А ние и да искаме това да го кажем \nнавън, не можем, но не искате и вътре да го кажем. И какво да \nправим - все едно било каквото било, вече друга съм... Не е така. \nФакт е, че има катастрофа. \nРАДАН КЪНЕВ: \nПонеже минаваме неизбежно към т.2, аз затова казах, че \nнашето изявление, каквото и да е, трябва да има една степен на \nполитическа достоверност и че това е т.2. \nТук не мога да не се съглася с г-н Борисов, че в този вид, без \nнещо допълнително, което ще стигне днес отново преди \nпонеделника до медиите, това, което на изявлението ни липсва, е \nполитическа достоверност. Тоест, една доза доверие няма как да \nбъде събудена при положение, че явно няма крачка напред по \nполитическия въпрос. \nТук има два важни аспекта: единият е обществената \nстабилност, т.е. дали действително хората не се нуждаят от това \nда видят, че се ускорява решаването на политическата криза, \nзащото няма съмнение, че доверието липсваше изначално в \nполитическата ни система, съществуваше и в банковата. Тоест, \nпосоката на заразата е ясна - това е от политическото недоверие \nкъм финансовото. \nТака че дали мерките ще могат да предизвикат съответната \nстабилност, без да има политически знак, е под въпрос. От гледна \nточка на това, което наблюдавам до момента, под въпрос е и нещо \nдруго, и го казвам директно - изключително уязвимо е \nправителството, дори 20 дена напред от гледна точка на атаки на \nопозицията. Страшно му е оголен хълбокът в момента поради \nсъстоянието на банките. Опасността на някои в парламентарната \nили извънпарламентарната опозиция да си изтърве нервите и да  \n75 \nизползва този оголен хълбок, е огромна. Само че ефектът няма да \nго платят управляващите, а като нищо може този, който го \nнаправи, да пострада много, защото е твърде безотговорен ход. Но \nефектът ще го платят всички български граждани. \nТук имаме оголен хълбок 20 дена, което за българската \nполитика е страшно много време за политическа атака, основана \nна това, което днес постигаме проформа съгласие. И какво като \nсме го постигнали днес, ако някой се изкуши след 3 дена или след \n10 дена? \nОт тази гледна точка аз поставям няколко въпроса: \nПървият е датата 21-ви юли - базова калкулация, която най- \nвероятно на предходните консултации е коментирана. Но тя не \nсъществува в общественото съзнание. \nВторо, датата 5-ти октомври е доста спорна в обществото и с \nоглед ускоряването на кризата може да се мисли за промяна на \nтази дата, което също не е излишно. Ако категорично няма да има \nпромяна на датата, то тогава датата 21 юли може да се каже още \nсега. Хората не знаят такава дата. Според мен тя е много късна, но \nпак е нещо. \nИ от гледна точка на тези рискове за стабилността и на \nуправлението от гледна точка на доверие на гражданите, и на \nполитическата система и на банковата система от гледна точка на \nповедението на опозицията, моето предложение би било за \nзначително по-ранно назначаване на служебен кабинет. Не са 2 \nмесеца. Никой не казва колко дена след назначаването на \nслужебен кабинет идва указът за разпускане на парламента. Има \nразлична практика. Разликата е била 7 дена между указите при \nкабинета „Софиянски“, именно поради необходимостта от \nопределено законодателство в банковата сфера и валутния борд - \n7 дни между указа за назначаване на Кабинета Софиянски и \nразпускане на съответното Народно събрание са минали. Така че  \n76 \nвъзможността 7 дена е вече допуснатият от българската държава \nпрецедент. Такава възможност има. \nИма и друга възможност, която е свързана с това, което г-н \nБорисов предложи. Първо, нещо, което обсъждахме преди това, \nне е лишено от смисъл, и то е г-н Орешарски да поеме ресора до \nподаване на оставката си,което да е на фиксирана дата. Аз смятам, \nче от гледна точка на чуждестранни партньори това би било \nизключително авторитетен и полезен ход, да не говорим, че го \nпознават достатъчно добре и лично. Фактът, че премиерът поема \nтези разговори, би имало тежест. \nДругото е човекът, който ще бъде финансов министър в \nслужебното правителство, действително да застъпи, като това вече \nе много хипотетично. Аз съм последният човек, който би могъл да \nзнае, дори такива имена не са се въртели публично. Но определен \nполитически знак от днешна дата е необходим. С това нещо съм \nсъгласен, иначе всичко това звучи кухо. \nРОСЕН ПЛЕВНЕЛИЕВ: \nСъгласни сме с Вас, това е общата логика. \nГ-н Миков поиска думата. \nМИХАИЛ МИКОВ: \nУважаеми г-н Президент, аз няма да се спирам на \nконституцията, само че като слушам политическите мотиви на г- \nн Борисов и на г-н Кънев, оставам с впечатление, че Централната \nбанка ще осигурява ресурс на правителството, на финансовия \nминистър, а не обратното. С такова впечатление оставам. \nИма 20 дена. Апелираме за търпение. Ако искате, обявете, \nче около 20-ти, може и на 19-ти, може и на 22-ри да е, \nправителството ще си подаде оставката. Ако толкова държите \nправителството да работи в оставка, защото и това е формула, да \nси я подадат в понеделник, само че заради мерака на опозицията \nи постигане на една разбираема конвенционална политическа цел,  \n77 \nне забравяйте, че върви споразумението с ЕС. Има и други неща. \nНека да е ясно, но тогава ще апелирам към премиера да каже, че \nси подава оставката и работи в оставката като кабинет в оставка, \nзащото те ще си имат същите права, само за да не троши рахата на \nопозицията, която нетърпеливо иска да си подаде оставката. Е, \nизчакахте 1 година, та за 20 дена ли сега ще го правите на въпрос? \nРОСЕН ПЛЕВНЕЛИЕВ: \nГ-н Местан поиска думата, след това г-н Станишев, но ако \nискате, чуйте първо моето предложение. \nМИХАИЛ МИКОВ: \n(не си включва микрофона) \nАз, ако съм на негово място, ще си метна оставката и ще им \nкажа: ходете и си намерете пари за банките от друго място. \nРОСЕН ПЛЕВНЕЛИЕВ: \nЩе се опитам да бъда полезен. \nМного ви моля, ще предложа конкретна формулировка. \nНадявам се по нея да има дебати. Но и аз мислих и чувайки ви \nмного внимателно, благодарейки ви за отговорната позиция, \nкоято имахте и на консултациите в парламента, защото вие \nпостигнахте немалко там, и незабравяйки, че тези консултации \nсега днес пред държавния глава са продължение на \nконсултациите, които направихте в парламента, аз мисля, че \nтрябва да надграждаме, но и трябва да бъдем категорични, ясни и \nконкретни, което всички вие посочихте. Вярвам, че това е много \nважно и за народа. \nПредлагам: \nПърво, извънредните парламентарни избори за 43-то НС да \nсе проведат на 5 октомври 2014 г. - конкретика ясна и точна.  \n78 \nВторо, с указ на президента, считано от 6 август 2014 г., 42- \nто НС ще бъде разпуснато и ще бъде назначено служебно \nправителство. \nТрето, съгласно Българската конституция, отговорността за \nформирането на служебно правителство е на президента. \nРазбира се, аз съм декларирал своята готовност за \nконструктивен подход, за диалог, но вие знаете много добре, че \nвариантът някакво правителство сега в 42-то НС с неговата \nлегитимност, с неговото ниско доверие е абсолютно невъзможно. \nИма конституция, ще я спазваме. Тя ни помага в трудни моменти. \nЧетвърто, политическите сили се съгласиха, че Народното \nсъбрание ще приеме оставката на правителството на Орешарски \nне по-късно от 22 юли 2014 г. \nОбяснявам защо - 21-ви юли е сакрална дата за БНБ и \nбанковия сектор в България. На 21 юли БНБ е обещала, че ще се \nслучат някакви неща, дала е дума. Ако те не се случат на 21-ви \nюли, на 22-ри юли ситуацията е драматична. Същевременно до 21- \nви юли има много работа да се върши от легитимни институции, \nвкл. от правителството в неговите последни дни. Защото до 21-ви \nюли аз вярвам, че правителството, финансовият министър, БНБ \nтрябва да си разчетат и часовете, и дните, за да може на 21-ви юли \nда имаме успешен старт и на най-проблемната банка. Иначе сме \nмъртви. И всъщност имат много работа за вършене и огромна \nотговорност, която ги чака последните седмици. Но на 22-ри юли, \nне по-късно, защото трябва да уважаваме и конституцията. \nТрябва да има време да връча мандат на първата, на втората, на \nтретата партия след оставката. \nВярвам, че нацията очаква конкретика от нас, вярвам, че \nтова ще успокои всички, след което, разбира се, аз се опитвам да \nпредложа едно изречение - не по-късно от 22-ри юли. И следващо \nизречение - точната дата на подаване на оставка ще бъде \n79 \nсъобразена с решаването на неотложни задачи в някои сектори на \nикономиката и като част от процеса на установяване на по-високо \nниво на политическа и икономическа стабилност в страната, за да \nима логика на това, което ние всички говорихме, и да дадем \nгъвкавост на политическите партии. \nИ искам да предложа още нещо, това е следваща точка: \n42-то Народно събрание ще приеме актове, които да \nадресират неотложни проблеми във възможност на служебното \nправителство да работи ефективно при отсъствието на действащ \nпарламент. \nИ последна точка - с тази цел ще бъде създадена контактна \nгрупа, с участието на парламента, Министерския съвет, \nпрезидентството и политическите партии, участващи днес в \nконсултациите. Контактната група ще подпомогне Народното \nсъбрание и Министерския съвет за осигуряване на координация и \nвзимане на решения за гарантиране на приемственост в работата \nна институциите. Тази контактна група е подадена ръка от всички \nвас към всеки един друг за най-неотложното, за най-важното, за \nприемственост какво има да свърши НС, какво има да свърши МС \nи като знак на приемственост от служебното правителство, че \nконтактната група в която вие присъствате, задава задачки \nприоритетно, но тя ще работи вероятно не повече от 2 седмици, \nзащото от 1 юли до 15 юли ние трябва да сме решили какво има \nда върши НС, МС и служебното правителство, и да може да има \nприемственост в действията. \nТова е нещото, което мисля, че би могло да успокои всички \nи да реши проблема, но ако сте съгласни. Ако има някакви \nвъпроси и дебати, заповядайте. \nГ-н Бареков поиска думата, след това г-н Местан. \nНИКОЛАЙ БАРЕКОВ:  \n80 \nГ-н Президент, първо да Ви поздравя с тази позиция, тя е \nабсолютно държавническа, национално отговорна, президентска \nпозиция, която не мога да не адмирирам. Само имам една молба \nкъм Вас, може да не го упоменавате в декларацията. \nНека само преди да сглобите и представите служебното \nправителство, да проведете разговори, за да чуете мнението на \nтези партии, които са тук. Уверявам Ви, че големи различия \nнямаме. Между другото днес номинирахме г-н Калин Христов, \nдоколкото може да се нарича номинация, че става за финансов \nминистър в служебния кабинет. Ние го казахме още отвън пред \nпрезидентството. Молбата ми е да проведете двустранни \nразговори с партиите, които са днес тук с вас,за да чуете и тяхното \nмнение какъв служебен кабинет би бил добър за България. \nБлагодаря! \nЛЮТВИ МЕСТАН: \nГ-н Президент, аз мисля, че тази позиция съдържа \nполитическия аспект на онова, което определихме като плавен \nпреход към стабилност. \nБлагодаря. \nСЕРГЕЙ СТАНИШЕВ: \nГ-н Президент, не смятам, че двете неща трябва да се \nсмесват. Ясно е и ние сме го заявили като политическа сила, \nсъгласие за предсрочни избори. Постигната е дата за тези \nпредсрочни избори - 5-ти октомври, впрочем, без участието на \nРеформаторския блок, но това не е най-главният проблем. \nВажното е всички да отчитат, че в крайна сметка датата на \nподаването на оставката, формирането на служебното \nправителство започват от датата и се брои обратно. Това трябва да \nе ясно. \nВие представяте един цялостен разгърнат текст, който е \nпредварително подготвен, с множество ангажименти и  \n81 \nполитически позиции, за които аз нямам мандат да ги обсъждам в \nмомента. \nИ още един момент - аз разбирам стремежът на опозицията \nда прехвърля отговорността изцяло за това, което се случва в \nбанковия сектор върху правителството с оставката на финансовия \nминистър и с посочването на когото и да било. Това е \nбезотговорно, това не го приемам. \nБОЙКО БОРИСОВ: \nА кой е виновен? \nСЕРГЕЙ СТАНИШЕВ: \nТова не го приемам като оценка на финансовия министър. \nНяма как да подкрепя това. \nРОСЕН ПЛЕВНЕЛИЕВ: \nМоже ли една по една да изчета точките, за да ми кажете с \nкоя сте съгласни и с коя не? \nСЕРГЕЙ СТАНИШЕВ: \nАз Ви предлагам, г-н Президент - или слизате Вие и г-н \nИскров по първата тема, по която имаме съгласие, или слизаме \nвсички по първата тема, по която имаме съгласие, а по останалите \nтеми разговаряме отделно. \nРОСЕН ПЛЕВНЕЛИЕВ: \nГ-н Станишев, все пак да Ви попитам - Вие се съгласихте, \nче изборите ще бъдат на 5 октомври. Това е неоспорим факт, ние \nнямаме спор по тази тема. Конкретният текст е: \n\"Извънредните парламентарни избори...“ - това е Ваше \nпредложение, с което аз съм съгласен. \nСЕРГЕЙ СТАНИШЕВ: \nГ-н Плевнелиев, по този начин текстове да ни се хвърлят и \nв рамките на 5 минути да постигаме съгласие, няма как да стане.  \n82 \nРОСЕН ПЛЕВНЕЛИЕВ: \nАз мисля, че първите три текста, които са предложени, са \nабсолютно консенсусни за всички на тази маса. Ще ги изчета още \nведнъж. \n1. Извънредните парламентарни избори за 43-то НС ще се \nпроведат на 5 октомври. \n2. С указ на президента, считано от 6 август (четем \nконституцията и създаваме прогнозируемост в държавата), 42-то \nНС ще бъде разпуснато и ще бъде назначено служебно \nправителство. \n3. Съгласно Българската конституция отговорността за \nформиране на служебно правителство е на президента. \nДобавям предложеното от г-н Бареков, което на мен ми се \nвижда смислено: \nПрезидентът ще проведе двустранни консултации с \nполитическите партии, представени на днешните консултации \nпреди формирането на служебно правителство. \nКакво грешно и какво лошо има в това, за да не го приемете, \nсъщо и да кажем нещо конкретно на народа долу. \nЯНАКИ СТОИЛОВ: \nИзвинявам се, че пак се намесвам, но смесването на двата \nвъпроса в момента създава допълнителна несигурност, а не \nрешаване на проблема, по който постигнахме изцяло съгласие. \nВероятно по другите точки също ще стигнем до голяма степен на \nсъвпадение, но ако ние пропуснем сега да кажем това, което \nинтересува хората, а не което интересува хората около тази маса, \nтова ще бъде голяма грешка. Надявам се да не се огънете от този \nВаш ангажимент, за да знаем все пак всеки как да реагира на тази \nситуация. \nРОСЕН ПЛЕВНЕЛИЕВ:  \n83 \nГ-н Кънев, след това г-н Борисов:. \nРАДАН КЪНЕВ: \nПърво, искам да кажа, че независимо от факта, че този текст \nне предвижда промяна в Министерство на финансите, което \nсмятаме, че е важно, сме готови да го подкрепим така, както е \nпредложен от президента, и че той ще внесе определено \nспокойствие. Най-малкото звученето му е много подредено, \nразумно и трезво, което думите понякога внасят спокойствие сами \nпо себе си. \nДвата проблема, обаче, са драматично свързани, така че ние \nпък не сме склонни да ги отделяме. В България без \nедногодишната, в някои отношения и доста повече от 1 година \nполитическа криза, криза в банковата система просто нямаше да \nима и това го знае всеки, защото всички сега си повтаряме колко е \nстабилна банковата система. Да, тя е стабилна, но нищо друго в \nстраната не е стабилно. \nНие в момента говорим за последиците. Всички знаем, че \nконсенсус върху последиците, без консенсус върху някаква пътна \nкарта за излизане от кризата, нямаме. В случая някакъв много \nнеловък опит на БСП да разграничи двете теми няма да спести \nтова никаква отговорност. Ако излезем от тук и кажем, че всички \nпартии са проявили отговорност и имат обща позиция по \nбанковата криза, но заради бойкота на БСП нямат обща позиция \nпо политическата криза, това ще го отнесете вие, само че това \nотнасяне ще бъде поредна турбуленция в обществото - Заради \nБСП няма дата за оставка - ето, това ще е заглавието. Утре се вади \nи нищо от нашия разговор днес не може да попречи да го вади, \nзащото никаква банкова система не смущава. Борисов ще го \nизвади преди мен, защото повече го обичат медиите и така по- \nдобре му идват отвътре кратките изречения. Само че това нещо \nвнася в обществото огромна доза смут. Всъщност няма съгласие \nпо базов проблем.  \n84 \nТака че двете неща са много свързани. Предлага се един \nмного разумен компромис, той е на ръба на нашия мандат въобще. \nЯНАКИ СТОИЛОВ: \nИзвинявайте, само като реплика. Независимо дали Вие, г-н \nКънев, или г-н Борисов ще го казва, аз искам да разсъждаваме \nвърху една друга хипотеза. \nГ-н Орешарски е един твърде сдържан човек. Но \nпредставете си, ако премиерът каже: намерете си някой да ви \nизпълнява този план, който ангажира правителството с много \nрискове и много трудни мерки - тогава какво би станало и какви \nдати ще обсъждате тук, какво ще правите? \nРАДАН КЪНЕВ: \nИзвинявайте, моето начално предложение беше точно това \nда направи премиерът, само че г-н Президентът предлага нещо по- \nразумно. \nЛЮТВИ МЕСТАН: \nАз отново искам да се опитам да улесня разговора. \nГ-н Президент, нямам никаква илюзия, че ние не можем да \nпостигнем съгласие по интерпретациите. Затова сме различни \nполитически, и да не си поставяме такава цел. Тоест, ние можем \nда постигнем съгласие за едно или друго становище, а \nинтерпретациите ще бъдат сторени съобразно политическите ни \nразличия. \nАз обаче искам да припомня един безспорен факт, че \nсъгласие за предсрочни избори бе постигнато преди банковата \nкриза, оставаше да се конкретизира датата. Никой не говореше за \nпроблемите на КТБ, когато точно на Консултативен съвет се \nпостигна съгласие за периода 28 септември - 12 октомври. Това \nозначава, че партиите, които стоят зад кабинета, това е позицията. \nА правото на опозицията е да прави връзки, да интерпретира, кой  \n85 \nможе да го ограничи? И едва ли има смисъл в усилието сега да \nискаме от един друг да имаме сходна интерпретация. \nТова е краткият ми коментар. \nПЛАМЕН ОРЕШАРСКИ: \nБлагодаря. \nПърво, искам да уточня, че не участвам активно във втория \nдебат около изборите, оставките и т.н. По първия обаче \nкатегорично няма да се съглася каквато и да е вина на кабинета да \nотиде в резултат на тази ситуация. „Лемън Брадърс“ обърка целия \nсвят, Ферейджъри си стоя до края на мандата и не чух даже и \nкоментари някъде, че американският финансов министър бил \nвиновен за фалита на „Лемън Брадърс“. Напротив, ще се \nсъпротивлявам, и въпреки моето уважение към г-н Искров и към \nКалин, и към останалите, ако тръгнем по този път, ще обърна \nговоренето срещу банковия надзор какво е правил последните \nгодини и защо е оставил банките така. Това трябва да бъде ясно. \nБОЙКО БОРИСОВ: Това е вече приказка. В края на \nкраищата аз затова настоявах в 16.00 ч. или в 15.00 ч. да сложим \nвсичко на масата и да бъде изяснено, за да не се повтаря пак, но \nтогава Вие си мълчахте. \nСега какво се иска от нас? От нас се иска ние да Ви \nподкрепим,да кажем, че всичко е наред и няма виновни. Ами защо \nсме се събрали, след като няма виновни? Правителството и \nбанката да си бяхте взели всички мерки да си го свършите, имате \nси мнозинство в парламента. Тогава по каква работа сме се \nсъбрали тук? Вие искате да излезете чисти от водата. Нима не \nбяхте вие, когато ми казвахте: идете си с мир, г-н Борисов, преди \nедна година, или ако не искаш по този начин, по другия начин … \nТолкова ли бързо забравихте какво беше? И сега искате от нас \nдори да не ви кажем, че сте виновни. А кой е виновен? \nРЕПЛИКА:  \n86 \nЗа банковата криза не сме виновни. \nБОЙКО БОРИСОВ: \nКакво за банковата криза? Ами за банковата криза сте \nвиновни, защото Йовчев и Писанчев допуснаха всичките тези \nработи да се направи с жандармерия, с прокуратура, със следствие \nи служби, от там тръгна целият проблем. \nЛЮТВИ МЕСТАН: \nКъм мен ли адресирате това? \nБОЙКО БОРИСОВ: \nНе към Вас, говоря по принцип. Вие не оспорвате, но \nколегите от БСП искат да излязат сега и да кажат: нямаме \nвиновни, най-вероятно Борисов е терористът, както каза \nМерджанов, че аз съм терорист, че съм съборил банковата \nсистема. Аз няма да се учудя и вие да излезете и това да го \nговорите вече. \nИ ви дадох приятелски съвет. За мен е по-добре, но за \nдържавата не е по-добре да стоите колкото се може повече. А вие \nколкото си искате стойте, но няма да се успокоят нещата до петък, \nповярвайте ми. Без един политически маньовър, което искаме да \nви кажем, това и за вас е добре, да има отдушник на друго място. \nКато останете, като излезе г-н Чобанов утре по телевизията да \nкаже, че всичко ви е наред, няма как ние да не излезем и да не \nкажем, че не е. И отново ще кажете, че има политическо говорене. \nПринесете жертва една - две глави заради спокойствието. \nНяма да Ви е проблем. Аз уволних 20 - 30 министри, не е \nстрашно. 5ще повече за 20 дена и Чобанов няма да се обиди, но не \nможе на същия шеф на ДАНС, който проспа всичко, да го държите \nтам и да взима 6 хил. заплата, два пъти повече от премиера. \nЙОРДАН ЦОНЕВ:  \n87 \nНасочването на вината за банковата криза към кабинета е \nабсолютно неприемливо. \nБОЙКО БОРИСОВ: \nТогава за какво сте ни събрали? Аз не мога да разбера, \nопозицията ли сме виновни, кой е виновен за това? \nНИКОЛАЙ БАРЕКОВ: \nГ-н Борисов, Вашата позиция сега тази на президента ли е, \nили не е тази на президента, защото се опитвам да я разтълкувам, \nили искате оставка още днес на Кабинета? \nБОЙКО БОРИСОВ: \nАз им давам препоръка, че това ще успокои нещата. В \nпротивен случай ние така или иначе по позицията сме поели да \nзастанем до виновните за състоянието на държавата в тази една \nгодина - всички тук и ние. Застанали сме поради тази причина. И \nте какво искат - да излезем и да кажем, че подпираме със законови \nи всякакви каквито искате мерки държавни пари да се налеят в \nбанките, за да ги спасим на практика, и все едно нищо друго не се \nе случило. \nНИКОЛАЙ БАРЕКОВ: \nТова, което г-н Президентът каза, подкрепяте ли го? \nБОЙКО БОРИСОВ: \nАз го подкрепям. \nНИКОЛАЙ БАРЕКОВ: \nВие обърнахте ли внимание какво каза Орешарски преди \nмалко? Ако той излезе и каже истината за банковия надзор и каже, \nпримерно, че КТБ е източена последните няколко години и някой \nне си е свършил работата, приключва всичко. Затова наистина \nдайте да намерим някакъв компромис. Това, което президентът \nказа, е абсолютно разумно, че 4 партии са \"за\", както виждам, една  \n88 \nе против. Ако трябва да се каже, че БСП не са съгласни с факта, че \nтрябва да си подадат оставката..., защото то е ясно, Орешарски \nслед 20 дена си отива. Ето, хората знаят какъв е хоризонтът. \nКРАСИМИР КАРАКАЧАНОВ: \nАко може, г-н Президент. Аз мисля, че ако така продължи \nразговорът, ще развалим първата част от консенсуса, който \nпостигнахме. Не виждам нищо нередно в това, което президентът \nпредложи, тъй като на практика, нека да бъдем честни, при \nобявена вече дата 5-ти октомври, нямаме нито назад, нито напред. \nСледователно, поне аз така го разбрах, може и да бъркам, затова \nго казвам на глас, за да ме поправите, ако бъркам - това, което \nпредлага г-н Президентът, са всъщност датите, които са според \nконституцията, съобразявайки се с датата 5-ти октомври. Не \nвиждам нищо страшно или обидно. Тук не става въпрос, че някой \nима вина. Аз също смятам, че не е добре след днешното изявление \nда започнем да говорим още след един час. Нека първо да \nуспокоим хората. Че ще си дерем кожите по време на изборната \nкампания, спор няма, повярвайте ми. \nБОЙКО БОРИСОВ: \nПоне Орешарски да излезе и да каже: на 21-ви си депозирам \nоставката. \nРОСЕН ПЛЕВНЕЛИЕВ: \nВ текста е много ясно написано. \nГ-н Искров, може ли да го изчета още веднъж да чуете \nвнимателно, Вие сте опитен, защото аз вярвам и ще ви върна в \nначалото на разговора. \n(възниква спор, всички говорят едновременно) \nРОСЕН ПЛЕВНЕЛИЕВ:  \n89 \nМоля ви, искам да кажа нещо много важно, моля ви за \nспокойствие. Всичко до момента върви по някакъв нормален и \nджентълменски начин. \nПърво, искам да се обърна към г-н Станишев и към г-н \nСтоилов. Моля ви, чуйте ме: \nНие постигнахме споразумение преди около час време по \nтекст в подкрепа на банковата стабилност в държавата. \nПоследното изречение, по което всички вие се споразумяхте \nи ми казахте \"да\" и аз го изчетох пред вас,и се обръщам специално \nкъм г-н Станишев и г-н Стоилов, защото и те казаха \"да\", пише: \nконсултациите при президента за решаване на политическата \nкриза продължават. \nВсички вие посочихте много ясно и много коректно, че \nдвата въпроса са обвързани, така го мисли и народът. Ако няма \nяснота за избори, ако се отметнем от това, което вече сме казали, \nникаква стабилност, никакво спокойствие, и решението, според \nмен, е елементарно и конституцията ни пази. А това, което вие \nпостигнахте в Народното събрание, е решение и аз ви благодаря. \nАз повтарям вашите думи - изборите ще бъдат на 5-ти \nоктомври. Нали го решихте? Нали го решихте, г-н Стоилов. \nПредседателят Миков дойде при мен да ми каже датата за избори. \nМного Ви моля, така доникъде няма да стигнем и ще съсипем \nвсичко. \nДатата е 5-ти октомври. Конституцията оттам нататък казва \nвсичко останало, а аз декларирам пред вас най-добронамерено в \nт.3, че носейки отговорността за формиране на служебно \nправителство, президентът ще проведе двустранни консултации с \nполитическите партии, представени тук. И на всичкото отгоре \nпредлагам контактна група. Ако не я искате, откажете я, защото г- \nн Станишев казва, че това са някакви допълнителни задачи. ОК, \nзатова предлагам само 1, 2, 3 - дата за избори, дата не-по късно от  \n90 \nоставка, президентът със служебното правителство ще направи \nконсултации, и точка. Това е безспорно. \nКРАСИМИР КАРАКАЧАНОВ: \nГ-н Президент, по тази точка, която току-що обявихте за \nслужебното правителство, това наистина е прерогатив на \nпрезидента, но е редно не само консултации, но и да се търси една \nмаксимална форма на консенсус за състава на служебния кабинет, \nза да има гаранция за едни прозрачни и честни избори. Може би \nне е лошо да се добави. \nРОСЕН ПЛЕВНЕЛИЕВ: \nВижте, оставете го това на мен. Аз си нося отговорността по \nконституция, но съм диалогичен и добронамерен човек. Сега в \nмомента напред с по-важното. Ако няма конкретика, нищо друго \nняма значение, аз съм убеден в това. Хората го чакат, а вие го \nпостигнахте вече. Конкретиката е дата 5-ти октомври и \nконституцията важи с пълна сила. А за останалото имате \nвъзможност всяка една политическа партия, в рамките на \nдемократичния ред, да говори каквото смята за необходимо. \nБОЙКО БОРИСОВ: \nГ-н Президент, оценяваме това, което и колегите явно ги \nтормози в БСП. Все пак ще отиваме на избори и всеки ще се \nопитва някак си да се защитава. За да не взривим това, което сме \nказали, да се ограничим, защото те няма да се съгласят, аз ги \nвиждам, и няма смисъл, вече никой не може да ни попречи да \nкажем, че БСП не са били съгласни, но да се ограничим до първия \nвариант, защото ако е вярно, че г-н Орешарски знае нещо, което \nние не знаем, аз настоявах още в началото да знаем Трябва да го \nвикнат г-н Искров и да го разпитат къде са били и т.н. Все пак това \nго казва премиерът. Аз една година се обяснявам за Отряд 28 защо \nе летял до Тракия или обратно, а тук чувам за нещо много \nчудовищно.  \n91 \nМИХАЛИ МИКОВ: \nКое е чудовищно? \nБОЙКО БОРИСОВ: \nАми това да заплашиш банковия надзор, че години наред не \nе работил. \nМИХАИЛ МИКОВ: \nКаза как е работил. \nБОЙКО БОРИСОВ: \nДобре, как е работел? Това са вече опасни теми, а аз все пак \nуважавам г-н Станишев, Местан и теб... \nДобре, казваме за декларацията, дата за избори, и повече не \nсе консултираме. \nРОСЕН ПЛЕВНЕЛИЕВ: \nИмам три конкретни въпроса и да чуя вашето категорично \nмнение. \nПърво, съгласни ли сте датата на извънредните \nпарламентарни избори да бъде 5-ти октомври? - Отговорът е \"да\". \nМИХАИЛ МИКОВ: \nГ-н Кънев, само Вие не бяхте онзи ден. \nРАДАН КЪНЕВ: \nНяма да поставяме въпроса по този начин, защото където не \nсме били, не сме били. Датата на изборите не зависи по никакъв \nначин от извънпарламентарните партии. Г-н Бареков е бил, от \nнего зависи колкото и от вас. \nДатата 5 октомври ние не приемаме, но тя не зависи от нас. \nА документът, в който тази дата се заявява като дата за \nизбори, го приемаме, в случай, че в него има и дата за оставка.  \n92 \nМисля, че бяхме съвсем ясни в предложения от президента \nвариант. \nНИКОЛАЙ БАРЕКОВ: \nМного е добре да има дата за оставка. - това, което \nпрезидентът е направил. Това, г-н Борисов, ще успокои \nобществото и Вас. \nБОЙКО БОРИСОВ: \nГ-н Орешарски да каже: на 21-ви си подавам оставка. \nМИХАИЛ МИКОВ: \nТогава от 21-ви до 5-ти ще Ви питам как ще консумирате \nпроучвателните мандати като политически сили. \nРАДАН КЪНЕВ: \nДосега говорихме, че тази дата е очевидна, а изведнъж се \nоказва, че е проблемна. \nНИКОЛАЙ БАРЕКОВ: \nКакви проучвателни мандати, нали отиваме на избори? \nПодава си оставката, пада Народното събрание, работи една \nседмица в оставка. \nКРАСИМИР КАРАКАЧАНОВ: \nНека да бъдем чисти - ако датата, аз също не съм бил на това \nспоразумение в парламента, е 5 октомври, тогава в това, което \nпредлага г-н Президентът, да се напише: според конституцията \nнай-късно трябва тогава и тогава... - влизаме в положението на \nколегите от правителството да не ги поставяме в ситуацията пък \nи тях да ги... \nСЕРГЕЙ СТАНИШЕВ: \nГ-н Президент, аз не случайно Ви предложих в самото \nначало да разделим двете неща от гледна точка интересите на \nгражданите и на държавата, защото беше ясно от самото начало,  \n93 \nче т.2 ще предизвика разделение в интерпретации, позиции и \nвсичко останало. Сега ходът на разговора показва, че ние можем \nда изхвърлим по същество като ефект първата част заради \nразличията по втората част. Затова аз бих Ви предложил, искам да \nчуя мнението на всички: \nПърво, в изявлението, което бе изчетено, на първо място да \nсе изведе т.5. Говоря като последователност и като аргументация, \nзащото в самото начало стана дума за това, че първо разглеждаме \nтази позиция, търсим съгласие по нея и след това обсъждаме \nдругите неща. \nДругото, което бих приел да бъде включено, ако \nРеформаторския блок е съгласен, да се постигне съгласие по \nдатата на изборите. Преди малко казаха, че не са съгласни. Да \nкажем датата на изборите 5-ти октомври. \nРОСЕН ПЛЕВНЕЛИЕВ: \nВъпрос към Реформаторския блок - 5-ти октомври е \nконсенсусна дата за всички. Вашето мнение какво е по този \nвъпрос? \nРАДАН КЪНЕВ: \nАз казах мнението съвсем ясно - много неподходяща дата. \nНашата цел е да присъстваме тук, а не да разваляме налични \nконсенсуси, които са постигнати и обществото ги знае. Ние не \nтрябва да разколебаваме обществото. \nВ документа трябва да пише: 5-ти октомври, но бихме \nподкрепили такъв документ, само когато има дата за оставка на \nПламен Орешарски като премиер министър. \nРОСЕН ПЛЕВНЕЛИЕВ: \nГ-н Станишев. \nСЕРГЕЙ СТАНИШЕВ:  \n94 \nОсвен това бих предложил т.5 да бъде представена в пълния \nй обем, а Вие сега представяте нещо различно. \nЯНАКИ СТОИЛОВ: \nТ.5 сега е някакво резюме. \nРОСЕН ПЛЕВНЕЛИЕВ: \nИзвинявам се, това е грешка, това е стар вариант. Само да \nобясня - това беше старият вариант, от който тръгнахме. 5 и 6 \nстанаха новата т.1, която визира банковата система. Сега \nпродължаваме с т.2, която би била дата за избори. По нея също \nимаме консенсус. \nСЕРГЕЙ СТАНИШЕВ: \nНие не възразяваме по датата на оставката. Там би могло да \nсе запише, че съобразно конституционните процедури, най- \nранната дата за разпускане на Народното събрание е еди коя си. \nГ-н Президент, защо казвам всичко това - в петък на \nконсултациите прозвучаха теми, обсъждане на това дали в този \nпарламент има ресурс за друго правителство. Би трябвало \nполитическите сили, ако не смятат, че има ресурс за друго \nправителство, да го заявят и от тази гледна точка да се върви \nнапред. Функцията на оставката на правителството е функция на \nтази политическа воля и на уточнената дата за провеждане на \nпредсрочни парламентарни избори. Мисля, че съм ясен в това \nотношение. \nРОСЕН ПЛЕВНЕЛИЕВ: \nТова е нещо, което ние вече сме го дебатирали и постигали \nконсенсус. Тоест, Вие предлагате следното: \nТ.1 - темата банковата стабилност; \nТ.2 - дата за избори;  \n95 \nТ.3 – да бъде теза, която ние винаги сме дебатирали с Вас и \nна Консултативния съвет, в която се обединихме, че в рамките на \n42-то НС не съществува друга възможност за съставяне на \nправителство; \nТ.4 - която Вие предлагате, също консенсусна, е да кажем, \nче според Конституцията, това, което и г-н Каракачанов \nпредложи, с указ на президента, съгласно конституционно \nопределените срокове, ще бъде разпуснато 42-то НС \nИ тук е последният спорен въпрос, но дали е спорен, не \nзнам, е да кажете – ще можем ли да кажем, че най-късната дата за \nподаване на оставка е... \nЯНАКИ СТОИЛОВ: \nНе, трябва да се каже, че е достатъчно оставката на \nправителството да бъде подадена според конституционно \nустановения срок, че следва служебно правителство и т.н. \nСЕРГЕЙ СТАНИШЕВ: \nПри условие, че политическите партии няма да ползват \nсвоите мандати. Аз затова казвам какво е волеизявлението на \nпартията. \nЕКАТЕРИНА ЗАХАРИЕВА: \nСамо да кажа, че консултациите за служебен кабинет с \nполитическите сили може да станат само при подадена оставка. \nЗатова най-късната дата за подаване на оставка, за да може да има \nвреме да се извърши цялата процедура, независимо дали в същия \nден ще бъдат на датите,е поне 2 седмици преди датата на изборите \n- минимум 25 юли. Ние сме го смятали като варианти и като \nсрокове. \nРОСЕН ПЛЕВНЕЛИЕВ: \nТова е логично. Ние казахме в т.1 всичко за банките, т.2 \nдатата за изборите е категорична, в т.3 казахме, че в рамките на  \n96 \n42-то НС е невъзможно да се състави ново правителство, и в т.4 \nще кажем, че следователно оставката на правителството ще бъде \nсъобразена с конкретната дата, с конституционно установените \nсрокове, с оглед на 6 август да заработи служебно правителство \nОставката на правителството ще бъде съобразена с \nконституционно установените срокове така, че България на 6 \nавгуст да има служебно правителство. Това е консенсусно, а то \nняма как да е по-рано, защото датата на изборите е октомври. \nСЕРГЕЙ СТАНИШЕВ: \nГ-н Президент, това, което правите в момента, това го казва \nи за протокола, в т.ч. по първата част мисля, че има съгласие и тя \nсе извежда като т.1. \nПо-нататък би трябвало да следва като т.2 - \nпрепотвърждаване на постигнатото по-рано съгласие за дата на \nпредсрочни избори. Съгласни ли сте с това? Вече с участието на \nРеформаторския блок. \nТрето, оставката на правителството ще бъде съобразена с \nвремевите срокове, с необходимото по конституция време за \nорганизиране на предсрочните избори в съответните срокове. \nПреди това или след това трябва да се подчертаят \nволеизявленията на партиите, представени в парламента, че в \nрамките на този парламент не може да се състави различно \nправителство на базата на постигнатото по-рано съгласие. \nРОСЕН ПЛЕВНЕЛИЕВ: \nНе виждам нищо несериозно в моето усилие да търся \nконсенсус. \nСЕРГЕЙ СТАНИШЕВ: \nНесериозен е начинът на списване на текста. \nРОСЕН ПЛЕВНЕЛИЕВ:  \n97 \nС риск за народа съм готов да загърбя думите, които казахте, \nс уважение към институцията и партията, която представлявате, \nза да продължа да търся консенсус между всички нас в интерес на \nнацията. \nСЕРГЕЙ СТАНИШЕВ: \nОще един момент - аз смятам, че постигнатото на \nпредишния Консултативния съвет съгласие темета за това как се \nгарантират честни и свободни избори не е изчерпана, тя остава \nоткрита. \nРОСЕН ПЛЕВНЕЛИЕВ: \nТова е част от консултациите. \nСЕРГЕЙ СТАНИШЕВ: \nНо тези консултации кога ще продължат, защото там не \nсмятам, че има автоматизъм между посочване на дати и \nгарантиране на честни и свободни избори. Ние сме гледали \nразлични начини на правене на избори в България в последните \nгодини. И от тази гледна точка президентът има своите \nконституционни пълномощия, но това какво да се очаква и какви \nда са задачите на служебното правителство, е също така много \nважен въпрос, както и темите, които би обсъждало Народното \nсъбрание в следващите 2 или 3 седмици, които също са част от \nтова съгласие, което беше постигнато. Така ли е? \nРОСЕН ПЛЕВНЕЛИЕВ: \nПредложих контактна група. Какво е Вашето предложение, \nразлично ли е от това? \nСЕРГЕЙ СТАНИШЕВ: \nМисля, че има нужда от консултации по останалите въпроси. \nРОСЕН ПЛЕВНЕЛИЕВ:  \n98 \nКонсултации по конституция има след като има оставка. \nДотогава предлагам всякакъв формат на работни групи, каквото \nискате. Аз съм \"за\", считайте, че съм \"за\". \nНИКОЛАЙ БАРЕКОВ: \nАз предлагам това, което г-н Станишев казва, не влиза в \nпротиворечие с текста на президента. Да го приемем, ето, направи \nсе дори компромис за датите. Аз съм доволен, че президентът \nвключи консултации с всички политически сили за служебното \nправителство, има го в текста. Ясно е, че той не може по \nконституция да започне консултациите от утре, трябва да е \nподадена оставка и да е минала дори ротацията, така че аз мисля, \nче г-н Станишев е прав, но и президентът е прав. С други думи, да \nприемем текста на президента. \nБОЙКО БОРИСОВ: \nКолеги, моля да сработят мерките до петък. Никакви \nконсултации няма да има после, ако не сработят мерките. Аз \nискам да им помогна с 1-2 оставки и да има отдушник. Това, което \nи г-н Кънев каза: ако премиерът застане на кормилото и на \nФинансовото министерство, за да прави преговорите, това не \nзначи, че е приел вина, значи, че още по-сериозно гледа на кризата \nи още по-сигурно би трябвало да управлява. \nРОСЕН ПЛЕВНЕЛИЕВ: \nБлагодаря на всички. Предлагам 5-минутна пауза. Ще \nформулираме точно това, което до момента постигнахме като \nсъгласие, и след това ще раздадем текстовете. Ще ги изчетем още \nведнъж. \n (след почивката) \nПОЗИЦИЯ \n99 \nПолитическите партии и институциите, участващи в \nконсултациите при държавния глава, се обединиха около \nследното: \n1.Политическите партии и институциите, участващи в \nднешните консултации, декларират своята решителност и \nготовност за осигуряване на необходимия ресурс и осъществяване \nна всички необходими мерки за гарантиране на банковата \nстабилност в страната. Парите на гражданите и фирмите, вложени \nв банковите институции в България, са сигурни и гарантирани. \nБанките ще продължат да работят в нормален режим. България е \nчлен на Европейския съюз, Валутният борд е непоклатим и ще \nбъде запазен до влизането на България в еврозоната. 1.95.583 \nбългарски лева са и ще бъдат равни на 1 евро, докато сменим \nбългарския лев с еврото. Разполагаме с достатъчно резерви, \nсредства и механизми, за да се справим с всички опити за \nдестабилизация, като заставаме зад всяка банка, подложена на \nатака. Политически сили, представени в българския и \nЕвропейския парламент поставят обществения интерес и \nфинансовата стабилност, като част от националната сигурност, \nнад политическите различия и обединяват усилията си за \nпостигане на стабилност и доверие в институциите и \nикономиката. Предприемат се всички необходими мерки в \nподкрепа на банковата и финансовата стабилност. В ход са и \nзаконодателни промени в подкрепа на банковата стабилност. \nМеждународните пазари ни вярват, добре е и ние да си вярваме. \nБанковата система в България е стабилна, добре регулирана и \nкапитализирана. Няма основание и няма причини да се поддаваме \nна паника. Банкова криза няма, има криза на доверието и има \nкриминална атака. Те трябва да бъдат преодолени, а виновните - \nпреследвани с цялата строгост на закона. \nПолитическите партии осъждат остро разпространяването на \nслухове и неверни твърдения по отношение на финансови  \n100 \nинституции в България. Очакваме правоохранителните органи да \nдемонстрират решителност и в кратки срокове да покажат \nрезултати. Необходими са спешни действия за откриване и \nнаказване на извършителите и поръчителите на това злонамерено \nдеяние. Призоваваме хората да бъдат спокойни, да не теглят \nизлишно парите си. Но който желае, може да бъде сигурен, че \nбанките разполагат с необходимия ресурс. \n2. Предсрочните парламентарни избори за 43-то Народно \nсъбрание да се проведат на 5-ти октомври 2014 година. \n3. Парламентарно представените сили декларират, че в \nрамките на 42-то Народно събрание е невъзможно съставянето на \nдруго правителство. \n4. Оставката на правителството \"Орешарски\" ще бъде \nсъобразена с необходимото по Конституция време за провеждане \nна консултации и формиране на служебен кабинет. С указ на \nпрезидента, считано от 6-ти август 2014 година, 42-то Народно \nсъбрание ще бъде разпуснато и ще бъде назначено служебно \nправителство. \n5. Съгласно българската Конституция, отговорността за \nформирането на служебно правителство е на президента. Преди \nсформиране на служебното правителство президентът ще проведе \nконсултации с политическите сили, представени в националния и \nв Европейския парламент. \n6. Консултациите между президента, парламента, \nправителството и политическите сили за осигуряване на \r\nкоординация и гарантиране на приемственост и плавен преход към \r\nследващо управление ще продължат. \r\nЯНАКИ СТОИЛОВ: \r\nПо същество нямаме забележки. Само в т.2 да използваме \r\nточния термин \"предсрочните парламентарни избори\". И накрая, \r\nако прецените - \"плавен преход към следващото управление\". \r\n101 \r\nРОСЕН ПЛЕВНЕЛИЕВ: \r\nБлагодаря на всички. Бяхте изключително отговорни, \r\nизключително добронамерени. Мисля, че от името на целия народ \r\nмога да ви благодаря, мога да ви пожелая успех. Всички сте \r\nпоканени долу и след това знаете, че има възможност и пред \r\nмедиите да се говори. \r\nНапомням за последен път, че вашите индивидуални \r\nизказвания след нашето общо изказване трябва да бъдат добре \r\nпремерени и съгласувани вече с общата ни позиция, за да не се \r\nговори излишно. \r\n(18.00 ч.) \r\n \n\t", "date": "09 Юни 2017, 19:10", "title": "Извънредно! Радев спази обещанието си и показа дълго очакваната истина за КТБ! Ето я СТЕНОГРАМАТА"}
{"url": "https://www.blitz.bg/obshtestvo/ninova-razplaka-vsichki-s-tova-koeto-napisa_news520039.html", "text": "\n \"Няма адекватни думи, които да изразят и опишат мъката от загуба на човешки живот. Само мога да кажа на близките на загиналия капитан Георги Анастасов: Скърбим с вас за загубата на един достоен българин, който изпълняваше воинския си дълг\".   \nТова написа във Фейсбук лидерът на БСП Корнелия Нинова по повод   при инцидент по време на тактическо учение с военен вертолет. \nТя заяви, че трябва да бъдат разследвани причините за трагичната катастрофа и държавата да вземе мерки срещу опасността от бъдещи подобни случаи. \n \n", "date": "09 Юни 2017, 20:44", "title": "Нинова разплака всички с това, което написа"}
{"url": "https://www.blitz.bg/obshtestvo/stolitsa/skandal-v-stolichnata-obshchina-mladost_news520043.html", "text": "\n Кметът на „Младост“ Десислава Иванчева прави чистка в районната администрация – за два дни тя е уволнила трима души. Една от тях е конкурентката й от изборите за кмет на столичния район – Людмила Божилова от Реформаторския блок. От 2002 г. до вторник тази седмица тя е ръководила отдел „Образование, здравеопазване и социални дейности“.  \nИванчева я привикала в кабинета си и я освободила с мотива, че не могат да работят заедно, без да дава смислено обяснение защо смята така, сподели Божилова, цитирана от в. „Труд“. От кметството в „Младост“ казаха, че Божилова сама е напуснала, което тя отрече. Тя представи писмено предизвестие за прекратяване на служебното правоотношение, което Иванчева й е връчила в понеделник. \n Заместник-кмета на „Младост“ Никола Вапцаров пък е подал оставка, съобщи самият той. Така подкрепилата Иванчева на изборите за кмет партия „Нормална държава“ остава без представител в общината. „Не съм съгласен с начина, по който се управлява общината, считам че не защитава правилно интересите на гражданите. Не смятам, че административните процеси се осъществяват така както трябва, не се спазват срокове, блокират се преписки, лов на вещици“, мотивира решението си Вапцаров. Заради забавените документи, граждани идвали да търсят правата си с адвокати в общината. \n", "date": "09 Юни 2017, 21:04", "title": "Скандал в столичната община \"Младост\""}
{"url": "https://www.blitz.bg/obshtestvo/prvata-dama-iznenada-vsichki-ss-snimkata-i-priziva-koito-spodeli_news519981.html", "text": "Първата дама на България Десислава Радева отново разтопи социалните мрежи само с един пост. Съпругата на президента поде благотворител призив. В личния си профил във Фейсбук тя сподели снимка, под която пишеше:\n\"Едно прекрасно момиче ме помоли да обявя от нейно име, че ПОДАРЯВА два билета за благотворителния мач на Бербатов на 14 юни. Желанието й е билетите да отидат при татко с дете в неравностойно положение или финансови затруднения. Моля, ако някой се интересува да й пише на лични. Ваня Павлова, супер си\". \n \n \n \nПървата дама сподели публикацията с посланието в личния си профил във Фейсбук по повод предстоящия мач, организиран от Димитър Бербатов. \nБлаготворителната инициатива в страницата на съпругата на българския държавен глава е с призив \"Предай нататък!\". \n \n", "date": "09 Юни 2017, 20:49", "title": "Първата дама изненада всички със СНИМКАТА и призива, които сподели"}
{"url": "https://www.blitz.bg/obshtestvo/kultura/angelkova-obyavi-koya-rodna-zabelezhitelnost-mozhe-da-se-prevrne-v-magnit-za-turistite_news520027.html", "text": "\n Плиска има огромен потенциал да увеличи потокът от туристи, 56 000 посетители и 200 000 лв. приходи за миналата година са добро число, но предвид важността на културно-историческия обект, това число може да е в пъти повече. Това заяви министърът на туризма Николина Ангелкова при посещението си в Плиска, предаде Стандарт. \nПо думите ѝ отпускането на 800 000 лв. за реставрацията на Голямата базилика е изключително важно решение на МС. „Плиска и Голямата базилика са в центъра на нашия маршрут „Столиците и градовете на българските царе и патриарси\", разработен миналата година. Културно-историческият туризъм е този, който ни помага за разширяване на крилата на сезона, Варна е на 100-тина км, ние сме стартирали разговори с големите туроператори и ще продължим в тази посока Плиска като дестинация да заеме основно място в големите пакети, които те организират\", заяви министър Ангелкова. \nТя посочи, че културно-историческият маршрут е в основата на Националната програма за реклама и ще бъде включван много по- активно на централно ниво и на всички борси, в които участва Министерството на туризма. „Така ще подпомогнем усилията на общините в посока привличане на повече туристи и създаване на един затворен бизнес модел, т.е. да се предизвика интересът и за изграждане на места за настаняване и места за хранене, за да може посетителите на археологическия резерват да остават за повече от един ден, в момента основно туристопотокът е еднодневен\", каза още министър Ангелкова. \nТя посочи, че заедно с Министерството на културата се разработват съвместни инициативи, неразделна част от актуализацията на Стратегията за устойчиво развитие на туризма именно в частта културен туризъм, културно-исторически туризъм. „И с фокус върху тези паметници на културата, които могат да бъдат двигателят за икономическия растеж на всеки един регион, Плиска е такъв пример\", каза министър Ангелкова. \n \n", "date": "09 Юни 2017, 21:32", "title": "Ангелкова обяви коя родна забележителност може да се превърне в магнит за туристите"}
{"url": "https://www.blitz.bg/svyat/tusk-pozdravi-mey-no-vednaga-ya-yurna-da_news520040.html", "text": "Председателят на Европейския съвет Доналд Туск поздрави Тереза Мей за резултатите от изборите във Великобритания. Веднага след това той призова Мей да започне възможно най-скоро преговорите за излизането на Великобритания от ЕС.\n\"Сега нашата споделена отговорност и неотложна задача е да започнем провеждането на преговорите за излизането на Великобритания от ЕС в духа на добрите отношения, осигурявайки възможно най-леките последствия за нашите граждани, бизнес и държави след март 2019 г.\", посочи председателят на Европейския съвет. \nДоналд Туск припомни, че според член 50 от Договора за Европейския съюз всяка държава, депозирала молба за оттегляне от Съюза, има срок от 2 години, в които да приключи преговорите по излизането си от Общността. В този контекст Туск добави, че Великобритания няма повече време за губене и преговорите трябва да започнат. \n \n", "date": "09 Юни 2017, 21:36", "title": "Туск поздрави Мей, но веднага я юрна да…"}
{"url": "https://www.blitz.bg/obshtestvo/regioni/khelikopteri-i-spetschasti-gonikha-teroristi-pred-pogledite-na-karakachanov-i-grtskiya-mu-kolega-snimki_news519998.html", "text": "\n Днес около обяд в района на ГКПП – Илинден пред погледите на министрите на отбраната на България и Гърция Красимир Каракачанов и Панос Каменос български и гръцки спецчасти заловиха терористична група. Това беше кулминацията на съвместното двуседмично учение на силите за специални операции на България и Гърция.  \nВ демонстрациите от българска страна участваха два хеликоптера „Кугър“, които инфилтрираха щурмовите групи по способа „бързо въже“, а от гръцка страна четири самолета F-16 осигуряваха въздушното пространство при провеждане на акцията. Двете щурмови групи извършиха претърсване на сградата и заловиха ръководителите на терористичната група, които бяха предадени на представителите на Гранична полиция. \n \n \n „Аз винаги съм смятал, че ние трябва да сме готови, а не да чакаме да се случи нещо. Точно поради тази причина от години настояваме да се изгради оградата по българо-турската граница и тя днес е факт“, каза министър Каракачанов. \n \nТой уточни, че непосредствена заплаха няма. Вие знаете, че когато някой реши да извърши подобно престъпление, той едва ли ще ни се обади по телефона да ни предупреди. Ние трябва да сме готови, да предотвратяваме подобни терористични заплахи и това учение е стъпка в правилната посока за обучението на специалните сили, които са призвани първи да реагират при подобна ситуация“, каза още министърът на отбраната на България и допълни, че само чрез по-големи усилия в обучението на личния състав можем да сме сигурни, че ще бъдат ефикасни, когато се наложи да действат, да защитават живота и здравето на българските граждани, суверенитета и целостта на държавата. На въпрос за проблема с оградата в Турция Каракачанов отговори: „Не знам кой да коментирам? Западните лидери, които хвалят България, затова че сме се справили максимално добре с този проблем или опозицията, която за съжаление и тук по този въпрос търси някакъв политически дивидент. Смятам, че по подобна тема за сигурността на държавата, не трябва да се търси евтин популизъм, да се търси политически дивидент“, завърши Каракачанов. \n На заключителния етап на българо-гръцката съвместна подготовка „Balkan Dagger” присъстваха още началникът на отбраната генерал-лейтенант Андрей Боцев, началникът на Генералния щаб на националната отбрана на Гърция адмирал Евангелос Апостолакис, началникът на Военна академия генерал-майор Груди Ангелов, началникът на Служба „Военна полиция“ бригаден генерал Борислав Сертов, директорът на Гранична полиция - София главен комисар Светлан Кичиков, ветерани от Специалните сили, представители на Гранична полиция и на местните власти. \n \nИзточник и снимки: Монитор\n", "date": "09 Юни 2017, 18:02", "title": "Хеликоптери и спецчасти гониха терористи пред погледите на Каракачанов и гръцкия му колега (СНИМКИ)"}
{"url": "https://www.blitz.bg/obshtestvo/regionalniyat-ministr-za-saniraneto-trudno-e-da-sravnyavame-chushki-s-domati_news519910.html", "text": "Малко трудно е да се сравняват чушки с домати - крилатата мисъл на регионалния министър Николай Нанков бе произнесена от парламентарната трибуна по повод критиките на опозицията за завишените цени на санирането на панелките, предава Канал 3.\nСлед метафората той разясни какво има предвид - на едни блокове се правела само топлоизолация, докато на други куп други дейности, които оскъпявали. Не можело да ги сравняваме с блок, който се укрепва конструктивно, обновяват се стълбищни клетки, сменят се ел.инсталации и се остъкляват балкони. \n  \nНа финала призова соцдепутатите да му подават сигнали за нарушения, когато имат, и ги увери, че документен контрол се осъществявал и от Българската банка за развитие и областните управи.\n", "date": "09 Юни 2017, 12:32", "title": "Регионалният министър за санирането: Трудно е да сравняваме чушки с домати!"}
{"url": "https://www.blitz.bg/obshtestvo/korneliya-ninova-skochi-ostro-na-tsvetanov-i-borisov-razkri-kakv-zaem-e-teglilo-vchera-pravitelstvoto_news519914.html", "text": "Трибуната в парламента отново стана гореща точка. След няколко критики на Цветан Цветанов към БСП, лидерът на левицата Корнелия Нинова скочи остро. \"Декларацията ми е провокирана от г-н Цветанов. Налагате странен стил в този парламент. Всяко свое изказване разделяте на две. В първата част лепите грозни етикети на БСП, а после искате да работим заедно. Поправете това лицемерие\", каза Корнелия Нинова от трибуната на Народното събрание.\n\"Спрете да лъжете българския народ, че когато социалистите управляват, държавата фалира. Извадете си данните от онези години и ви желая да ги настигнете\", каза Нинова. \n\"Постоянно повтаряте, че ние правим нещо, което после вие сте били плащали. Борисов не си ги носи от Банкя. Това си го плащат хората - плаща българският народ. Уважаеми граждани, предишния мандат на ГЕРБ ви остави 10 млрд. заем. Започна се отново, да знаете. Вчера правителството реши да вземе още 200 милиона. Не само че им плащате далаверите, но им плащате и дълговете. Вероятно към края на мандата ще дължите 16 млрд. заем, натрупан от правителството на Борисов\", обясни лидерът на БСП. \n \n", "date": "09 Юни 2017, 12:45", "title": "Корнелия Нинова скочи остро на Цветанов и Борисов, разкри какъв заем е теглило вчера правителството"}
{"url": "https://www.blitz.bg/obshtestvo/ne-se-spryakha-kalpakchiev-s-dolna-provokatsiya-sreshchu-izbora-na-nov-vss_news519956.html", "text": "\n Калин Калпакчиев спретна поредна провокация срещу правосъдието, като не за първи път наруши етичните норми за поведение на българските магистрати. Обслужващият интересите на олигархичния кръг “Капитал” във ВСС магистрат се опита да предизвика скандал, като започна да разпространява неподкрепени с факти и доказателства твърдения, че “административни ръководители на съдилища дават листчета, в които са посочени имената на седем кандидати за членове на новия ВСС от квотата на съдиите”. \nКалпакчиев не пожела да разкрие – кои са административните ръководители и за кои съдилища става въпрос. Отказа да назове и имената на седемте съдии, които били посочени в листчетата. Калпакчиев не пожела да обясни и как точно административните ръководители на съдилищата ще контролират гласуването на техните колеги, след като изборите са изцяло анонимни. \nОсвен че окончателно принизява доверието към правосъдната система, поведението на протежето на политизирания Съюз на съдиите в България всъщност не е изненада. То цели изпреварващо дискредитиране на избора на съдиите, който трябва да се проведе следващата събота и неделя. Този уикенд в София обаче съдиите имат Общо събрание, а клеветите на Калпакчиев са поредният нелеп опит за неговия провал. \nАбсурдната провокация, която днес Калпакчиев спретна, идва след неуспешните усилия на олигархичните марионетки да провалят електронното гласуване за нов състав на ВСС. Калпакчиев, както и проваленият инженерингов проект “ДаЙ, България”, неуспешно опитаха да предотвратят електронното гласуване, но получиха “червен картон” от мнозинството от следователите, прокурорите и съдиите, които масово решиха да гласуват през интернет. \nСтраховете на кукловодите на одиозния Калин Калпакчиев са свързани с очакванията – магистратите да бойкотират кандидатите на компрометирания Съюз на съдиите в България и да изберат за следващия ВСС магистрати, които няма да се подчиняват на олигархичен диктат. Очевидно предчувстващи предстоящата загуба, кукловодите на Калпакчиев го принуждават да направи (пред)последен - отчаян и жалък опит за дискредитиране мнението на българските съдии. Очакванията са, че този уикенд и следващата седмица, провокациите на олигархията и техните слуги във ВСС, от “ДаЙ, България”, “Правосъдие за всеки” и медиите-бухалки ще ескалират. \nПо повод поредната провокация на Калпакчиев, във форум на специализиран сайт за юридическа тематика се появи коментар от потребител с ник \"истински съдия\", който препечатваме: \"Г-н Калпакчиев, няма ли да спрете да правите унизителни за българските съдии внушения. Злодеите административни ръководители им тикат листчета в ръцете, а те горките ги вземат, назубрят ги наизуст за да възпроизведат имената другата седмица в бюлетините. За овце ли говорите или какво? Ами ако такава овца е взела безропотно листчето от административния си ръководител, без да му каже какво мисли по въпроса, а го донесла на Вас, значи тази овца чака да и дадете друго листче с правилните имена. Или ще ги прочете в блога Ви?\".\n", "date": "09 Юни 2017, 15:19", "title": "Не се спряха! Калпакчиев с долна провокация срещу избора на нов ВСС"}
{"url": "https://www.blitz.bg/obshtestvo/tsvetanov-otgovori-ostro-na-bsp-zaradi-saniraneto_news519919.html", "text": "Не са малко случаите, когато търсите умишлено провокацията, нашата цел е да свършим работа. Това каза председателят на ПГ на ГЕРБ Цветан Цветанов по време на разискването в Народното събрание по политиката на МРРБ за изпълнението на Националната програма за енергийна ефективност на многофамилни жилищни сгради, предаде агенция „Фокус“.\n„Провеждаме един дебат и има сблъсък на интереси. Най-добрата идея е на тези, които я реализираха и показаха, че могат да го правят, това е ПП ГЕРБ и правителството на Бойко Борисов”, заяви Цветанов. „Чухме едни самопризнания от страна на Левицата, че тази програма е добра и трябва да продължи, че трябва да се завиши контролът”, заяви той и допълни, че може би Левицата визира собствените си кметове, които са имали възможност да се възползват от програмата. „Чухте регионалният министър Николай Нанков за кмет, който е направил саниране без да има строителни книжа. Това, може да правите само вие”, каза още Цветанов. Той благодари и на кметове от БСП, като даде за пример кмета на Левски, Плевенска област. По думите му, когато се говори за пари на българския данъкоплатец, трябва да се казва как се разходват. \n„ГЕРБ започна да реализира програмата за саниране, когато знаехме, че имаме възможност с приходните агенции и по-голямата събираемост. Това даде възможност правителството на Бойко Борисов да стартира тази програма”, добави Цветанов. \n„Ще дам пример – когато БСП управляваше до 2009 г., знаехме, че за 80 мегавата българският данъкоплатец плати 1 млрд лв., какъв е ефектът от този 1 млрд.? От програмата за саниране за зимните месеци ефектът е около 500 мегавата. Това означава, че българският данъкоплатец е получил услуга”, поясни той. По думите му целта им е грижата за хората. \nЦветанов призова да се подкрепя това, което е добро за българските граждани. „В началото си играехте със страховете на хората, когато казвахте че ще им отнемат жилищата”, каза той.  \nЦветан Цветанов даде пример със санирането в Благоевград. „И този път показахте, че не сте подготвени, нямате никаква възможност да дадете смислен отговор. Благодаря на министър Николай Нанков за спокойствието му и начина, по който ви отговаря, не са малко случаите, когато вие търсите умишлено провокацията. Нашата цел е да свършим работа”, поясни Цветанов и уточни, че от ГЕРБ са с протегната ръка. \n", "date": "09 Юни 2017, 13:02", "title": "Цветанов отговори остро на БСП заради санирането"}
{"url": "https://www.blitz.bg/obshtestvo/borisov-razkri-kakvo-se-e-sluchilo-na-sreshchata-s-barzani-koyato-taka-silno-razvlnuva-elena-yoncheva_news519930.html", "text": "Срещата ми с Масуд Барзани беше част от усилията на Иракски Кюрдистан да представи идеята си за провеждане на референдум за независимост на автономния иракски регион. Това заяви премиерът Бойко Борисов по време на петъчния парламентарен контрол в Народното събрание, цитиран от \"Труд\".\n В края на май стана ясно, че министър-председателят е провел среща в президента на автономния регион Масуд Барзани, която не беше официално обявена от Министерския съвет. За нея стана ясно от публикации в кюрдски медии, които я отразиха подробно. \n На въпрос каква позиция е изразила българската страна по отношение на готвения референдум за независимост Борисов каза: „Не сме вземали отношение по темата – той (Барзани – бел.ред.) дойде да я представи и само го изслушахме. По отношение идеята за референдума, ние позиция не сме давали“. \n На въпрос от Елена Йончева защо не е публикувана информация за срещата, Борисов отговори: „Надали е най-доброто да правим посрещане на фронтови армии и да шумим“. \n Нееднократно сме заявявали подкрепата си за правителството на Ирак. Отношенията между Багдад и Ербил са вътрешноиракски работи, каза още премиерът. \n „Ангажимент за подкрепа не сме изразявали по никакъв начин, нашата официална позиция е за единен Ирак“, увери Бойко Борисов. \n", "date": "09 Юни 2017, 13:34", "title": "Борисов разкри какво се е случило на срещата с Барзани, която така силно развълнува Елена Йончева"}
{"url": "https://www.blitz.bg/obshtestvo/ekskluzivno-i-samo-v-blits-svetnikt-na-prezidenta-plamen-uzunov-razkri-istinata-za-snimkite-na-koito-e-s-khitleristki-mustachki_news519935.html", "text": "\"Господари на ефира\" показаха снимки на Пламен Узунов (бивш служебен министър на МВР, сега съветник на президента Румен Радев) с типичните хитлеристки мустачки и вдигнал ръка за поздрав \"Хайл Хитлер\". Фотосите са били изпратени на редакционната поща на тв предаването. На една от тях нацисткият поздрав е заменен от знака за хеви метъл. Няма никакви подробности кога и при какви обстоятелства се развива случката.\nПламен Узунов обясни първо пред БЛИЦ историята с тези снимки.  \n\"Снимките са от семейно тържество от посрещането на 2004 година. Стари са и са правени на маскараден купон във вила край Пловдив, на който всички ние с компанията ми бяхме облечени по различен начин. Фотосите не са публикувани във фейсбука ми, те са разпространени от човек, който е бил на увеселението.\" \nТова коментира ексклузивно пред БЛИЦ бившият вътрешен министър от служебното правителство и настоящ съветник на президента Пламен Узунов. Той добави, че няма от какво да се притеснява, снимките не символизират нищо и са посветени на забава, според която всички участници в тържеството са облечени като различни исторически личности. \nПо информация на БЛИЦ президентът е запознат със станалото. Узунов все още обмисля дали да съди разпространителя на снимките.  Кристина ИВАНОВА, БЛИЦ \nЗам.-министърът на регионалното развитие Павел Тенев подаде оставка, след като бе публикувана негова снимка с нацистки поздрав с изпъната ръка край восъчни фигури на нацисти в музея \"Гревен\" в Париж. Тогава той каза, че се е шегувал. \n \n", "date": "09 Юни 2017, 14:35", "title": "Ексклузивно и само в БЛИЦ: Съветникът на президента Пламен Узунов разкри истината за СНИМКИТЕ, на които е с хитлеристки мустачки"}
{"url": "https://www.blitz.bg/obshtestvo/kutev-se-opita-da-zakhape-borisov-za-kadrovite-naznacheniya-eto-kakvo-mu-obyasni-premiert_news519920.html", "text": "\"Ще се опитам по-човешки да обясня. В ситуацията след изборите имаше един вариант да съставим правителство и това беше само с нашите партньори Патриотите. Десетина дни писахме програма и разглеждахме как да съставим така правителството, че всяка партия да носи политическата си отговорност и да работи в синхрон, а това е изключително трудно\", заяви министър-председателят Бойко Борисов от трибуната на НС в отговор на въпрос на Антон Кутев за кадровите назначения.\n\"Колкото по-малко се обиждате и повече се опитвате да работим в следващата година, ще е полезно за правителството и парламента. Всяка една от партиите представи министрите, някои кандидатури не бяха приети и търсихме други. Изобщо не сме се старали по квоти и проценти да ги пресмятаме\", обясни още Борисов. \n\"Валери Симеонов дойде с колегите си и каза, че са плътно зад нас и за заместник-министрите. Имаме добър синхрон и напасваме работата на правителството. Дано успеем да убедим хората, че няма от какво да се притесняват\", допълни той. \n\"За мен въпросът в този случай е, че в последно време всеки може да е министър. Имам въпрос, който касае Валери Симеонов. Когато го правите председател на важен съюз, има цел да не бъдат допускани конфликти и насаждана омраза. Тук стоят идеите за циганите, както той ги нарича, майките, децата. Как с назначението на този човек постигате целите си? Вчера сте направили едно назначение в Министерски съвет за г-жа Илияна Иванова, като срокът тук е до 2018 година, а вие го правите сега. Какво е условието, че правите назначението година и половина по-рано? Да не би да слизате от власт?\", попита остро Кутев от БСП.  \n\"Няма да ме провокирате с този въпрос. Г-жа Иванова е сред най-уважаваните ни хора в Брюксел. Това е изискване, което ние сме изпълнили. По каква работа вие година и половина преди да се заговори за ООН предложихте г-жа Ирина Бокова? Аз мисля, че този път с Радев дадохме един добър тон. Помните в мандата, в който си отивахме ние не предложихме главнокомандващ, не предложихме и еврокомисар. Радев ни върна жеста, назначи щаба си и остави назначението в МВР на правителството. Принуждавате да се върна към минало, което не искам да правя. Ние подкрепихме г-жа Бокова, когато отиваше в ЮНЕСКО\", припомни Борисов.  \nИлияна Иванова също е добър специалист. Имаме много добри българи и българки, които ни представляват. Ще ми се да не потвърждаваме поговорката за българския казан, в който сами се дърпаме. С най-добри чувства казвам, че Георг Георгиев е млад кадър на ГЕРБ, който се е затвърдил в партията. Не знам дали някога сме пращали наш човек във Външно министерство или като посланик. Вие винаги сте давали за пример, когато сте издигали млади хора за респективни постове. Когато определяхме комисията, Валери Симеонов пое ангажимент да се справи с тази задача и аз му вярвам\", допълни премиерът.\n", "date": "09 Юни 2017, 12:59", "title": "Кутев се опита да захапе Борисов за кадровите назначения, ето какво му обясни премиерът"}
{"url": "https://www.blitz.bg/politika/ekskluzivna-snimka-pokaza-kakvo-e-napravil-lichno-borisov-s-padnaliya-khelikopter-panter_news519985.html", "text": "\n Кораб „Протео“ – спасителен кораб за подводници и 100-тонен плаващ кран отиват в района, където е паднал . „От летателната машина няма да става нищо“, коментират експерти, цитирани от „Петел. \n \n \nСнимка: Петел \nМеждувременно стана ясно, че хеликоптерът е закупен за 20 милиона евро без боеприпасите и логистичното обслужване. \nЛично премиерът Бойко Борисов пристигна във Варна през 2011 година за приемането му. \nТой го почука за късмет навремето. \nНе е ясно дали хеликоптерът е застрахован.  \nПрипомняме, че  . \n \n", "date": "09 Юни 2017, 16:20", "title": "Ексклузивна СНИМКА показа какво е направил лично Борисов с падналия хеликоптер \"Пантер\""}
{"url": "https://www.blitz.bg/politika/vdignakha-mernika-na-simeonov-toy-obache-ne-se-dade-lesno_news519983.html", "text": "\n ДПС поиска оставката на вицепремиера Валери Симеонов, задето искал да ограничава етническата раждамеост. Джейхан Ибрямов от движението му напомни изказване от предаване преди време, в което се обявявал да се слагат спирали за предпазване от бременност при ромите. \n  \nСимеонов отрече и заяви от трибуната на НС, че никога не бил искал да ограничава раждаемостта, а се е обявявал единствено срещу безотговорното раждане. \n  \n\"Това е изопачаване, моето изказване беше във връзка свободата на избор на жената и недопускане използването й като обект на сексуален нагон без право на избор\", заяви вицепремиерът, който оглави и етническия съвет към Министерския съвет. Той описа още съдбата на родените в гетата деца като \"в романи на Чарлз Дикенс\", \"лишени от родителски ласки, храна, дрехи, обувки, имунизация, здравеопазване\", контрира лидерът на НФСБ. \n  \nСимеонов се отметна още от скандалните си изказвания, като за ромките, които имали \"нагон на улични кучки\", както му напомни депутатът от ДПС, както и че децата им ядели с прасетата. Патриотът опонира, че думите му били извадени от контекста. После в кулоарите се възмути, че Съветът по етническите и демографските въпроси се е събирал само два пъти на заседание, а той щял да промени това. По думите му трябвало да има правила и представителност на членуващите организации в съвета. Нямало как този орган да работи ефективно, защото в него членували над 60 организации, което блокирало дейността. \n \n", "date": "09 Юни 2017, 16:35", "title": "Вдигнаха мерника на Симеонов - той обаче не се даде лесно!"}
{"url": "https://www.blitz.bg/obshtestvo/karakachanov-s-ekskluziven-komentar-za-tragediyata-v-cherno-more-ministrt-pusna-srtserazdiratelen-post-snimka_news520000.html", "text": "\n Министърът на отбраната Красимир Каракачанов съобщи в личния си профил във \"Фейсбук\" ексклузивни подробности около инцидента с падналия хеликоптер \"Пантер\". По неофициална информация вертолетът се е ударил в пилона за българския флаг на фрегатата. При кошмарния инцидент  , а по-късно стана ясно, че  . \n„Искрени съболезнования към семейството и близките на капитан Георги Анастасов. Бог да го прости! \nСкорошно възстановяване на кап. Павел Симеонов и кап. Анатоли Апостолов. \nТримата военнослужещи пострадаха днес по време на тактическото учение „Черно море – 2017 г.”  \nПредприети са незабавни спасителни действия, при които членовете на екипажа са извадени от водата и са транспортирани на борда на намиращите се в близост военен катер и фрегата. Транспортирани са до Военната болница във Варна.  \nКато министър на отбраната заявявам категорично, че случаят ще бъде разследван и резултатите ще бъдат публично оповестени.  и на място да се запознаят със случая и със състоянието на пострадалите български военни“. \n \n \nПрипомняме, че се появи  , а малко по-рано стана ясно, че  .  \n", "date": "09 Юни 2017, 17:37", "title": "Каракачанов с ексклузивен коментар за трагедията в Черно море! Министърът пусна сърцераздирателен пост (СНИМКА)"}
{"url": "https://www.blitz.bg/politika/eto-kakvo-shche-napravi-radev-sled-minuti_news520005.html", "text": "\n Президентът Румен Радев няма да отмени интервюто си за bTV, въпреки че днес  . \n Разговорът с Радев бе анонсиран предварително и имаше хипотеза, че главнокомандващият няма да излезе пред камерите часове след инцидента. Водещият Антон Хекимян вече се щракна в президенството и по този начин демонстрира, че няма промяна в предварителния сценарий. \n Състоянието на капитан Георги Анастасов беше най-тежко. Той беше едва на 38 г. \n Колегите му капитан Павел Симеонов и капитан Анатоли Апостолов са във Военната болница във Варна, като състоянието им е стабилно. \n Причината за тежкия инцидент все още се изяснява. \n Падналият в морето хеликоптер \"Пантер\" е от състава на Военноморските сили и е изпълнявал задачи по учението \"Черно море - 2017\". \n", "date": "09 Юни 2017, 17:49", "title": "Ето какво ще направи Радев след минути"}
{"url": "https://www.blitz.bg/politika/skandalt-mezhdu-yoncheva-i-simeonov-nabira-sila-sled-tova-koeto-napravi-zhurnalistkata-zaedno-s-bsp_news519969.html", "text": "Народни представители от „БСП за България” внесоха сигнал в прокуратурата и ДАНС за нарушения при строителството на оградата по границата, съобщават от Пресцентъра на БСП.\n„Внасяме сигнал в прокуратурата и ДАНС за сериозни нарушения, свързани с проектирането, изграждането на инженерно-възпрепятстващото съоръжение по българо-турската граница.  \nЩе предоставим факти за сериозни нарушения, които доказват, че има разминаване между проектираното и построеното”. Това заяви народният представител от „БСП за България” Елена Йончева при внасянето в прокуратурата на сигнала.  \n„Всеки може да се запознае с доклада на Главния инспекторат, в който се съдържат нарушенията”, обясни още Елена Йончева. \nНа въпрос как ще коментира казаното от Валери Симеонов, че като се коментира кои камери работят и кои не, на практика се увеличава мигрантският поток, защото се назовават уязвимите места, Йончева обясни, че за тези места се говори отдавна, още от миналия парламент.  \n„Говори се и по медиите, но не се взимат абсолютно никакви мерки от компетентните органи”, каза тя и обясни, че въпросните камери не са работили повече от 2 години и половина.  \n„Крайно време е да се вземат сериозни мерки”, призова тя. \n", "date": "09 Юни 2017, 15:55", "title": "Скандалът между Йончева и Симеонов набира сила след това, което направи журналистката заедно с БСП"}
{"url": "https://www.blitz.bg/svyat/mey-se-vidya-s-kralitsata-i-obyavi-kakvo-shche-se-sluchi-v-nay-skoro-vreme-na-ostrova_news519972.html", "text": "Тереза Мей ще състави новото правителство на Обединеното кралство, въпреки че водената от нея Консервативна партия изгуби абсолютното мнозинство в парламента след предсрочните избори, предаде AFP.\nТорите обаче получиха подкрепата на северноирландската Демократична юнионистка партия, уточнява Фокус. \n„Току-що се видях с Нейно Величество кралицата и сега ще формирам правителство - правителство, което може да даде сигурност и да води Великобритания напред в този критичен за нашата страна момент\", заяви Мей след  . \n„Ясно е, че само Консервативната партия и Демократичната юнионистка партия имат легитимността да предложат тази сигурност“, подчерта още Мей. \n„Нашите две партии имат стабилни отношения, изградени през годините, което ми дава увереността, че можем да работим заедно в интересите на Обединеното кралство“, допълни още лидерът на торите. \n \n", "date": "09 Юни 2017, 16:06", "title": "Мей се видя с кралицата и обяви какво ще се случи в най-скоро време на Острова"}
{"url": "https://www.blitz.bg/politika/karakachanov-s-izvnredna-zapoved-zaradi-tragediyata-s-padnaliya-khelikopter_news519992.html", "text": "Министърът на отбраната Красимир Каракачанов разпореди на заместник-министъра на отбраната Анатолий Величков и на заместник-началника на отбраната вицеадмирал Емил Ефтимов спешно да отпътуват за Варна. Това съобщиха от пресцентъра на министерството.\nТе ще се запознаят на място със здравословното състояние на пострадалите в днешния инцидент военнослужещи.  \nПрипомняме, че .  \nПри инцидента пострадаха тримата членове на екипажа. Командирът на екипажа бе с опасност за живота, като по-късно стана ясно, че  . \nМинути след инцидента стана ясно какво е  , с малко след трагичната новина за смъртта на капитана се появи и  . \n \n", "date": "09 Юни 2017, 17:07", "title": "Каракачанов с извънредна заповед заради трагедията с падналия хеликоптер"}
{"url": "https://www.blitz.bg/politika/gerb-bzna-bsp-ne-kharesvate-programata-za-sanirane-zashchoto-khorata-ya-kharesvat_news519909.html", "text": "ГЕРБ и БСП вкараха панелките в пленарната зала и подеха стария спор - управляващите за това колко е полезна, ефективна и радва хората тази програма за саниране, червените - как не се прави качествено и санирани блокове прокапват.\n \"Енергийната ефективност е бъдещето на света\", заключи по време на разискванията, поискани от БСП, депутатът от ГЕРБ Александър Ненков. Той изреди икономическите ефекти от националната програма, започната от ГЕРБ, която ще продължи и през сегашния им управленски мандат. 319 тона били спестените парникови емисии на година, екологично по-чистата среда, в която живеем, отчете още депутатът. \n Той отхвърли обвинението на БСП, че фирмите били на ГЕРБ. 600 фирми от страната работели по общо 1000 завършени жилищни блока и още толкова, които били в процес на саниране, отчете Ненков. Всичките ли фирми са на ГЕРБ\", попита риторично той. И изказа задоволство, че санирането осигурява заетост на 75 000 души. Пак благодарение на програмата за панелките се покачвали данъците в хазната.  \"Вчера вечерта най-накрая разбрах какъв е бил вашият мотив - ами, колеги, не я харесвате, защото хората я харесват\", захапа Ненков БСП. \nИ показа снимки на саниран блок как зле е изглеждал преди това. От БСП му отвърнаха, че на много места санирането е некачествено, а покривите прокапали. Благоевград е столицата на санирането, констатира Жельо Бойчев и настоя ГЕРБ да не облагодетелстват едни общини за сметка на други при прилагането на програмата. \n \"Санирането облагодетелства не само икономиката и фирмите, но и вас, колеги от ГЕРБ\", атакува младият Явор Божанков от БСП. И цитира медийни публикации за депутат от ГЕРБ, обвързан със саниране за 100 милиона лева през родата - съпруга, майка и баща. \"Какъв сицилиански сценарий, каква фамилна идилия!\",  възкликна соцдепутатът. И заключи, че \"случайно саниране за 100 милиона няма\". \n Делян Добрев пък се припозна, скочи да се защити и уличи в конфликт на интереси и депутат от БСП, който също санирал с фирмата си. \n Георги Гьоков от БСП предложи примирие: \"Ние сме против начина, по който я правите, иначе хората я харесват програмата. Че как няма да я харесват, като е безплатно! Само че я правете качествено\", отвърна той на Ненков. \"Не вкарвайте политически елемент, дайте да я направим съвместно с опозицията да работи нормално, ясно е, че тя ще работи, докато сте на власт\", обобщи депутатът. \n И отвърна на атаката на ГЕРБ, че за разлика от тях, социалистите нищо не направили с инвестиционната си програма за 500 млн. по времето на кабинета \"Орешарски\". Гьоков, който е депутат от Стара Загора, отрече и напомни, че с 4,5 милиона от тези пари е бил направен парк в града.  \"Ако Орешарски отиде в Стара Загора, ще го носят на ръце\",  заключи соцдепутатът. \n До 15 юли да се направи анализ на ефектите, постигнати от програмата за саниране, пък предложи на министъра на регионалното развитие депутатът от ДПС Рамадан Аталай.  Той настоя да се санират вече и еднофамилните жилища, защото не е справедливо санирането да не се отнася до хората в селата. \n", "date": "09 Юни 2017, 12:26", "title": "ГЕРБ бъзна БСП: Не харесвате програмата за саниране, защото хората я харесват"}
{"url": "https://www.blitz.bg/politika/borisov-i-trimata-makedonski-drzhavnitsi-mi-se-obadikha-onazi-noshch-zashchoto-sm-dobr-chovek_news519805.html", "text": "Видяхте когато се случи насилието в Македонския парламент и без никой да ги вика, един след друг се изредиха да ми се обадят и тримата - Зозан Заев и Никола Груевски, и президентът Георге Иванов.\nЗащото са сигурни не само, че съм добър човек, а също така, че много искам Македония да е стабилна държава, нашият съсед да е стабилен, казал българският премиер Бойко Борисов на германския канцлер Ангела Меркел, според скопския \"Вечер\". \nМного искам нашият съсед Република Македония като държава да е стабилна, продължил българският премиер. \n\"За Македония стана въпрос по време на разговора ми с Меркел. Видяхте какво се случи, когато имаше насилие в парламента им, и без никой да ги търси, ми се обедиха и тримата - и Зоран Заев, и Никола Груевски, и президентът Георге Иванов. Защото са убедени не само, че съм добър човек, но и, че много искам Македония като държава да е стабилна,\" цитира отново премиера ни \"Вечер\". \nТой добавил пред германския канцлер, че в региона от една страна е Крим, от друга Турция, която е на практика във военно положение, Гърция се тресе, а в Македония всички виждаме какво става, така че на балканските държави трябва да се помогне. \n\"Важно е за нас, трябва да й се даде шанс на новата власт, и разбира се, да продължим да разговаряме и с Груевски, който е част от семейството на Европейската народна партия. И Македония трябва да измине малко от нашия път,\" казал Борисов, цитиран от \"Вечер\". Превод: БЛИЦ \n \n", "date": "09 Юни 2017, 00:19", "title": "Борисов: И тримата македонски държавници ми се обадиха онази нощ, защото съм добър човек!"}
{"url": "https://www.blitz.bg/ikonomika/sled-grmkiya-skandal-blagoy-ragin-se-obyavi-za-don-kikhot-i-nasmete-viktor-nikolaev_news519850.html", "text": "Оставката му е достойна постъпка. Радвам се, че чу апела ми. Това заяви в \"Здравей, България\" министърът на туризма Николина Ангелкова от \"Златни пясъци\".\n \"Радвам се, че чу апела ми.  Важно е хотелиерската асоциация да представлява интересите на българите. Със сигурност един от основните проблеми, който имаме пред нас е да превърнем страната от държава със среден клас туристи към страна с висок клас туристи\", каза тя. \n\"България има възможности да предлага висок клас туристи, това към момента са около 5-10%. Трябва обаче и да предлагаме високо качество на нашия продукт. Казвам, че най-голямото предизвикателство са точно кадрите в туризма. Работим точно в тази насока\", добави Ангелкова. \n \n \n \nВ ефир се включи директно от Слънчев бряг и бившият шеф на хотелиерите Благой Рагин. \"Ще се извиня на всеки български гражданин, който е пострадал от колеги и гости.  Аз имам към теб, Викторе, един въпрос. Във въпросния ден станах в 6 часа, за да съм ви гост, знаете, че предаването беше на живо и знаете, че това интервю отиде в сайтовете, а вие не ме защитихте.  Колегите ми се накараха, че отидох в телевизията. Вие трябваше да вземете становище\", поде той. \n\"Становище се взима в нашия жив ефир. Това кой какво е публикувал, добавил или махал не е наша отговорност\", отвърна му водещият. \n\"С колегите видяхме как троловете ме атакуваха.  Благодаря на министърката. Тя трябваше по-рано да ме подсети да си подам оставката. Напрежението падна. От година се моля да ме освободят, защото ми се казва, че не съм удобен на няколко хора.  Тогава исках да се махна, но те не ми дадоха. Преди седмица пак исках да си подам оставката, но пак не стана. Станах много голям специалист по черен пиар и тролове и хейтъри.  Мога да пиша книга. Мога да предпазвам колегите, ако попаднат в моята ситуация.  Това е на шега\", каза Рагин. \"Усещам, че казвате, че казаното от вас е интерпретирано по неправилен начин. Не знам защо си мислите, че ние трябва да ви защитаваме.  Вие сте го казали. Щом искате защита, винаги ще ви дадем трибуна да го направите. Хайде разяснете още веднъж това, което е вашето мнение и становище\", каза Николаев. \n\"Имаше три въпроса, които в сайтовете се разместиха. Ставаше въпрос когато ме запитахте за тозжи шведски гражданин. Аз казах, че всеки гражданин, който наруши закона, да си понесе последствията най-сурово, но после добавих, че трябва да се отнасяме добре към обикновените шведи. По сайтовете казват, че ние трябва да се усмихваме, докато те ни ритат. Все пак благодаря, че мога вече да се оттегля заради вас.  От тук насетне аз съм един Дон Кихот и ще помагам само\" , добави той. \n\"За миналата година имаме около 38 500 шведски туристи, които са посетили страната. Те са около топ 20-25. Към момента те бележат ръст с 16-18%, но това няма значение. Независимо от къде са туристите, като са в нашата държава, те са длъжни да спазват законите ни и ние няма да отстъпим от това. Всеки е длъжен да уважава страната ни\", каза Ангелкова. \nВеселин Налбантов, главен секретар на Българска хотелиерска и ресторантьорска организация (БХРА) също пожела да се включи в ефир. \"Тези случаи ще продължат и ще има такива. Не прибегнах до правосъдието, а превъзпитах въпросния човек, който бе нападнал моя служителка.  Искам да каже, че господин Рагин е в колективен орган. Ние го знаем като Майка Тереза.   Няма да му позволим да се оттегли. Слънчев бряг няма ръководство и е оставен на самотек. Сградата на министерството на вътрешните работи е един куп тор.  Стига сме слугували на разни представители на чужди страни\", каза той.  \n \n \n", "date": "09 Юни 2017, 08:35", "title": "След гръмкия скандал: Благой Рагин се обяви за Дон Кихот и насмете Виктор Николаев!"}
{"url": "https://www.blitz.bg/politika/borisov-i-negovi-ministri-na-razpit-v-parlamenta_news519837.html", "text": "По време на парламентарния контрол днес ще се проведат две разисквания - едното е за стратегията за развитие на лечебните заведения за болнична помощ у нас, а другото за политиката по отношение на санирането.\nВ парламентарния контрол участие ще вземе премиерът Бойко Борисов. \nТой ще отговаря на депутатско питане за кадровата политика на правителството. В контрола участие ще вземат и министри от кабинета.\n", "date": "09 Юни 2017, 07:22", "title": "Борисов и негови министри на разпит в парламента!"}
{"url": "https://www.blitz.bg/obshtestvo/rumen-petkov-raznishchi-skandala-s-ogradata-po-granitsata_news519845.html", "text": "\"Най-малко Елена Йончева застрашава националната сигурност. За да се вземе решение, че оградата трябва да бъде двуредова, значи се има нещо предвид. Очевидната приемственост меко казано скандализира тук. Има хора, които са променили оградата, цените, промяна в обществената поръчка\", обяснява Румен Петков в студиото на \"Тази сутрин\" по bTV.\n\"Нека бъде обсъдено публично. С националната сигурност икономии и мизерности не трябва да се допускат. След като е било сметнато, че е по-добре да бъде двуредова, значи е доказано, че е по-сигурна тази ограда и не трябва да се променя това. Нека се извадят обществените поръчки и да се видят параметрите\", допълни Петков. \n\"Това, което прозвуча от консултативния съвет на НС, вътрешния министър вече е заложник. Министърът на финансите каза, че няма начин да се вдигнат заплатите в МВР в момента. Сега всички служители, които са излъгани, ще излязат\", твърди той. \n\"Най-ясен и предсказуем ми се струва министърът на финансите, той е искрен. Кой ли не обеща да вдигне заплатите? Цецо ли не обеща? Краси ли не обеща? Но момчетата ще си останат на сухо, с празни хладилници и без джобни за децата си\", каза в заключение екс депутатът.\n", "date": "09 Юни 2017, 08:00", "title": "Румен Петков разнищи скандала с оградата по границата"}
{"url": "https://www.blitz.bg/politika/strashen-skandal-mezhdu-elena-yoncheva-i-valeri-simeonov-patriott-ya-obvini-v-natsionalno-predatelstvo-tya-go-zatapi_news519839.html", "text": "Вече съм внесъл жалба срещу Елена Йончева в съда, има си и изходящ номер. Това заяви в ефира на Нова телевизия съпредседателят на Обединени патриоти Валери Симеонов и лидер на НФСБ.\nПо начало това е инициатива, която е заложена в нашата програма. Това бе нашият приоритет за участието ни в предното правителство. Решението за изграждането на оградата стана стана възможно след промяна в закона за обществените поръчки. След като решението се взе февруари, а изграждането започна юли. Тази ограда е направена за година и 10 месеца. За 2015 година я нямаше предвидена в бюджета и парите се осигуряваха от министър Горанов от излишъците в бюджета. През октомври имаше сериозни недостатъци и недостиг на средства. Тогава намалиха и средствата за оградата. Тогава беше много тежко, защото стотици напираха да влизат в страната. Затова преценихме да я направим на един ред, но по-бързо\", заяви Симеонов. \n\"Предпочетохме бързо едноредово съоръжение, вместо бавно двуредово заради недостига на средства. Ако не го бяхме направили сега щяхме да сме някъде към Лесово, а сега тя е готова. Знам какво правя, аз съм вицепремиер и отговорен политик\", добави той. \n\"Тя премина границата. Тя не може да си прави политическа дъвка с националната сигурност. Информацията, която изнесе г-жа Йончева я има от някъде другаде и аз знам от къде.  Ще се радвам, ако прокуратурата разпита господин Пламен Узунов и го пита защо изнася такава информация. За мен поведението на г-жа Йончева и БСП е национално безотговорно, това е предателство!\", каза Симеонов. \nТой добави, че тя всъщност разкрива от къде до къде е едноредова оградата и, че камерите не работят. \"Тя още във въпроса си разкрива от къде до къде е едноредова оградата. Лъжа е, че става въпрос за далавера и хиперизмама. Четете внимателно какво казва тя.  \n\"Ще го повторя. Оградата е едноредова там, където е проектирана да бъде такава. Губим време. Проблем е да се прикрива истината, но е проблем и да се лъже. Така се насочва мигрантския поток\", каза той. \nЕлена Йончева поиска извънредно включване в ефира заради думите на Симеонов. \n\"Не ползвам президенството за информация, а тази, която е публична. Тази част, която казвам е от доклада на главния инспекторат. Този доклад е на сайта на народното събрание публикуван. Тук няма издаване на държавна тайна, даже няма издаване на никаква тайна. В доклада се казва, че камерите към настоящия момент не са в изправност и не могат да бъдат използвани за охрана на границата. Ако наистина господин Симеонов смята, че трафикантите чакат да научат от екрана на телевизията от къде да прекарат поредната група с мигранти, то значи, че той има сериозен проблем. Симеонов заема важен държавен пост. Вярвам, че той знае, че не може да нарича национален предател депутат или журналист. Не може да каже, че някой е заплаха за националната сигурност, защото насочва вниманието на обществото към проблеми\", каза Йончева. \n\"В част от нещата тя е права. В отношение на констатациите, че част от съоръженията не работят, тя е права. Тя още веднъж разкри къде е този участък, където има проблеми с камерите. Моля ви, оставете ме да говоря, с вас ли преговарям или с нея. Питате дали от телевизията научават от къде да минават. Да и от нея. Те дебнат и научават от всякъде, където могат. Вие във въпроса си още упоменавате имена на пирамиди. От къде вие знаете, че точно между тези пирамиди има проблем. За мен е национално предателство, защото нарушавате държавната сигурност, особено като сте на такъв пост. Като бяхте студиото на Нова тв, показахте много снимки, за да покажете, че оградата е изградена калпаво? Е, тя е направена по времето на Орешарски. Защо се опитвате да покажете калпавата работа на предното управление\", отговори Симеонов. \n\"Аз не съм предоставяла снимки на паднали огради. Предоставяла съм снимки на българската ограда в две студиа, защото вие преди време казахте, че няма никакви факти, че има злоупотреба. Пред вас казах, че има постановление на Министерски съвет, където се казва - съоръжението тип А се изгражда по цялото трасе, освен в труднодостъпните райони\", каза Йончева. \n\"Вие не ме цитирате, това не е вярно! Всяка седмица съм там\", заяви той. \n\"Казвате, че съм предател и опасност. Всъщност съм благодарна, че ви има. Късмет е, че сме член на ЕС, защото след като давате такива епитети на депутати и говорите, че журналистите лъжат, давате повод да ви арестуват за клавети и обеди.\"   \n\"Аз сигурно и в Донбас съм заплаха за националната сигурност. Там бях в такъв списък, но ме извадиха от него\", каза тя. \n\"И сега сте. Сега ще дадете показания и там ще обяснявате от коя до коя пирамида е едноредова\", контрира той и й пожела успех. \n \n", "date": "09 Юни 2017, 08:09", "title": "Страшен скандал между Елена Йончева и Валери Симеонов, патриотът я обвини в национално предателство, тя го затапи!"}
{"url": "https://www.blitz.bg/obshtestvo/stolitsa/obshchinar-ot-bsp-gey-paradt-e-agresivna-demonstratsiya-koyato-drazni_news519851.html", "text": "Прайдът или гей парадът, който организират всяка година в София, е агресивна демонстрация и тя дразни. Това каза общинският съветник от групата на БСП Лява България Николай Николов по време на сесия на Столичния общински съвет. Една от темите, които бяха обсъждани в залата, беше именно предстоящият в събота гей парад в София.\n \"С колегите от групата на БСП Лява България в СОС сме против провеждането на прайда в тази му форма, заяви Николай Николов. - Подобна агресивна показност дразни. Кому е нужно и какво целят тези хора? Тази демонстрация настройва всички останали срещу тях. Да не говорим, че Столична община е принудена да отдели голям ресурс за охрана на този гей парад, който блокира центъра на София за няколко часа. Освен това, на този парад много от \"участниците\" са на възраст между 13 и 15 години, тоест непълнолетни са\". \n Според общинския съветник от групата на социалистите, ако различните наистина търсят вариант да защитят правата си, прайдът не е подходящият начин. \"Тези хора се събират един ден в годината и си правят купон, коментира още той. - Ако искат да се борят за правата си, какво им пречи да го правят във всичките дни от годината. Хомосексуалността в България не е забранена и не се преследва от закона, колкото и да се опитват да се изкарат онеправдани и жертви. Твърдят, че това бил единственият ден в годината, в който могат да се покажат, без да се притесняват. Това изобщо не е вярно. Никой не им пречи да го правят постоянно, стига да не ни го натрапват и да спазват законите в държавата\". \n", "date": "09 Юни 2017, 08:26", "title": "Общинар от БСП: Гей парадът е агресивна демонстрация, която дразни"}
{"url": "https://www.blitz.bg/analizi-i-komentari/evrodeputat-ot-gerb-predreche-losho-bdeshche-za-velikobritaniya-pregovorite-za-brekzit-shche-bdat-blokirani-ako_news519863.html", "text": "Преговорите за Брекзит може да бъдат блокирани, ако във Великобритания не се сформира правителство бързо. Така коментира резултатите от екзитопловете на предсрочния вот във Великобритания Емил Радев, евродепутат от ГЕРБ/ЕНП.\nСпоред него досегашния британски премиер Тереза Мей изглежда не постига целта, с която предизвика предсрочните избори, а именно да получи абсолютно мнозинство и да затвърди позицията си преди Брекзит.  \n„Най-добрият вариант е да има твърдо и прогнозируемо мнозинство, така че да бъде ясно, че водените преговори са легитимни и оттам нататък решенията, които ще се вземат, ще се изпълняват от правителството на Великобритания. Тези преговори са много важни, защото влияят върху европейската икономика и върху икономиката на Великобритания, затова трябва да има последователност. Ние виждаме, че ако сега консерваторите не съставят правителство, има малка вероятност то да се състави от противниците на излизането от ЕС и това може да доведе до втори референдум като евентуален сценарий“, коментира Емил Радев.  \nТой подчерта, че ЕС не е заложник на Великобритания, защото до окончателното излизане на страната от общността има ясни правила, които тя да спазва като член на съюза. Евродепутатът поясни, че няма причини за притеснения от страна на европейските граждани, които работят и учат във Великобритания, защото правата им ще бъдат гарантирани. \n", "date": "09 Юни 2017, 09:15", "title": "Евродепутат от ГЕРБ предрече лошо бъдеще за Великобритания: Преговорите за Брекзит ще бъдат блокирани, ако..."}
{"url": "https://www.blitz.bg/politika/ofitsialno-dimitr-avramov-ostana-bez-imunitet_news519873.html", "text": "\n Депутатът от ДПС Димитър Аврамов сам си даде имунитета. Това съобщи от парламентарната трибуна председателят на Народното събрание Димитър Главчев. \n Искането за снемането на имунитета му бе внесено от прокуратурата във връзка с наказателно производство, което бе внесено от Софийска градска прокуратура в Софийски градски съд преди четири години. Аврамов бе даден на съд тогава заради корупция и по-конкретно - търговия с влияние. Той бе обвинен в това, че през юли 2012 е поискал 60 хил. лв., а е получил 100 хил., за да повлияе върху ръководството на местната служба по земеделие в Монтана. \n Миналото лято СГС оправда Димитър Аврамов, но СГП протестира оправдателната присъда и върна делото за ново разглеждане в съда. Влизането му в парламента обаче възпрепятства разследването, поради което бе поискан депутатският му имунитет. \n", "date": "09 Юни 2017, 09:50", "title": "Официално! Димитър Аврамов остана без имунитет"}
{"url": "https://www.blitz.bg/analizi-i-komentari/prvo-v-blits-nay-novata-statiya-na-kevork-kevorkyan-voyna-s-minaloto_news519797.html", "text": "\n Тия дни написах дописката „Хоризонти пред Миризливеца“ - за перипетиите около „Златният Скункс“. \nИ едва тогава си дадох сметка, че отдавна не съм срещал/чувал думата „хоризонт“. \nСякаш е заточена в някой лагер за неприятни думи. \nЩом сме в НАТО и ЕС – и техният корсет ни пристяга здраво - няма нужда да говорим за хоризонти. \nДори не е прилично да се взираме по-далеч от носа си. \nСвели сме поглед – и вървим нанякъде. \nОтгоре на всичко ни казват, че не е нужно да поглеждаме назад. \nДори е забранено. \n *** \nНовите пунгаши от 27 години воюват с Миналото. \nГледат да го изтърбушат, да го превърнат в някакъв парцал. \nПричините са ясни. \nКолкото и да се стараят обаче въпросните типове, днешният ден очевидно се срамува от Миналото. \nДотам сме я докарали. \nА аз все се питам:  \nДали вече не сме бежанци от собствената си памет?  \nИли по-скоро – в собствената си пустош? \n *** \nПунгашите получиха отпор от най-неочакваното място – от телевизионните реклами. \nВ тях все повече се прокрадва една носталгия по миналото – понеже рекламистите са усетили, какви са нагласите на публиката. \nЗаради това предлагат „супер вкус от онова време“, или покрай популярна марка сладолед рисуват прелестни пасторални картини. \nЗа бирите да не говорим – тяхното качество винаги е гарантирано от щемпела на Миналото.  \nТака рекламите продават – търсейки милост от отминалите времена. \n *** \nИма и изключения, разбира се. \nВсички сте гледали рекламата за „Господин и Госпожа Герасимови“. \nТе били над три десетилетия заедно – и едва напоследък схванали, че днес живеят по-добре. \nПонеже някакъв мобилен оператор им предоставил „четири джи“.  \nСоциалната ни политика е пробита отвсякъде – обаче имаме „четири джи.  \nИ тази реклама е пробита отвсякъде. \n По-долу ви предлагам няколко Кеворкизми за Миналото. \nНе ги четете – ако не искате допълнително да се натъжите. \n *** \nИначе, всичко е наред. \nСега пък върлуват – с думи – за оградата край турската граница: били крали, докато я строили. \nНапълно безсмислено занятие. \nТо е ясно – кой ще строи, без да краде, в страна, в която думата „хоризонт“ е изчезнала. \nОградата е напълно ненужна: тя не спира набезите на подбрани групи нашествениците, между които все има по някой Мини-Бин Ладен. \nИ ще се окаже бутафорна, ако турците подгонят насам някоя многохилядна орда. \nТя е ритуално съоръжение – нищо повече. \nОрдите могат да бъдат спрени само от жива сила, наша – имаме ли я? \n *** \nДа мислим за Оградите, които построихме помежду си, както и между днешната Хавра и Миналото. \n ***  \n Един натрапчив страх у мен: хората, които имат минало, си отиват. Идват напълно анонимни и безлични особи. \n *** \nИнтересният човек е опасен, човекът с истинска биография е нетърпим. Тъпаците смятат, че Миналото е за мъртвите, че не бива да се вглеждаме в него. Забрави го, събери една тлъста храчка и плюй – твоята мама. \n *** \nНовите подлоги са безцеремонни хора. Иронизират непрекъснато Миналото, но нямат нищо против да си откраднат нещо от него. \n *** \nМиналото е изоставен труп, това е. Трябва да свикваме с тази идея. \n *** \nЛипсва уважението към Българската Участ – затова покриват Миналото с планини от боклуци. А без връзка с Миналото нищо не можеш да постигнеш. \n *** \nОт 27 години новите идиоти се натрапват по всякакъв повод - тъй както по начало са изникнали от нищото.  \nТе са ампутирани от най-важното – усета за стойностите на изминалото време. Не искат да имат вземане-даване с него, понеже това ще ги наскърби, ще се видят в действителния си нищожен ръст. \nМалчовците на днешния ни живот. \n *** \nМного ми харесва да мисля за Историята като за най-горния камък, с който завършва един строеж.  \nНо това изглежда все по-невъзможно.  \nПонеже непрекъснато воюваме с миналото си. \n *** \nОнези, които най-много скачат срещу Миналото, знаят отлично - и това не им дава мира - че няма да оставят нищо след себе си.  \nНяма кой да събаря паметниците им. Няма да има такива. \n *** \nМиналото - разръфаните краища на един сън, който току-що е отлетял... \n  \n \n  \n \n", "date": "09 Юни 2017, 09:56", "title": "Първо в БЛИЦ! Най-новата статия на Кеворк Кеворкян: Война с миналото"}
{"url": "https://www.blitz.bg/obshtestvo/manolova-otchete-za-kakvo-nay-chesto-se-zhalvat-khorata-pred-ombudsmana_news519885.html", "text": "Всяка втора препоръка на Омбудсмана е била изпълнена. Това коментира омбудсманът на Република България Мая Манолова, цитирана от \"Фокус\". По думите ѝ най-често срещаните жалби са срещу частните съдебни изпълните и процесуалните възможности за монополните дружества да съдят своите длъжници, като им доизчисляват огромни допълнителни разходи.\n Манолова подчерта, че има 100% ръст на жалбите, благодарение на повишаване на доверието на институцията, което е най-голямата победа. „Най-често срещаните проблеми са продажбата на имоти за жълти стотинки на граждани, започване на производство и дело без гражданина да разбере, натоварване на малък дълг с огромни допълнителни разноски, такси, комисионни и лихви. Запориране на цялото имущество внезапно на един длъжник за дълг от 50 лева, при което се блокира неговото съществуване и му се създават огромни неудобства и финансово натоварване“, каза Мая Манолова. \nТя допълни, че в топ 5 на нарушените права са жалбите на граждани срещу монополни дружества и доставчици на обществени услуги, както и нарушените социални права на гражданите и правата на собственост. \n", "date": "09 Юни 2017, 10:46", "title": "Манолова отчете за какво най-често се жалват хората пред омбудсмана"}
{"url": "https://www.blitz.bg/obshtestvo/karlos-kontrera-pred-blits-izpolzvaneto-na-kukerski-maski-na-gey-parada-v-sofiya-e-nova-provokatsiya-za-omaskaryavane-na-blgarskite-traditsii-i-tsennosti_news519884.html", "text": "Днес в 18 часа започва \"София прайд\" - движение в подкрепа на еднополовите отношения. БЛИЦ се свърза с Карлос Контрера от ВМРО, който обясни очаква ли провокации, даде отговори на някои важни въпроси и зададе други, на които тепърва ще се очаква отговор. Вижте какво каза той пред медията ни:\n - Тази година \"София прайд\" тръгва с мотото \"Да прогоним предразсъдъците, невежеството и злото\" и ще бъде воден от кукери. Г-н Контрера, какво се цели с тази демонстрация според Вас?  \n- Те всяка година гонят предразсъдъците и невежеството. Всяка година обясняват, че те са интелигентните, умните и красивите, а всички останали са прости и други пещерни типове. Този мотив го има още от началото на парада. Това са чисти цинизми, с които се правят на интересни.  \nИзползването на кукерската маска е нов вид провокация. По този начин активират линията по омаскаряване на българските традиции и ценности, защото дори без да сме го видели още, представяйки си го, ще става дума за едно откровено брутална демонстрация. Представете си кукерска маска върху голи мъже и жени, които се кълчат на някаква платформа. Само по себе си това принизява традицията. Вероятно това е част от целта и замисъла на организацията.  - Въпреки че мнозинството в парламента е твърдо против гей парада, общината като че ли не е. Защо?  \n- Аз виждам значителна част от колегите в Столична община и общинския съвет, включително и от страна на ГЕРБ, която е против. Самата община като институция не желае да влиза в този спор и да вземе еднозначно страна и предполагам, че основният фактор е какво ще стане отвън, което не може да бъде мотив, защото вие виждате, че всяка европейска държава води своя всяка национална политика и не се оставя да и се вменяват чужди идеи.  - Вие казахте, че ГЕРБ са против тази организация, както и \"Обединени патриоти\". Каква е позицията на другите партии?  \n- Очевидно е, че този парад не се подкрепя от мнозинството - нито от представителите на ГЕРБ, нито от тези на БСП. Представителите на Реформаторския блок и СДС категорично се разграничават от подкрепата за парада. ДПС са единствените ясни привърженици. \nВчера се направи една доста сериозна институционална провокация, защото г-жа Георгиева заяви, че кметът на Столична община трябвало да подкрепи гей парада, защото така правели кметовете на Берлин и други големи европейски столици, на което представителите на ГЕРБ, БСП и ние реагирахме изключително остро. С това се прави внушение, че Столична община се ангажира лично с организирането на парада. Друг е въпросът, че никой не е попитал кмета за мнение по тази тема. Това си е някакво тяхно вътрешно убеждение. По закон Фандъкова няма никакво задължение да подкрепя каквито и да е било подобни движения и организации.   \nПротестърите развяват някакви декларации от международни гей организации и партиите на европейските либерали. Не малка част от тях са активисти в парада.  - Тази година рекорден брой фирми, бизнеси и производители застават зад \"София прайд\". На какво се дължи тази подкрепа?  \n- С удоволствие ще проследя списъка на тези дружества и аз лично няма да ползвам повече услугите им. Ние, противниците на парада, можем да си направим този социален експеримент и след като те подкрепят подобна антибългарска политика и чужди за българското общество идеи и ценности, то ние ще си направим съответния бойкот като граждани. Колкото до дружествата, крайно време е да спрат да се занимават с политика. Гей парадът е политика. След като са преценили, че ще се занимават с подобни движения, ще си платят сметката.  - Ще посочите ли имената им, когато разберете кои са?  \n- Ще посветим публично и медийно внимание на всеки, който афишира \"София прайд\", за да разберат, че българското общество не може да бъде ползвано за боксова круша. Българското общество все още е силно и консервативно и няма да позволи да бъде провокирано от една шепа хора.  - Имате ли информация как, кого и откъде се финансира \"София прайд\"? \n- Един от основните привърженици на движението е от Български хелзинкски комитет и една от финансовите линии може да се търси там. Забележете, че тези хора никога не са публикували списъци с постъпилите суми, колко са изхарчили и къде, има ли задължения и т.н. Тези, които говорят за прозрачност, го правят само на думи. \nПо-важен въпрос е колко ще струва охраната на този прайд от страна на полицията и защо се допуска това издевателство. По моя информация над 500 души от МВР ще бъдат ангажирани с парада. Защо се допуска тези полицаи да висят по ъглите в централната градска част по 12 и повече часа, вместо да се занимават с рутинната им полицейска дейност? Все още очакваме отговор на тези въпроси. Интервю на Никол ИВАНОВА, БЛИЦ \n", "date": "09 Юни 2017, 11:35", "title": "Карлос Контрера пред БЛИЦ: Използването на кукерски маски на гей парада в София е нова провокация за омаскаряване на българските традиции и ценности"}
{"url": "https://www.blitz.bg/obshtestvo/zdraveopazvane/zdravniyat-ministr-chastnite-bolnitsi-ne-trupat-dlgove-kato-drzhavnite_news519897.html", "text": "Парламентът отхвърли проекторешението на БСП, което искаше здравният министър да представи стратегия за развитието на държавното и общинското здравеопазване във връзка с трудностите, които изпитват общинските и областните болници в страната. Министърът на здравеопазването, бивш шеф на ВМА, пък констатира, че частните болници работят по-добре от държавните и общинските, и не трупали дългове като тях, предава \"Канал3\".\n На финала на разискванията в парламента, поискани от социалистите, здравният министър проф. Николай Петров каза, че проблемите в здравеопазването са от \"тактическо ниво\". \n На всички е ясно, че парите в Здравната каса не са достатъчни, за да задоволят нуждите на 343 болници в страната, констатира министърът и наблегна на необходимостта от обективност, прозрачност и сериозен контрол . \n \"По отношение на мениджмънта на болниците, говорим само за дългове на общински, държавни и университетски, но не и на частни\", отбеляза здравният министър и направи извода, че това показва, че моделът в частните лечебни заведения е добър и ефективен. \n \"Това може да бъде постигнато с контрол и пак контрол, публичност за всеки разходен лев. Ако имаме вашата подкрепа и необходимия минимум от време, ние ще отчетем резултати\", обърна се към депутатите бившият шеф на ВМА. \n Тогава ще може да се отговори защо университетската болница в Стара Загора е на първо място по дългове, защо университетската болница в Пловдив е шампион по задължения и как, по колко и защо е в такава критична ситуация болницата в Ловеч. \"Тогава ще говорим с дати, цифри и имена\", закани се Николай Петров. \n След него мнозинството заедно с ДПС и \"Воля\" отхвърли проекторешението на БСП, което изискваше до 1 септември министърът да представи стратегия за развитие на държавното и общинското здравеопазване и прие със 129 гласа проекта на ГЕРБ, допълнен с предложенията на ДПС. \n В него е записано, че здравният министър ще се отчита два пъти годишно пред ресорната комисия в парламента и до 2 години ще въвеждаме електронно здравеопазване. \n", "date": "09 Юни 2017, 11:37", "title": "Здравният министър: Частните болници не трупат дългове като държавните"}
{"url": "https://www.blitz.bg/politika/ekskluzivno-i-samo-v-blits-blgarskiyat-sd-poseche-izmamnata-skhema-s-uchastieto-na-glorient-i-nikolay-kitov-vzstanovyava-sobstvenostta-na-tekhnomarket-vrkhu-magazina-mu-v-blagoevgrad_news519700.html", "text": "Възелът в спора между най-голямата българска верига за бяла и черна техника „Техномаркет“ и „Глориент“, за собствеността върху 14 магазина, е на път да бъде разсечен от българския съд, в полза на правото и справедливостта.\nС решение от шести юни тази година, окръжният съд в Благоевград приема, че през 2006г. магазинът в Благоевград е прехвърлен на „Глориент“ на занижена цена, както и че липсва всякаква икономическа логика „Техномаркет“ да продаде всичките си магазини без никаква причина, а след това да ги наеме обратно срещу наем, който надвишава в пъти цената по нотариалния акт. Съдът е разгледал подробно измамната схема с участието на „Глориент“, Николай Китов, Христо Кусев и Мина Китова, като категорично е приел, че са нарушени добрите нрави, както и че участниците в далаверата много добре са осъзнавали, че ощетяват „Техномаркет“, прехвърляйки активите му без пари. Като краен резултат, нотариалните актове, с които е прехвърлена собствеността върху магазина и земята под него, са обявени за нищожни. \nПрипомняме, че през 2006г. „Техномаркет“, по разпореждане на Николай Китов и Христо Кусев, първо е прехвърлило магазините си на свързаното с тях дружество „Глориент“, без да получи плащане (само срещу фиктивно създаден дълг), а после за 10 години е харизало под формата на наеми на новия „собственик“, колосалната за родните стандарти сума от 143 милиона лева. След това от „Глориент“ парите са заминали в офшорни дестинации. \nНещо повече, оказа се, че организаторите на схемата дори са съставяли фалшиви договори със Самсунг и Панасоник, в опит да формират нереални задължения, чрез които после да докажат „плащане“ за имотите. \nСъзнавайки порочността на тази схема, и след като през 2016г. „Техномаркет“ разкри измамата и заведе серия дела за да спре източването и да си върне собствеността върху магазините, така наречените „чуждестранни инвеститори“ от „Глориент“, начело с американеца Майкъл Юлер, организираха истински линч на българския съд. С десетки интервюта, поръчкови статии в медиите-бухалки на олигархията „Капитал“, „Медиапул“, „Клуб Зет“, „Фрог нюз“ и „Де факто“, както и чрез пресконференции и писане на сълзливи писма до посолства, се опитаха да въздействат върху вътрешното убеждение на съдиите, заблуждавайки обществеността, че те били „добрите“ и „морални“ собственици и наемодатели, а „Техномаркет“, по неизвестни причини и защото така бил решил новият мажоритарен собственик, не искал да си плаща наема. \nРазбира се, както става обикновено, подобни целенасочени кампании често имат обратния ефект, а истината има свойството да зашлевява през лицето именно организаторите на манипулации.    \nВ решението на съдебния състав, публикувано в сайта на Окръжен съд Благоевград, ясно е посочено, че сделките са извършени при липса на еквивалентност на уговорените между страните престации, а цената по нотариалните актове е чувствително по-ниска от действителната пазарна такава, определена от вещото лице по делото. \nСъдът не е подминал и обстоятелството, че веднага след продажбите „Глориент“ е сключил договор за наем на имотите с продавача „Техномаркет“, който пък сам се е лишил, без видима и обективна причина, от тези свои активи - в което няма никаква икономическа логика, но същевременно безспорно уврежда, и то съществено, „Техномаркет“. Съдебният състав е установил също така, че „Глориент“  наистина не е заплатило цената по договорите за покупко-продажба на имотите, а страните по сделките са свързани лица. \nТака „перфектната“ по думите на организаторите на схемата „инвестиция“, позволила за 10 години да бъдат източени 143 милиона лева от една българска компания, всъщност се оказа, че не е нищо друго, а чиста проба източване на търговското дружество. \nСега това източване вече е потвърдено и от българския съд. \n  \n \n", "date": "09 Юни 2017, 09:30", "title": "Ексклузивно и само в БЛИЦ! Българският съд посече измамната схема с участието на „Глориент“ и Николай Китов! Възстановява собствеността на „Техномаркет“ върху магазина му в Благоевград"}
{"url": "https://www.blitz.bg/ikonomika/finansovoto-ministerstvo-gotvi-vazhni-promeni-za-trgovtsite-na-goriva_news519866.html", "text": "\n Министерството на финансите предлага изменение на Наредбата за регистриране и отчитане на продажби в търговските обекти чрез фискални устройства. Поправката се отнася до търговците на горива, които били засечени да заобикалят на досегашните правила и измами, предаде БГНЕС.  \nОчакванията са от новите правила, приходите в бюджета от ДДС върху продажбите на горива да се увеличат със 117 млн. лв. на година. От Министерство на финансите разкриват схемата, по която са били извършвани измамите. “В хода на извършвани проверки на обекти за продажби на течни горива се установяват извършвани продажби без да се отчитат чрез електронните системи с фискалната памет. \nКонстатирани са множество случаи на прекъсване на връзките/комуникациите между основните елементи на системата, вследствие на което са проточвани и продавани количества горива, които са неотчетени към системата на НАП. Основен мотив за предлаганите изменения и допълнения в проекта на нормативен акт е борба с укриването на приходи от продажби на течни горива в търговските обекти, респективно предотвратяване на злоупотребите с ДДС”, посочват от МФ. \nПредотвратяването на “множеството прекъсвания” на връзките на бензиностанциите към системата на НАП, ще се бори по следния начин: данъчните и експертите на Българския институт по метрология ще изработват схема за всеки отделен търговски обект за продажба на течни горива. \n“Освен това контролните органи ще разполагат по всяко време с информация за цялостната конфигурация на системата, която ще бъде използвана за съпоставяне с реалната обстановка на обекта при осъществяване на последващ контрол. Предвидено е всяка промяна извършвана на схемата в одобрения й вид да подлежи на последващо одобряване. \nЧрез одобряването на схемата се очаква да се ограничат случаите, в които търговците извършват промяна в системата, която води до нерегламентирани продажби на течни горива”, допълват от финансовото ведомство. Извършване на сервизна дейност на фискалните устройства от сервизни техници, които да разполагат с уникален сервизен ключ, издаден от производител/вносител. Мярката е насочена към препятстване на неправомерно въздействие върху системите. \nСъщо така във всеки един момент ще е налице информация относно лицето, което е извършвало сервиз на съответното устройство. Въвеждат се нови специфични изисквания към работата на фискалните устройства, съгласно които при прекъсване на връзката/комуникацията между отделните компоненти работата на системата ще се блокира, т.е. ако връзката на бензиностанцията с НАП бъде прекъсната, тя няма да може да работи. \nПредложеният проект на акт ще доведе до косвено въздействие върху държавния бюджет, изразяващо се в повишаване на постъпленията от данък върху добавената стойност, като в резултат на завишения контрол върху приходите от продажби на течни горива при равни други условия се очаква приблизително 10 % ръст от приходите в бюджета от ДДС върху продажбите на течни горива, което в абсолютен размер е приблизително 117 млн. лв. \nОсвен това ще се ограничи нелоялната конкуренция от недобросъвестни търговци с течни горива, става ясно още от предложената документация. Новите изисквания ще влязат в едногодишен срок от приемането на Наредбата. По предварителни данни разходите възлизат на около 500 лева на търговски обект или 1 750 000 лева при регистрирани към настоящия момент 3500 търговски обекта с фискални устройства. \n \n", "date": "09 Юни 2017, 09:36", "title": "Финансовото министерство готви важни промени за търговците на горива"}
