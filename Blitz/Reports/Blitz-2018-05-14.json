{"url": "https://www.blitz.bg/obshtestvo/stolitsa/ot-pirogov-sobshchikha-kakvo-se-sluchva-s-postradaliya-pri-klaneto-v-stolichen-troley_news600208.html", "text": "В „Пирогов“ оперират младия мъж, който бе наръган в тролей на столичния градски транспорт. Това съобщава „Фокус“, позовавайки се на говорителя на лечебното заведение Мария Пойразова. Припомняме, че младият мъж бе наръган в тролейбус, движещ се по линия номер 7. Сигналът за инцидента е подаден в 18:10 часа.   По първоначална информация вътре възникнало спречкване между 18-годишния младеж и група деца от ромски произход. В скандала се намесил и 33-годишен мъж, който извадил нож и наръгал младежа в гърдите и корема. Тролеят спрял на място, а нападателят бил задържан от полицията.Той е бил във видимо нетрезво състояние.   Приятелката на пострадалия е припаднала при вида му след инцидента. Причина за скандала е, че пътници на тролейбуса са яли семки, плюейки обелки в превозното средство. ", "date": "2018.05.14", "title": "От \"Пирогов\" съобщиха какво се случва с пострадалия при клането в столичен тролей"}
{"url": "https://www.blitz.bg/lyubopitno/vzpitana-kotka-ocharova-sotsialnite-mrezhi-video_news600177.html", "text": "Британски автомобилист случайно засне може би най-възпитаната котка в света, която почуква на входната врата, за да ѝ отворят, пише в. \"Дейли мирър\". Невероятният пример за висш етикет е регистриран в град Бутъл, графство Мърсисайд. В пуснатия в социалните мрежи клип се вижда как рижавият котарак се покатерва по поставената в близост кофа за боклук, протяга се целият и хваща с лапичка чукчето на входната врата, за да го задейства.  След като се изправя на задните си крака и чука с чукчето, косматкото чинно сяда на кофата, докато не му отворят.  Двадесет и шест годишният Дан Ричардсън не могъл да повярва на очите си и заснел със смартфона необичайната сцена.     Клипчето с възпитания котарак е гледано за кратко време от 300 хиляди души. ", "date": "2018.05.14", "title": "Възпитана котка очарова социалните мрежи (ВИДЕО)"}
{"url": "https://www.blitz.bg/svyat/krasivite-uchenichki-natali-i-velina-izcheznakha-misteriozno-v-sashch-roditelite-im-gi-izdirvat-pod-drvo-i-kamk-snimki_news600183.html", "text": "Две българки, ученички в Rolling Meadows High School, са обявени за издирване от полицията в чикагското предградие Арлингтън хайтс. Натали Наскова, на 16 години, и Велина Шентова, на 18 години, са в неизвестност от няколко дни. Последната информация за тях е, че са били на училище, пише bg-voice.com.  \"Моята дъщеря просто не се прибра\", казва Натали Пенчева, майка на Натали. \"Каза ми, че трябва да остане допълнително след училище, но така и не се прибра\", добавя майката. Тя се е чула по телефона с другото момиче в неизвестност Велина във вторник вечерта. \"Аз я молих, ако знае нещо за Натали, да ми каже, но тя заяви, че нищо не знае\". На следващата сутрин и тя изчезва безследно.  Бащата на Велина, Делчо Шинтов, кара камион и не е бил в града по това време, но каза, че се е чул за последно с дъщеря си в сряда сутрин, когато тя му каза, че й е било лошо и че не и се ходи на училище.  \"Аз и казах, че трябва да иде и тя ми каза добре, ще ида. Трябва да вземе изпити преди да си замине за България\" добавя Делчо. \"В много добри отношения сме с дъщеря ми\" добавя той. Също в сряда, в 10:30 преди обед му се обажда бащата на Натали с информация, че Велина не е отишла на училище. \"От тогава и звъня и до сега телефона й е изключен\", казва Делчо Шентов.  Според него и това, което му е казано от разследващите, няколко момичета от училището на българките са казали на полицията, че са видели тийнейджърките на бензиностанцията на Old Wilky и Alngounquin Rd в Арлингтън Хайтс с мъж, видимо по-възрастен от тях, от латино произход. Към момента от полицията не дават никаква информация по разследването и не са пуснали дори съобщение към медиите.  Родителите на двете момиче са силно разтревожени, тъй като с тях няма връзка от няколко дни. \"Телефоните и айпадите им са изключени, няма как да се проследят\" казва майката на Натали.  \"Най-странното е, че уж са били на училище, а никой от техните съученици нищо не знае\", добавя Наталия Пенчева. \"Моля се само да са добре, дано да са някакви детски щуротии. Момичетата са хубави, те мислят още по детски\", са думите на разтревожената майка.  От дома й липсват някои дрехи на дъщеря й, затова и майката се надява това е хлапашка постъпка и двете момичета да се приберат живи и здрави. Липсва и зелената карта на 16 годишната Натали, въпреки, че като юноша властите няма да и разрешат да напусне страната сама. Възможно е момичетата да са решили да избягат, но според майката без пари, не могат да стигнат далеч.  Делчо Шентов казва че не е забелязвал никакъв знак, че дъщеря му Велина планира да бяга или иска да напусне дома си или града. Напротив - \"На 22-ри има билет за България. На 24-ти нейния випуск има бал, купили сме обувки, чанти\", разказва бащата.  Родителите молят ако някой има информация за момичетата незабавно да се обади на Arlington Heights Police Department на 847-368-5300.", "date": "2018.05.14", "title": "Красивите ученички Натали и Велина изчезнаха мистериозно в САЩ, родителите им ги издирват под дърво и камък (СНИМКИ)"}
{"url": "https://www.blitz.bg/svyat/kitaets-obikalya-stranata-tegleyki-priyatelkata-si-s-riksha-prichinata-za-neobiknovenoto-pteshestvie-shche-vi-ostavi-bez-dumi_news600188.html", "text": "Жител на китайската провинция Гансу тегли приятелката си с рикша близо 1 000 км., съобщава South China Morning Post. Преди 41 дни двамата потеглили от северозападната китайска провинция към град Вейхай, разположен на брега на морето. Те вече са пресекли провинция Вейхай и са достигнали град Джънджоу в провинция Хънан. За да стигнат до крайната си цел обаче, трябва да извървят още 1 000 км.  „Моето момиче винаги е искало да види морето. Преди няколко години й дадох дума, че ще я закарам до там с рикша. И сега изпълнявам обещанието си”.  По думите му, любимата му е дала обещание, че ще се омъжи за него, ако действително изпълни думите си.  В голяма част от пътуването им момичето върви до любимия си, но когато се умори, сяда в рикшата. Когато пък китаецът се измори, жената на живота му го сменя и започва да дърпа рикшата. По пътя не спират да се наслаждават на гледката, а когато времето се развали, отсядат в хотел. Превод: БЛИЦ       ", "date": "2018.05.14", "title": "Китаец обикаля страната, теглейки приятелката си с рикша! Причината за необикновеното пътешествие ще ви остави без думи"}
{"url": "https://www.blitz.bg/politika/borisov-nyama-kak-shoforite-da-ostavat-tirovete-bez-nadzor_news600189.html", "text": "Няма как шофьорите да остават тировете и камионите без надзор. Това каза премиерът Бойко Борисов в началото на срещата с представители на транспортния бранш в Министерски съвет и еврокомисаря Виолета Булц, на която бяха обсъдени промените в пакета \"Мобилност\", засягащи условията и работата на превозвачите, съобщава „Фокус“. „Застрахователите това не го приемат. Не знам да има такива охраняеми паркинги. Едно е да отидеш от Белгия до Германия или от Холандия до Франция, друго е да минеш 5000 км в едната и после в другата посока. Така се убива нашия транспортен бранш. Това са десетки хиляди шофьори“, заяви Борисов.  По думите му, накрая ще стане така, че да ги наемат големите компании в Европа и демографски това ще ни създаде проблем, защото всеки ще си вземе семейството там. „Тогава как ще има бързи стъпки да достигнем това, което президентът Макрон иска да се наваксва бързо в другите държави изоставането, което не е по наша вина. Когато Рузвелт и Чърчил са разпределяли света, ние сме се паднали от тази страна. Това, че сме не най-отдалечени от Брюксел, не значи, че трябва да ни бъде наложено толкова тежко наказание. Държа да го обмислим пак и да намерим решение. Обясних позицията си на президента Макрон и се надявам за разбиране“, каза още Бойко Борисов.  \"С екипа на еврокомисар Булц и превозвачи ще изготвим промени в конкретни детайли и текстове по Пакета за мобилност, за да станат приемливи за българските превозвачи\", каза след срещата министърът на транспорта Ивайло Московски. „По време на срещата при премиера Бойко Борисов преминахме през всички теми, които притесняват българските превозвачи, тъй като този сектор осигурява около 17% от БВП. Длъжни сме да реагираме винаги, когато има притеснения от превозвачите във връзка с европейското законодателство. Всички теми, които се засегнаха, трябва да се преработят в детайли като конкретни текстове и тя се съгласи да остави своя екип тук“, каза министър Московски и уточни, че веднага след тази среща продължава работата заедно с екипа на Булц, с администрацията на министерството и с превозвачите, така че в конкретни детайли и текстове да може да се вкарат на работна група текстове, които са приемливи за българския транспортен бранш.  „И да се надяваме да се приемат. На нея също ѝ предстоят срещи с колеги от други държави, които са на по-различно мнение. Надявам се че ще намерим решение, което да бъде балансирано и което да устройва всички. За каквото зависи от нас, гарантирам, че ще бъдат положени максимални усилия“, каза още транспортният министър.   ", "date": "2018.05.14", "title": "Борисов: Няма как шофьорите да остават тировете без надзор"}
{"url": "https://www.blitz.bg/layfstayl/ptuvane/prvo-v-blits-uzhasna-burya-v-germaniya-blgari-ot-dva-grada-v-kapana-na-stikhiyata_news600190.html", "text": "Ужасяваща гръмотевична буря в цяла Германия се разразява в момента, научи БЛИЦ. Стотици полети в страната са забавени, а най-тежко е положението в Мюнхен и Франкфурт. Около 400 българи са в капана в стихията и със сигурност няма да кацнат на време в София.  Полетът от Мюнхен на този етап закъснява с един час, а този от Франкфурт с цели 3 часа.  Стихията е изправила на нокти стотици хора, които са чакали свои близки да се приберат.  От Летище София вече са осигурили необходимата организация по освобождаване на коридори на самолетите, за да кацнат безпроблемно на аерогарата.", "date": "2018.05.14", "title": "Първо в БЛИЦ! Ужасна буря в Германия, българи от два града в капана на стихията"}
{"url": "https://www.blitz.bg/daydzhest/senchesti-cdebni-dela-povdigat-zavesata-pred-boyniya-klyb-na-megabogatashite-v-london_news600195.html", "text": "B cлънчeвaтa пeтъчнa cyтpин в цeнтpaлeн Лoндoн жypнaлиcтитe тъpcят A cpeщy Б - дeлo, ĸoeтo щe ce глeдa в тъpгoвcĸия cъд нa бpитaнcĸaтa cтoлицa. Paзĸpивaнeтo нa дeлoтo би мoглo дa дoвeдe дo ocвeтявaнe нa пoдpoбнocти зa зaвлaдявaщ cлyчaй нa caнĸции, пpeдпoлaгaeмa ĸopyпция и мини, пpoизвeждaщи мeтaл, изпoлзвaн в бaтepиитe нa Теѕlа, пишe Вlооmbеrg, цитиран от Мъни бг. Зa cъжaлeниe, A cpeщy Б e нaчинът, пo ĸoйтo cъдилищaтa пaзят cъдeбнитe cпopoвe в тaйнa, в cлyчaитe ĸoгaтo мoжe дa ce cтигнe дo apбитpaж или имa oпacнocт oт изтичaнe нa тъpгoвcĸи тaйни.  A в пeтъĸ A cpeщy Б e избpoeнo 6 пъти в гpaфиĸa нa зaceдaниятa в Rоllѕ Вuіldіng в Лoндoн, cгpaдa зaĸътaнa зaд дaлeч пo-ĸpacивитe и бoгaтo yĸpaceни Kpaлcĸи cъдилищa. Πpeз пocлeднитe дни тъpгoвcĸият cъд e дoмaĸин нa cъдeбни битĸи, в ĸoитo yчacтвaт pycĸи oлигapcи, мaгнaт в тъpгoвиятa cъc cypoвини, изpaeлcĸи милиapдep и cин нa пpeзидeнт нa Aнгoлa и тo caмo в paмĸитe нa няĸoлĸo дни.  Toвa e пoлeзнo нaпoмнянe, aĸo изoбщo e нyжнo тaĸoвa, чe пoчитaнитe лoндoнcĸи cъдилищa ca мecтaтa, ĸъдeтo нaй-дoбpитe aдвoĸaти зaщитaвaт дeлaтa нa cyпepбoгaтитe. Иpoничнoтo e, чe нищo oт тoвa, зa ĸoeтo ce вoдят дeлaтa, нямa ниĸaĸвa вpъзĸa c Beлиĸoбpитaния.  Toвa, ĸoeтo peпopтepитe нe oтĸpиxa, e тoвa, ĸoeтo peaлнo тъpcexa: юpидичecĸaтa битĸa мeждy тъpгoвeцa нa cypoвини Glеnсоrе и бившия мy пapтньop, изpaeлcĸият милиapдep Дaн Гepтлep.  Битĸa зa 3 милиapдa дoлapa  Glеnсоrе и Гepтлep бяxa cъвмecтни coбcтвeници нa мeдни и ĸoбaлтoви мини в Дeмoĸpaтичнa peпyблиĸa Koнгo, ĸъдeтo Гepтлep e в пpиятeлcĸи oтнoшeния c пpeзидeнтa Джoyзeф Kaбилa.  Πpeз 2016 г. aмepиĸaнcĸитe пpoĸypopи oбявиxa, чe Гepтлep e пoдĸyпил Kaбилa (ĸoeтo и двaмaтa oтpичaт), a минaлaтa гoдинa милиapдepът бe yдapeн oт caнĸциитe нa CAЩ. Дeйcтвиятa нa Baшингтoн oзнaчaвaxa, чe Glеnсоrе нe мoжe дa плaти дължимитe нa Гepтлep финaнcoви cpeдcтвa.  Изpaeлeцът зaпoчнa дeлo зa 3 млpд. дoлapa cpeщy ĸoмпaниятa минaли и нaй-вeчe бъдeщи плaщaния и ycпя дa ocигypи зaмpaзявaнe нa няĸoи oт aĸтивитe нa Glеnсоrе в ДP Koнгo. Toвa cлoжи ĸлючoвaтa минa нa ĸoмпaниятa в oпacнocт и тя бe пpинyдeнa дa зaвeдe дeлo в Лoндoн, зa дa ce пpoтивoпocтaви нa зaпoвeдтa.  Taĸa чe лoндoнcĸитe peпopтepи ce ĸaчиxa дo cъдeбнa зaлa №25 нa тpeтия eтaж. Cлeд ĸaтo нe пoлyчиxa яcни oтгoвopи нa въпpocитe cи, жypнaлиcтитe ce зaпътиxa ĸъм cтaятa, ĸъдeтo пoвeчe oт дyзинa aдвoĸaти в ĸocтюми, бяxa нaтъпĸaни в тяcнa cтaя, a мнoжecтвo любoпитни xopa cтoяxa зaд тяx.  Дpyги дeлa  Ho жypнaлиcтитe бяxa пoпaднaли нa гpeшнoтo изcлyшвaнe. Bмecтo нa пpoцeca нa Glеnсоrе, тe пpиcъcтвaxa нa дeлoтo, зaвeдeнo oт бoгaтaтa нa пeтpoл Aнгoлa cpeщo Жoзe Филoмeнo дyш Caнтyш, cин нa бившия пpeзидeнт нa cтpaнaтa Жозе Едуардо Душ Сантуш, ĸoйтo yпpaвлявaшe cyвepeнния фoнд нa aфpиĸaнcĸaтa дъpжaвa c aĸтиви oт 5 млpд. дoлapa. Aнгoлa гo oбвинявa в измaмa и пpиcвoявaнe нa 500 млн. дoлapa, ĸoитo пpeзидeнтcĸият cин oтpичa.  B пoнeдeлниĸ лoндoнcĸият cъд щe пpиeмe дpyгa мишeнa нa caнĸциитe - pycĸият oлигapx Oлeг Дepипacĸa, пpиближeн нa пpeзидeнтa нa Pycия Bлaдимиp Πyтин.  Дepипacĸa, ĸoйтo cъщo имa пpoблeми c aмepиĸaнcĸитe влacти, ce oпитвa дa cпpe cънapoдниĸa cи Poмaн Aбpaмoвич дa пpoдaдe дeлa cи в cъвмecтнa ĸoмпaния зa ниĸeл нa cъпepниĸa мy Bлaдимиp Πoтaнин, ĸoйтo cъщo e пpиближeн нa Πyтин. Toвa дeлo oбaчe e пyбличнo и нe e cĸpитo зaд инициaли.  Дeлoтo нa Glеnсоrе cpeщy Гepтлep изoбщo нe e билo чacт oт гpaфиĸa нa cъдa, тъй ĸaтo двeтe cтpaни пpeгoвapят, зa дa пocтигнaт извънcъдeбнo cпopaзyмeниe.  B ĸpaйнa cмeтĸa пoняĸoгa cъдът в Лoндoн мoжe дa нe e нaй-дoбpият вapиaнт зa peшaвaнe нa cпopoвe. ", "date": "2018.05.14", "title": "Сенчести cъдeбни дeлa повдигат завесата пред \"Бoйния ĸлyб\" нa мегабогаташите в Лoндoн"}
{"url": "https://www.blitz.bg/svyat/avstraliets-razori-mestnata-lotariyata-s-bozhiyata-pomoshch-za-sedmitsa-udari-dzhakpota-2-pti-no_news600201.html", "text": "Австралиец от предградие на Сидни успя да спечели два пъти от лотарията. Късметлията ударил джакпотите в рамките на седмица, но все още не разполага със средствата за мечтания дом, съобщава Pedestrian. Пожелалият анонимност 40-годишен мъж първоначално спечелили около 1 млн. австралийски долара, няколко дни по-късно ударил още около 1,4 милиона.  Щастливецът е на седмото небе, но признава, че не може да даде съвет на играчите в лотарията, защото смята, че му е помогнал Бог.  Късметлията смята да похарчи печалбата „мъдро”, макар че вече е използвал част от средствата за разкошна нова кола. С останалите пари смята да отиде на почивка в Хавай и да си купи къща в родния Бонди. Тъй като цените на недвижимите имоти в района са много високи, 40-годишният австралиец ще може да си купи само \"кутия от хладилник под моста\". Превод: БЛИЦ    ", "date": "2018.05.14", "title": "Австралиец разори местната лотарията! С Божията помощ, за седмица удари джакпота 2 пъти, но..."}
{"url": "https://www.blitz.bg/svyat/britanski-plastichen-khirurg-skochi-sreshchu-nova-moda-operatsiya-za-da-prilichash-na-filtr-v-snapchat_news600193.html", "text": "Хора прибягват до пластични операции, за да приличат на филтри в Снапчат. По този начин очите им изглеждат по-големи, а устните им: по-плътни. Това състояние се нарича от психолози \"Снапчат Дисморфия\".Класическото проявление на това заболяване се изразява в незадоволеност от външния вид, при което хората се стремят да натрупат колкото се може повече релеф и мускулна маса.   При този вид дисморфия, болните са готови на всичко, за да приличат на любимите си филтри в Снапчат. Някои от най-известните звезди в социалните мрежи, като например представителките на клана Кардашиян-Дженър доста често прибягват до филтри в снимките си.  Доктор Ешо, пластичен хирург и собственик на клиника за пластична хирургия във Великобритания казва пред изданието \"UNILAD\", че все повече негови пациенти искат да им бъдат направени интервенции, наподобяващи снимки в социалните мрежи.  \"Изображенията, минали през филтър са още по-голям повод за притеснение, защото много пациенти вярват, че щом могат да променят лицата си само с един клик, това е толкова лесно и в истинския живот. Това е нереалистично и опасно очакване, което излага пациентите на висок риск и ги поставя в ситуация на постоянна заблуда за това как изглеждат и се възприемат физически.\" Според хирурга все повече мъже започват да искат да се подлагат на подобни интервенции, като някои от хората идват при него с искания за екстремни реконструкции на носа , коригиране на устните и процедури, при които очите да изглеждат по-обли.  Доктор Ешо още признава, че отказва да направи исканите от някои от пациентите му интервенции, именно защото те идват с нереалистични очаквания за това как трябва да изгкеждат и как това ще се случи.  \"Още с раждането, си, сегашното поколение е в социалните мрежи, където самочувствието се гради на броя на последователи, които имаш. А те са показателни за това колко добре изглеждаш\", обяснява хирургът.  Доктор Ешо не само отказва да изпълни някои от исканите от него процедури, но и в момента предприема кампания в родната му Великобритания, да бъде незаконно филъри и ботокс да се поставят на лица под 18 години.", "date": "2018.05.14", "title": "Британски пластичен хирург скочи срещу нова мода: Операция, за да приличаш на филтър в Снапчат"}
{"url": "https://www.blitz.bg/svyat/kradets-napadna-uchenitsi-i-roditelite-im-pred-brazilsko-uchilishche-no-se-sluchi-neshcho-neplanirano-koeto-mu-kostva-zhivota-snimkivideo_news600197.html", "text": "21-годишен мъж от бразилския град Сао Пауло нападна с пистолет деца и родителите им, събрали се в училище по случай Деня на майката. Крадецът обаче не подозирал, че майката на едно от децата работи в полицията и носи в себе си пистолет, пише \"Дейли мейл\". 42-годишната Катя да Силва Састре оказала яростна съпротива.  Тя извадила пистолета си и произвела три изстрела във въоръжения престъпник. Нападателят е откаран в болница, но лекарите не са успели да спасят живота му и той издъхнал още в същия ден.   Губернаторът на Сао Паолу е благодарил на смелата родителка за храбростта й и лично я поздравил по случай Деня на майката с букет цветя. Той отбелязал, че действията й са спасили живота на учениците и техните родители.  Самата Катя има две дъщери, а мъжът й също работи в полицията.        Превод: БЛИЦ       ", "date": "2018.05.14", "title": "Крадец нападна ученици и родителите им пред бразилско училище, но се случи нещо непланирано, което му коства живота (СНИМКИ/ВИДЕО)"}
{"url": "https://www.blitz.bg/layfstayl/za-damite/ne-y-zavizhdayte-kayli-se-pokhvali-che-ne-trenira-khapva-kakvoto-y-e-vkusno-i-izglezhda-taka-snimki_news600163.html", "text": "Кайли Дженър успя да върне формите на сексапилното си тяло само 3 месеца след раждането на малката Сторми, което не бе особено голяма изненада. По-интересното е, че според най-малката сестра от клана Кардашян тя не е положила и грам усилие за целта, а дължи апетитните си извивки единствено на добрите гени наследени от майка ѝ Крис и баща ѝ Брус.„Всъщност изобщо не съм тренирала след раждането. Може би трябва да започна за здраве и тонус. Честно казано дори не се меря на кантара, обожавам тялото си. Обожавам всяка фаза, през която минава. Изненадана съм, колкото всички останали. Все още имам чувството, че съм бременна – ям, каквото си поискам“, сподели в новия брой на Harper's Bazaar 20-годишната брюнетка. Кайли разкри още, че покрай майчинството предпочита да спи, отколкото да тренира. „Нямам никакво време за тренировки, освен ако не ставам в 6 сутринта. И все пак ми се иска да започна да спортувам, тъй като моята приятелка Джордан много ме мотивира“, призна малката Дженър.", "date": "2018.05.14", "title": "Не й завиждайте! Кайли се похвали, че не тренира, хапва каквото й е вкусно и изглежда така! (СНИМКИ)"}
{"url": "https://www.blitz.bg/layfstayl/skorost/volvo-khvrli-vsichki-v-shok-s-priznanieto-si-za-kitayskite-koli_news600141.html", "text": "По-ниското качество на автомобилите, произведени в Китай, е заблуда, твърди старши вицепрезидентът по дизайна на Volvo Робин Пейдж в интервю за австралийското издание GoAuto. Според мениджъра колите, сглобявани в китайски фабрики, са дори по-добри в сравнение с тези от Европа и Съединените щати, пише Факти бг.\"Всички се тревожат за качеството, но то се оказва по-високо от Европа. Основата разлика е в автоматизацията. Използването на човешки труд позволява на китайските фабрики да постигат по-ниски толеранси и да се адаптират по-бързо към промените в производствения процес. Разликите в качеството на продукцията не са големи, но когато се сравняват конкретни параметри, китайците се справят доста добре\", твърди Пейдж. Откакто Geely купи Volvo Cars през 2009 г., шведите започнаха да произвеждат повечето си модели в Китай, откъдето ги изнасят по света. В момента там се сглобява дори флагманът S90. Бъдещата електрическа гама на Volvo също ще се произвежда в Поднебесната.", "date": "2018.05.14", "title": "Volvo хвърли всички в шок с признанието си за китайските коли"}
{"url": "https://www.blitz.bg/layfstayl/publikata-skochi-na-kraka-sofi-marinova-vzrivi-stsenata-na-kato-dve-kapki-voda-s-unikalno-izplnenie-kato-vasko-ketsa-snimki_news600216.html", "text": "Софи Маринова направи уникално изпълнение на сцената на \"Като две капки вода\". Тя се превъплъти в образа на Васил Найденов, изпълнявайки хита му \"Сбогом\". Рачков и Зуека попитаха певицата дали се е представила добре, а отговорът в неин стил не се забави: \"Май като Васил Найденов ме нагодиха най-добре визуално\".   Журито единодушно определи изпълнението й като най-доброто й до момента. ", "date": "2018.05.14", "title": "Публиката скочи на крака! Софи Маринова взриви сцената на \"Като две капки вода\" с уникално изпълнение като Васко Кеца (СНИМКИ)"}
{"url": "https://www.blitz.bg/layfstayl/nyama-da-povyarvate-kakvo-napravikha-rachkov-i-zueka-dinko-nakhlu-na-stsenata-na-kapkite-ss-svinski-opashki-v-rka-i-snimki_news600221.html", "text": "След изпълнението на Боби като Леа Иванова, Рачков и Зуека излязоха на сцената в полицейски униформи и поискаха да арестуват Фънки, защото \"приличал\" на сириец. За подкрепление извикаха не кой да е, а самият ловец на бежанци - Динко. Той излезе на сцената със свински опашки и попита с настроение, кой трябва да улови. Рачков посочи Фънки и обясни, че според него е минал през някоя дупка на оградата.         \"Бая дупка е било това\", изцепи Динко и цялата публика изпадна в бурен смях.   \"През кръста го вържи\", продължи Рачков, а Динко огледа Фънки, отказа се и слезе от сцената. ", "date": "2018.05.14", "title": "Няма да повярвате какво направиха Рачков и Зуека! Динко нахлу на сцената на Капките със свински опашки в ръка и... (СНИМКИ)"}
{"url": "https://www.blitz.bg/intsidenti/stikhii/vulkant-kilauea-izrigna-nasred-zhilishchna-sgrada-seizmolozite-preduprezhdavat-za-neshcho-mnogo-strashno-video_news600128.html", "text": "Хаваите са замрели в очакване на огромен взрив. За голямата опасност предупреждават местните сеизмолози. По техни данни, вулканът Килауеа, който започна да изригва на 3 май, е набрал такава сила, че в най-скоро време може да предизвика експлозия, способна да унищожи всичко в радиус от десетки километра. Броят на вулканичните цепнатини се е увеличил до 17. Последната се е появила на територията на частен дом и през нея излиза гореща лава. В тази връзка властите са започнали нова, трета евакуация. Домовете си вече са напуснали над 2 000 души. Потоците лава са унищожили повече от 35 домове и сгради в региона. Няма жертви в резултат на стихията.     Превод: БЛИЦ       ", "date": "2018.05.14", "title": "Вулканът Килауеа изригна насред жилищна сграда, сеизмолозите предупреждават за нещо много страшно (ВИДЕО)"}
{"url": "https://www.blitz.bg/svyat/zemen-trus-razlyulya-rumniya_news600126.html", "text": "Земетресение разлюля Румъния днес в 11:17 часа. Трусът е с магнитуд 3.4 по скалата на Рихтер.По данни от Европейския сеизмологичен център епицентърът на земетресението е на 143 км северно от столицата на Румъния - Букурещ.   Трусът е с дълбочина 15 км. на 45.57 северна ширина и 26.96 източна дължина, пише Dunavmost.com Няма данни за жертви и разрушения.", "date": "2018.05.14", "title": "Земен трус разлюля Румъния"}
{"url": "https://www.blitz.bg/svyat/al-kayda-prizovava-myusyulmanite-na-dzhikhad_news600008.html", "text": "Лидерът на „Ал Кайда“ Айман ал Зауахири призовава за джихад в навечерието на преместването на американското посолство в Ерусалим, предава AFP, цитирана от \"Фокус\". Зауахири е казал в неделя, че американското решение да премести посолството си в Израел от Тел Авив в Ерусалим е доказателство, че преговорите и успокоението не са помогнали на палестинците и той призова мюсюлманите на джихад срещу САЩ.  В петминутно видео, озаглавено „Тел Авив е също мюсюлманска земя“, египетският лекар и лидер на „Ал Кайда“ нарече палестинските власти „продажници на Палестина“, като призова последователите си да вземат оръжията в ръце. Американският президент „беше пределно ясен и показа истинското лице на съвременния кръстоносен поход, срещу който помага само съпротивата чрез джихад“, продължава той. ", "date": "2018.05.14", "title": "„Ал Кайда“ призовава мюсюлманите на джихад"}
{"url": "https://www.blitz.bg/svyat/suingrite-organizirat-nay-golyamata-orgiya-v-sveta-snimki-18_news600007.html", "text": "Повече от хиляда суингъри имат намерението да отидат в Лас Вегас, за да вземат участие в най-голямата оргия \"в историята на човечеството\", съобщава \"Сън\". Идеята за събитието принадлежи на организацията за \"сексуално свободни хора\" Menage Life. Цената за участие е 148 паунда (около $ 200) за двойка и само 18 паунда (малко над $ 24) за жени. Мъже самостоятелно не се допускат да участват. Участниците могат по желание \"да играят\" само със своите партньори или с други, но това трябва да става по взаимно съгласие.  Отбелязва се, че събитието е планирано за 2 юни. То ще бъде част от четиридневния секс фестивал Sin City 8.  Досегашният рекорд за броя на участниците в суингърска оргия е 500 души (250 двойки). Той е бил поставен в Япония през 2007 година. Превод и редакция: БЛИЦ", "date": "2018.05.14", "title": "Суингърите организират най-голямата оргия в света! (СНИМКИ 18+)"}
{"url": "https://www.blitz.bg/svyat/na-zhivo-zapochna-tseremoniyata-po-otkrivaneto-na-amerikanskoto-posolstvo-v-erusalim_news600154.html", "text": "Церемонията по откриването на американското посолство в Ерусалим започна, докато по същото време Ивицата Газа е сцена на сблъсъци между палестинците, разярени от решението на САЩ и силите за сигурност на Израел, предава AFP. Церемонията по официалното преместване на посолството на САЩ в Израел от Тел Авив в Ерусалим започна с изпълнение на американския химн. След това, посланикът на Съединените американски щати Дейвид Фрийдман даде реч, а гостите на мероприятията избухнаха в бурни овации, когато бе споменато името на американския президент Доналд Тръмп. „Франс прес“ припомня, че по-рано днес в Ивицата Газа избухнаха сблъсъци между палестинците и израелските сили за сигурност, в хода на които загинаха 37 араби, а още стотици бяха ранени.  Десетки хиляди се бяха събрали близо до границата в знак на протест, докато по-малък брой палестинци, хвърлящи камъни, се приближиха до оградата и се опитаха да пробият, а израелските снайперисти бяха разположени от другата страна, пише френската агенция. Заместник-държавният секретар на САЩ Джон Съливан е начело на делегацията от Вашингтон, пристигнала специално за откриването на посолството.  В нея е и дъщерята на Тръмп Иванка и съпруга й Джаред Кушнер – и двамата съветници в Белия Дом, както и министърът на финансите Стивън Мнучин. На церемонията присъстваха около 800 гости. Статутът на Йерусалим е може би най-конфликтният въпрос в израелско-палестинския конфликт, уточнява AFP. Израел смята целия град за своя столица, докато палестинците гледат на Източен Ерусалим като на столица на бъдещата им държава.    ", "date": "2018.05.14", "title": "НА ЖИВО: Започна церемонията по откриването на американското посолство в Ерусалим"}
{"url": "https://www.blitz.bg/layfstayl/mozhe-da-ne-smenyate-beloto-si-tsyala-sedmitsa-i-to-da-e-chisto-eto-kak-snimki_news600063.html", "text": "Еколози създадоха бельо, което може да носите в продължение на седмици, без да се налага да го перете. Уж идеята на кампанията не е да насърчава мързела сред младите, но честно казано, изглежда да е точно така. Всъщност става дума за устойчива мода. Според екологичната компания прането, носенето и изхвърлянето на бельо е истинско разхищение на ресурси.", "date": "2018.05.14", "title": "Може да не сменяте бельото си цяла седмица и то да е чисто, ето как! (СНИМКИ)"}
{"url": "https://www.blitz.bg/layfstayl/nana-predprie-seriozna-krachka-i-vliza-v-bolnitsa-za-super-tezhka-operatsiya-kato-na-andzhelina-dzholi_news599922.html", "text": "Нана Гладуиш доброволно отстранява яйчниците и маточните си тръби. Водещата на предаването „Съдебен спор” призна, че в понеделник й предстои тежката операция. Интервенцията, за която влиза в болница в ранното утро на 14 май, е част от борбата й с рака на гърдата, с който тя бе диагностицирана преди години, пише Уикенд. Анджелина Джоли, която преди няколко години отряза двете си гърди, а след това и яйчниците от притеснение, че може да развие онкологично заболяване, защото в семейството й има и други жени, обременени от коварната болест, стана пример за подражание на дами от цял свят. Бившата жена на Брад Пит стигна до това решение след серия от изследвания на кръвта й, които показали завишени туморни маркери. Допълнително лекарите открили, че е носител на генна мутация BRCA1, което означава, че е предразположена към развитие на рак. От всички органи, символ на женствеността, актрисата запазила единствено матката си…  Операциите на Анджелина Джоли бяха през 2015 г. и от тогава до сега тя не е имала здравословни проблеми. Вдъхновена от смелата й постъпка, Нана се надява чрез поредната хируругическа интервенция да прогони коварният рак веднъж завинаги от тялото си.  Фондацията й „Една от осем” дори отбеляза световния ден за борба с рака на яйчниците в центъра на София на 8 май, а в подкрепа на водещата се появи й сестра й, която също се бори със заболяването. Тя е диагностицирана с онкологично заболяване два месеца след като се разбра, че Нана е болна за втори път. Двете жени заедно са преминали през ада на химиотерапията, но резултатът от лечението е повече от положителен, което предизвиква усмивка по лицата им.  В началото на юли 2017 г. водещата на „Съдебен спор” сподели в ефир:  , сподели през сълзи Нана.   Гладуиш също си е правила генетични тестове. Те показали, че има наследствена обремененост за рак на гърдата и рак на яйчниците. Това напълно я мотивирало да последва примера на Анджелина Джоли, макар че в България няма лекарска практика, която да подкрепя рязането на органи без причина. Нашите медици са на мнение, че здрав орган не бива да се пипа, а най-ярък противник на рязането е топ генетикът професор Иво Кременски, който винаги е твърдял, че не бива холивудската мода и глезотия да навлизат в медицината.  Нана вече е провела задълбочен разговор със съпруга си Джонатан Гладуиш. Той изразил подкрепата си и заявил, че без бой момичето му не би трябвало да се предаде на коварната болест. Бизнесменът смятал, че жена му ще пробва всякакви методи, за да стои болестта далеч от къщата им.    Телевизонната звезда преровила целия интернет, за да прочете всичко написано за рака на яйчниците. От предстоящата операция изобщо не се страхувала, защото интуицията й подсказвала, че ще мине перфектно. Освен това семейство Гладуиш избрали перфектен лекарски екип, а самата интервенция щяла да бъде по лапароскопски метод, т. е безкръвна. ", "date": "2018.05.14", "title": "Нана предприе сериозна крачка и влиза в болница за супер тежка операция като на Анджелина Джоли"}
{"url": "https://www.blitz.bg/layfstayl/shoubiznes/skandal-orkhan-murad-zadmina-suzanita-pee-za-otbrani-pi-i-devstvenitsi-s-tvrdi-tsitsi-video-18_news600049.html", "text": "Кралят на баладите във фолка Орхан Мурад пее за секс, девственици, сводници и калугери в най-новата си песен. Парчето на лиричния изпълнител бълва от вулгаризми, с което шокира почитателите си. Той и дъщеря му Сузанита са дъното, категорични са колегите им, които са убедени, че тази песен има за цел да размие скандала около последното видео на ученичката, пише \"Телеграф\". Песента \"Де бре де\" се изпълнява от Орхан Мурад и Веселите момчета. Тя може да се чуе и види в сайтовете за споделяне, а текстът й е изпълнен с цинизми. Видеоклипът в социалните мрежи е цензуриран с 16+. Триото и Мурад пеят на богата трапеза, свирят и мезят с домашна ракия и салата. Песента започва с реч от Мурад, който споделя, че най-важното е да се уважаваме един върху друг.  \"Това е дъното. От песни като \"Хиляди слънца\" и \"Обичам те още\", Орхан Мурад започна да пее за полови органи. Толкова е гнусно, че не ми се коментира. Аз наистина няма какво да кажа. Изпаднах в шок, трудно ми беше да повярвам, той задмина дъщеря си\", коментира фолкдивата Роксана. Тя и нейни колеги все още недоумяват как Сузанита да имитира орална любов, а баща й да пее за нея..    ", "date": "2018.05.14", "title": "Скандал! Орхан Мурад задмина Сузанита: Пее за отбрани п***и и девственици с твърди цици (ВИДЕО 18+)"}
{"url": "https://www.blitz.bg/svyat/revniva-devoyka-udari-s-kola-novata-lyubima-na-svoya-bivsh-priyatel-snimki_news600005.html", "text": "Британската полиция арестува 29-годишна жителка на Манчестър, която се опитала да убие новото гадже на бившия си приятел в курорта в Магалуф. Кеми Коукер била отведена до полицейския участък с белезници, а самата жена криела лицето си под качулката. Жертвата, 23-годишната Меган Татерсъл, се възстановява в болницата от нападението, съобщава \"Сън\". За да се разправи със съперничката си, Кеми решила просто да я удари с колата. Половин час по-късно момичето било арестувано по подозрение за опит за убийство, но скоро след това тя е освободена под гаранция като не може да напуска мястото и е със забрана да се приближава до жертвата на повече от 500 метра.  Меган Татерсъл  Според очевидци, Мегън вървяла по тротоара, когато я ударила колата, която веднага изчезнала от мястото на инцидента. В рамките на 30 минути местният патрул успял да хване престъпничката, която съответствала на описанията на свидетелите. Мегън получила сериозни наранявания, но според предварителна информация те не са заплаха за живота й. Превод и редакция: БЛИЦ  Кеми Коукер", "date": "2018.05.14", "title": "Ревнива девойка удари с кола новата любима на своя бивш приятел (СНИМКИ)"}
{"url": "https://www.blitz.bg/svyat/podrobnosti-za-napadatelya-s-nozh-ot-atentata-v-parizh_news599986.html", "text": "Нападателят с нож в Париж Хамзат Азимов, който е бил с къса брада, не е бил разглеждан като сериозна заплаха, въпреки, че бил в два списъка с наблюдавани лица след 2016 година, предава AFP, цитирана от \"Фокус\". „Роднините му са били тези, които са предупредили службите за сигурност, което не е съответствало на поведението , действията или идеите му“, което може да е намалило бдителността на службите. Това казва на агенцията източник, близък до разследването.  Бивши негови съученици го описват като религиозен и „много дискретен“, който е харесвал видеоигрите и спорта. Негов бивш съученик разказва за него, че е „бил много спокоен , но затворен, нямаше проблем… Спазваше Рамазана и обръщаше внимание на момичетата“.  Негова съученичка го описва като „нормален ученик, не е бил отличник, но не е бил и слаб ученик“ „Ние знаехме, че мюсюлманин, но той не го показваше“, като добавя, че той никога не е говорел за родното си място в Чечня.  Съседи на семейството му ги описват като „много дискретни“, които никога не са създавали проблеми, не са имали гости. ", "date": "2018.05.14", "title": "Подробности за нападателя с нож от атентата в Париж"}
{"url": "https://www.blitz.bg/intsidenti/strakhovit-intsident-s-dva-samoleta-na-mezhdunarodnoto-letishche-v-istanbul-snimkivideo_news599988.html", "text": "На международното летище Ататюрк в Истанбул са се сблъскали два пътнически самолета. Кадрите от инцидента бяха публикувани от портала kokpitaero на страницата им в YouTube. Клипът показва как по време на маневриране на пистата лайнер A330 на южнокорейската компания Asiana докосва с крилото си самолет A321 на местните Turkish Airlines. Няма жертви и пострадали, но опашката на лайнера, който беше ударен, е почти напълно откъсната. Превод и редакция: БЛИЦ     ", "date": "2018.05.14", "title": "Страховит инцидент с два самолета на международното летище в Истанбул! (СНИМКИ/ВИДЕО)"}
{"url": "https://www.blitz.bg/svyat/v-italiya-partiite-se-razbrakha-za-pravitelstvo-i-izbor-na-premier_news599991.html", "text": "Партиите в Италия се разбраха за правителство и избор на премиер, предава AFP, цитирана от \"Фокус\". Лидерите на партията „Пет звезди“ Луиджи ди Маджо и на крайно дясната Лига Матео Салвини са информирали италианския президент Серджо Матарела в неделя, че са постигнали договореност за представяне на правителствена програма и номинация на кандидат за министър-председател. Луиджи ди Маджо е провел кратък разговор с президента,за да „му съобщи, че те са готови от понеделник да представят всичко, включително името на премиера“.  Матео Салвини е обявил, че „кандидатът за премиер ще бъде политик, а не технократ“. Той няма да е представител на нито една от партиите, участващи в коалицията.   ", "date": "2018.05.14", "title": "В Италия партиите се разбраха за правителство и избор на премиер"}
{"url": "https://www.blitz.bg/intsidenti/silno-zemetresenie-vv-filipinite_news599995.html", "text": "Във Филипините е регистрирано земетресение с магнитуд 5.1 по скалата на Рихтер, според Института по вулканология и сеизмология на страната (Phivolcs). Според информацията на организацията, земният трус, чиято дълбочина е на 165 километра под земята, е станал в провинция Сарангани  Не е получена информация за жертви, заплаха от цунами или разрушения.  По-рано, в началото на май, в региона бе регистрирано земетресение във водите на Тихия океан, близо до остров Лусон (Филипините). Превод и редакция: БЛИЦ", "date": "2018.05.14", "title": "Силно земетресение във Филипините"}
{"url": "https://www.blitz.bg/svyat/uzhasyavashcho-mayka-izpusna-dete-ot-eskalatora-opitvayki-se-da-napravi-krasivo-selfi-snimkivideo_news599996.html", "text": "В Индия жена изпусна 10-месечно дете, докато стоеше на ескалатор в търговски център. Както съобщава \"Дейли Мейл\", момичето е починало в резултат на падането. На кадрите от записа се вижда как една жена със съпруга си се качват на стъпалата на ескалатора, докато бебето е на раменете й.  Според очевидци, съпругът я е помолил да направи селфи - жената изгубила равновесие за момент, поради което детето паднало.  Посетителите на супермаркета и родителите се втурнали надолу, но било твърде късно - детето починало от нараняванията. Превод и редакция: БЛИЦ     ", "date": "2018.05.14", "title": "Ужасяващо: Майка изпусна дете от ескалатора, опитвайки се да направи красиво селфи (СНИМКИ/ВИДЕО)"}
{"url": "https://www.blitz.bg/kriminalni/zhena-zastrelya-vorzhen-prestpnik-koyto-zaplashvashe-minuvachite-video-18_news599992.html", "text": "В община Сузану в югоизточната част на Бразилия жена стреля и уби престъпник, който заплашваше минувачите, докато празнуваха Деня на майката. На кадрите можете да видите как въоръжен мъж, който държи пистолет, принуждава група възрастни и деца да му дадат парите и ценностите си. В това време една от жените, чиято дъщеря учи в близкото училище, изважда пистолет и стреля три пъти в него.  Мъжът умира. Майката на ученичката се оказа сътрудник на полицията. Превод и редакция: БЛИЦ     ", "date": "2018.05.14", "title": "Жена застреля въоръжен престъпник, който заплашваше минувачите (ВИДЕО 18+)"}
{"url": "https://www.blitz.bg/obshtestvo/zhena-ot-eskorta-s-golyam-opit-razkri-kakv-seks-iskat-mzhete-i-koga-sa-naistina-zadovoleni-snimki-18_news599994.html", "text": "Австралийката Аманда Гъф, която има псевдоним Саманта, отдавна е напуснала ескорта. Сега, когато всичко това е в миналото, тя се е решила да разкрие основната тайна: как на мъжа да бъде подарен най-добрия секс. Сега Аманда Гъф е на 43 години. В ескорта тя е поработила доста време, а в началото се насочила към тази дейност от скука. Там тя наистина нямала време да се отегчи, защото всички мъже идвали с различни истории, семейни драми ... Но през това време Аманда придобила опит и сега може да задоволи желанията на мъжа не само сексуално.  Както тя разказва пред \"Дейли Стар\", мъжете се обръщат към услугите на елитни проститутки, не винаги заради секс, а често и поради това да получат \"душевна близост\".  \"Те се нуждаят от прелюдия, те също са чувствителни и не само сексът и женското тяло ги възбужда, но и ласките. Ако вие го умеете това, тогава добрият секс при вас е сигурен\", споделя Аманда.  Аманда разказва и за друга тайна: ако мъжът вижда, че жената получава истинско удоволствие, то това го възбужда още повече. Освен това, Аманда съветва по-добре да бъде проучено тялото на партньора, за да се знае точно къде да се наблегне.  Аманда Гъф е щастлива в брака и има две деца. След като напуска ескорта, тя създава собствена компания, която предлага ескортни услуги, както и провежда обучения, на които тя преподава как да бъде увеличена привлекателността. Превод и редакция: БЛИЦ", "date": "2018.05.14", "title": "Жена от ескорта с голям опит разкри какъв секс искат мъжете и кога са наистина задоволени (СНИМКИ 18+)"}
{"url": "https://www.blitz.bg/svyat/tezhko-proklyatie-tegne-nad-kralskite-titli-v-angliya-zashcho-elizabet-ne-predade-titlata-duk-na-uindzor-na-khari_news599968.html", "text": "Меган и Хари няма да могат да се ползват от над половин дузина кралски титли в Англия. Кралица Елизабет отказа да даде някои от най-знаковите титли в кралската фамилия, а причината е суеверие. Оказа се, че английската кралица е наистина суеверна, когато става дума за любимите й внуци. И внимателно избира какви звания им дава.Кейт и Уилям например, освен с титлите дук и дукеса на Кеймбридж, също така са граф и графиня на Стратеаран в Шотландия и барон и баронеса Карикфергюс на Северна Ирландия. Очаква се Меган и Хари също да получат подобни титли. Но сред тях няма да е титлата херцог на Уиндзор.  Освен нея, твърдо от листата на предлаганите титли отпадат и Конът и Кендъл. Първата — защото е свързана със Северна Ирландия, а втората — тъй като последния й носител е починал още в детските си години. А кралицата не иска и да чуе някой от внуците й да бъде натоварен с подобна прокълната титла. Титлите херцог на Рос и Кинтайър също не са на дневен ред, защото не са ползвани от над 500 години. А също така от суеверие титлите на херцозите Къмбърланд, Олбъни и Кларънс няма да бъдат предложени. Последната — до известна степен заради принц Чарлз, който притежава имението Кларънс Хаус. Една титла обаче твърдо няма да бъде предложена на Хари и тя е на херцог на Уиндзор. Кралицата категорично отказала дори да помисли върху тази идея. И то не само защото последно я носеше Уолис Симпсън и чичо й — крал Едуард, който абдикира в полза на баща й. „Нейно величество е и малко суеверна. Избра титлата на принц, който е живял дълго и щастливо. С всяка от другите е свързана някаква прокоба. А тя не желае нищо да сполети любимия й внук“, разкриват придворни, предават razkritia.com.", "date": "2018.05.14", "title": "Тежко проклятие тегне над кралските титли в Англия! Защо Елизабет не предаде титлата дук на Уиндзор на Хари?"}
{"url": "https://www.blitz.bg/svyat/vizhte-kak-arestant-pravi-seks-vv-fast-fuud-restorant-vseki-pt-kogato-se-vrshcha-ot-sda-snimkivideo_news599998.html", "text": "Арестант измисли хитър план как да прави секс по пътя към затвора, докато неговият охранител си купува сладолед. Същата схема се използвала и от още няколко престъпници, докато всичко това не станало известно на Комисията за корупцията и престъпността в Австралия, съобщава \"Мирър\". Арестантът специално предложил на 64-годишния охранител да отиде в зеведението за бургери Hungry Jack's и да си купи сладолед, тъй като там вече го чакало момиче. И на мъжа били достатъчни около две минути, докато пазачът извършвал покупката, за да постигне оргазъм в тоалетната.  На кадрите от камерите за видеонаблюдение можете да видите как арестантът отива в тоалетната с неизвестно момиче, след което и двамата излизат оттам, сякаш нищо не се е случило като даже има време и да й подаде нещо в ръцете.  По този начин охранителят нарушава протокола, като позволява на извършителя да бъде без надзор на публично място. Превод и редакция: БЛИЦ     ", "date": "2018.05.14", "title": "Вижте как арестант прави секс във фаст фууд ресторант всеки път, когато се връща от съда (СНИМКИ/ВИДЕО)"}
{"url": "https://www.blitz.bg/svyat/misteriya-ot-prvo-litse-poseti-me-zloveshcho-dete-prishlets-s-cherni-ochi_news600000.html", "text": "На 31-ата годишна конференция на уфолозите Ozark Mountain UFO Conference, проведена през април тази година в град Юрика Спрингс (щата Арканзас), се събраха стотици независими изследователи, които споделиха своите истории за срещи с неизвестното. Много интересен се оказа случаят с Майкъл от град Уимберли (щата Тексас). За него разказа един участниците в срещата - Ник Редфърн. ... Това се случи преди няколко години. Вечерта, около 23:15 часа, някой почукал на вратата на къщата на Майкъл. Толкова късно, Майкъл не чакал никого, така че, приближавайки се внимателно до вратата, погледнал през шпионката. На верандата човекът видял един много слаб тийнейджър, облечен в джинси и черна тениска.  Отваряйки леко вратата, която била на верига, Майкъл попитал кого търси. Момчето стоеше с наведена глава, която не повдигнал, когато заговорил. Той помолил домакина за храна, както и за малко пари. Всичко изглеждало странно и Майкъл изведнъж почувствал силна тревога. Надявайки се, че случаят е ограничен до тийнейджърска шега, мъжът отказал да изпълни молбата, като я счел за подозрителна в такъв късен момент от деня ...  Тогава момчето най-накрая вдигнало глава - и Майк с ужас забелязал дебелите му черни очи. Той също така успял да забележи, че косата на нощния посетител изглежда толкова небрежно и нелепо, че сякаш е перука, а веждите са сякаш нарисувани с химикалка.  В следващия миг тийнейджърът се обърнал и си тръгнал, бързо изчезвайки в тъмнината. Майкъл, треперещ от страх, побързал да затвори вратата. Отначало си помислил, че момчето действало заедно с крадци и проверява дали има някой вкъщи. Въпреки това, удивителните му черни очи не се вписват в тази схема ...  След този инцидент Майкъл започнал да търси в интернет подобни истории и по този начин разбрал за феномена на напълно чернооките деца и юноши. Много истории на очевидци напомняли и приличали на случилото се с него.  Силно заинтересуван от това явление, Майкъл започва да изучава всички публикувани истории. Той признал на Ник Редфърн, че е разработил собственна теория за децата с черните очи. За това той бил тласнат от косата на неканения гост, подобна на перука, и предполагаемо нарисуваните му вежди. Какво ще стане, ако си представим това чернооко дете без мигли и вежди? Оказва се просто, че това е класически \"сив\" пришълец! Особено, ако вземем предвид ниския ръст на тези извънземни същества.  Може би всичко това е експеримент, който пришълците правят, за да се маскират? Но защо тогава така плашат хората? В края на краищата, засега няма случай, при който зловещите чернооки деца да причинят значителна вреда на човека. Каква ли е истинската цел, преследвана от тези необичайни и тайнствени същества? ..    ", "date": "2018.05.14", "title": "Мистерия от първо лице: Посети ме зловещо дете пришълец с черни очи..."}
{"url": "https://www.blitz.bg/intsidenti/samolet-se-razbi-v-irlandiya-vednaga-sled-skokovete-na-parashutisti-ima-zaginali_news599999.html", "text": "В Ирландия в графство Офали се разби самолет, от който преди катастрофата 16 души са скочили с парашути, съобщава \"Мирър\". По време на катастрофата, на борда на самолета са се намирали двама души: пилотът и седемгодишно момче. И двамата са починали.  Полицията разследва инцидента. Превод и редакция: БЛИЦ", "date": "2018.05.14", "title": "Самолет се разби в Ирландия веднага след скоковете на парашутисти, има загинали"}
{"url": "https://www.blitz.bg/layfstayl/shoubiznes/shokirani-pogledi-se-vpikha-v-nikoleta-podari-tsitsi-na-frizora-si-snimki_news600079.html", "text": "Николета Лозанова доказа, че освен красива, може да бъде и безкрайно креативна, щом става въпрос за шеги. Тя реши да се позабавлява по време на откриването на новия си клуб в Студентски град с фризьора си Венелин Кондаков. Горещата брюнетка му дари цици пред погледа на стотици хора по случай рождения му ден. Естествено не става въпрос за пластична операция, а просто за вкусна торта, с която Кондаков обикаля по заведението, усмихва се и си прави снимки   Свидетели на смешната гледка станаха десетки звезди, сред които Сашка Васева, Кичка Бодурова, Борислав Комсийски, Елизабет Методиева, Нора Недкова, Ицо Стоте манекенки и дори семейство Петканови. ", "date": "2018.05.14", "title": "Шокирани погледи се впиха в Николета - подари цици на фризьора си! (СНИМКИ)"}
{"url": "https://www.blitz.bg/svyat/tsyalata-mrezha-se-vzmuti-ot-tozi-sveshchenik-koyto-krshchava-bebe-vizhte-zashcho-snimkivideo_news600003.html", "text": "Потребителите в социалните мрежи се възмутиха след появата на странни кадри в интернет, показващи как гръцки православен владика крайно ожесточено и според голяма част доста брутално кръщава бебе във вода.В клипа свещеникът размахва голото дете на ръцете му и многократно го потапя в кръщелния купел. Свещеникът потапя момчето във водата три пъти, преди да го върне на родителите, които изглеждат напълно шашардисани.  Смята се, че клипът е заснет в Агия Напа, Кипър, в гръцка православна църква, съобщава \"Дейли Мейл\".  Според британското издание, за гръцките православни църкви е традиция да се извършват подобни \"силни\" кръщения, защото се разглежда като решение на намаляващата раждаемост.  Много от коментиращите онлайн критикуват грубия подход на владиката.  Зита от Лондон пише: \"О, обзалагам се, че това бебе има мозъчни наранявания.\"  Друг потребител пише: \"Боже мой, това е най-насилственото кръщение, което някога съм виждал!  Майк от Туитър написа: \"Кръщение? По-скоро опит за убийство. Превод и редакция: БЛИЦ", "date": "2018.05.14", "title": "Цялата мрежа се възмути от този свещеник, който кръщава бебе, вижте защо (СНИМКИ/ВИДЕО)"}
{"url": "https://www.blitz.bg/layfstayl/bremennata-preslava-potrese-fenovete-si-s-tezi-nechistopltni-neshcha-koito-pravi_news599920.html", "text": "Бременната Преслава отказва да се преоблича и ходи с едни и същи дрехи по всичките си участия. Певицата не сваля любимия си черен потник, който за момента добре скрива заобленото й коремче. Към него слага червен панталон и сандали с висок ток в същия цвят. Колкото и да я убеждават, отказва да се покаже пред фенове в друг тоалет. Говори се, че звездата се тресяла от суеверия и затова не искала да сменя дрехите си. По примера на Едит Пиаф, която от началото до края на кариерата си излиза пред публика, облечена в обикновена черна рокля, Преслава решила също да се придържа към еднообразието. Много държала на своя любим потник и впития си панталон с червените сандали. Не можела да излезе на сцената, ако поне два от трите елемента не присъстват в облеклото й. Както се вижда от снимките, от време на време певицата от Добрич си позволява да махне потника, но този, който слага на негово място, задължително също е черен и подобна кройка. Единствената разлика, която допуска, е в щампата.   Освен суеверие, другото обяснение за склонността на Преслава да избягва преобличането е в спестовността. Твърди се, че мъжът на певицата – Павел Лазаров, съвсем не бил толкова богат, за колкото тя първоначално го смятала. Затова се налагало да избягва излишни разходи, особено сега, когато участията й намаляват заради бременността. Звездата смятала, че най-лесно е да се откаже от специалните дрехи за бременни, които след няколко месеца вече няма да й трябват. По същия начин преди време постъпи и Деси Слава. Тя ходеше по участия с общо три рокли в напълно еднакви кройки. За разлика от колежката си обаче, блондинката ги сменяше всяка вечер.   Преслава засега отказва да съобщи точно в кой месец на бременността е и кога се очаква раждането. Прави впечатление обаче, че легендарните гърди на певицата растат в пъти по-бързо от корема й. Колкото и да наедрява заради бременността, обиколката на талията не е в състояние да надмине гръдната обиколка на звездата. Феновете й са сигурни, че тя вече носи само сутиени по поръчка, тъй като стандартните размери едва ли й стават.  , завиждат колежки на добричлийката, предават от Уикенд.  ", "date": "2018.05.14", "title": "Бременната Преслава потресе феновете си с тези нечистоплътни неща, които прави"}
{"url": "https://www.blitz.bg/layfstayl/khoroskop/khoroskop-14-may-uzhasen-den-za-4-zodii_news600010.html", "text": "През този ден любимият човек на Овните няма да разбира от шеги, а представителите на Раците от женски пол, днес буквално ще ги привлича купуването на украшения и всевъзможни женски дреболии.Овен   През този ден Вашият любим човек няма да разбира от шеги, или ще бъде много странен и неразбираем. Ще се наложи да сте максимално сериозни и точни в изразяването на своите мисли и желания. В противен случай може действително да не се разберете и да се разделите с чувство за леко взаимно недоразумение.  Телец  Днес в хода на събитията ще станат неочаквани промени, които не може да не Ви засегнат. Най-вероятно ще Ви се прибавят нови грижи и ангажименти и остава да се надявате, че ще бъдат приятни. Отгоре на всичко Вашият любим човек ще откаже да Ви сподели някаква своя тайна, защото ще се бои да не се разприказвате, или ще реши, че това не Ви засяга. Не се вълнувайте - ще разберете всичко малко по- късно! Близнаци  Имате много изостанала работа и не е зле, до колкото е възможно, да се оправите с част от нея. През днешния ден отношенията Ви с любимия човек са непредсказуеми. Постарайте се, да се съсредоточите в своите чувства. Може би не би било зле да отидете заедно някъде на почивка. Малко сте преуморени и малко настинали, а това ще Ви донесе общо неразположение и меланхолия. Втората половина на деня е отлична за развлечения.  Рак  Представителите на Вашия знак от женски пол, днес буквално ще ги привлича купуването на украшения и всевъзможни женски дреболии. Само че не опустошавайте прекалено интензивно своето портмоне - лекомислено похарчените пари в скоро време ще се окажат нужни за много по-важни неща. Лъв  Най-добре е този ден да прекарате в семеен кръг. Укротете своя ентусиазъм, забравете старите обиди и се примирете с домашните си. Погледайте заедно някакъв филм, но у дома, защото иначе са възможни разочарования, което пък ще предизвика нов конфликт. Изберете някакъв надежден и вече изпробван вариант” - „Хубава жена”, например... Дева  Всяка, даже и най-незначителната хитрост , ще бъде възприета от Вашия любим човек „на щик”. Затова се постарайте днес да сте максимално честни и избягвайте всякакви двусмислици. Иначе цялата вечер може да се наложи да прекарате в извинения. Нима това Ви е нужно?       Везни  Вътре във Вас се извършва борба между желанието да се окажете в центъра на всеобщото внимание и това, поне за малко да се усамотите. Дайте си време, за да се ориентирате в своите чувства и не се опитвайте да направите избора си колкото се може по-скоро. Ако Ви поканят на някакво многолюдно мероприятие, не бързайте да го приемате или отказвате. Опитайте се да се почувствате комфортно в това състояние на неопределеност - то стимулира появата на много нови идеи. Скорпион  Дългият период на Вашата увереност в себе си в този момент преживява не само възходи, но и падения. Търсите знак, който да Ви покаже, че сте на верен път? Ако от време на време се съмнявате в себе си, това още не е края на света, та затова не почвайте да си правите самобичуване. Може да поразпитате роднините и приятелите, какво мислят относно това, което вършите, но това вместо да Ви помогне, ще Ви забърка още повече. Най-доброто, което можете да направите, за да запазите душевното си спокойствие е, да проявите търпение. Просто продължавайте да вървите напред и да вярвате в себе си. Стрелец  Сменете днес ролите със своята половинка. Нека тя сега ръководи всички Ваши действия, а Вие безпрекословно да се подчинявате. Или обратно, опитайте се да управлявате всяка нейна крачка, почувствайте отговорност за несамостоятелния човек, за когото всяка Ваша дума ще е закон. Тогава ще разберете ли, колко е сложно за Вашия любим човек да живее с Вас? Козирог  Просто с нетърпение очаквате тази вечер, не е ли така? Какво пък, за това имате всички основания, особено като се има предвид, че утрото и денят ще бъдат много забързани. Направете всичко необходимо, за да изпълните своите задължения към другите, но запазете и малко енергия, за да изпълните и задълженията си към себе си. Нали знаете, какво се говори за онези, които само работят и работят, а никога не почиват?... Водолей  Днес с учудване ще откриете, че Вашия любим човек всъщност е доста по-интересен от това, което Вие сте смятали. С него може да се поговори на най-неочаквани теми и да получите отговори на такива въпроси, на които въобще не сте и очаквали . Риби  Хората, които Ви познават и обичат, никак няма да се учудят, че понякога изпускате по някоя непремерена дума. Така че ако през следващите няколко дни започнете да се изяснявате по-откровено от обикновено, на никой от близките Ви хора няма да му мигне окото. Но какво ще стане, ако се окажете в компанията на хора, които не са привикнали към такава прямота и откровеност? Тогава, след като направите такова изказване, в качеството на извинение, предложете на своя събеседник, да го придружите, докато се качи в таксито... ", "date": "2018.05.14", "title": "Хороскоп 14 май: Ужасен ден за 4 зодии"}
{"url": "https://www.blitz.bg/layfstayl/shoubiznes/prvo-v-blits-monika-valerieva-vzrivi-mrezhata-s-vpros-za-izcheznaliya-alpinist-boyan_news600019.html", "text": "Историята на Боян Петров, който вече 11 дни е в неизвестност, продължава да вълнува всеки човек в държавата. Изключение не правят дори силиконовите плеймейтки. Моника Валериева реши да не остава безучастна и да постави много интересен въпрос пред всички относно случващото се. Брюнетката признава, че се възхищава на борбата за живот на този човек, преборил два пъти рака и оцелял след тежка катастрофа. Тя обаче се пита редно ли е той да продължава да си играе с живота си, преследвайки една мечта, вместо да помисли за близките си хора и каква болка може да им причини. Ето какво точно пише Валериева в социалната мрежа (без редакторска намеса):  Под материала веднага се появиха много бурни реакции. Някои мислят, че наистина Петров е постъпил много егоистично, поемайки отново риск за живота си. Други обаче скачат остро на Валериева и мислят, че никой няма право да съди алпиниста. А какво мислите вие?", "date": "2018.05.14", "title": "Първо в БЛИЦ! Моника Валериева взриви мрежата с въпрос за изчезналия алпинист Боян"}
{"url": "https://www.blitz.bg/layfstayl/khoroskop/astrologt-ivelina-pencheva-predupredi-dnes-e-den-na-istinata-v-nikakv-sluchay-nedeyte-da_news600014.html", "text": "25-ят слънчев ден е време на Истината и за защита на децата. Препоръчва се през тези 24 часа да сте непрекъснато в съприкосновение с водата. Прекарайте повече време в дома, с децата, с животните, пише астрологът Ивелина Пенчева в хороскопа си за bulgaria.utre.bg. „Това е ден за изплащане на всякакви дългове. Може да помагате на нуждаещите се. Бъдете мили и състрадателни с околните! Денят е подходящ за молитви. Благоприятни са семейните събирания, както и всякаква работа и ремонти по жилището. Примирете се с неприятелите си, денят става за изясняване на отношенията“, съветва астрологът.  „Това е ден за даване и получаване на прошка. Подходящо за съпружески отношения и любов. Благоприятно е в този ден да се подаряват цветя в саксии. Добре е родителите да прекарат 25 слънчев ден заедно с децата си. Постарайте се да изпълните молбите и желанията им! Намерете време да пообщувате с домашните си любимци, поговорете им, помилвайте ги! В този ден човек може да стигне до истинския си Учител“, добавя Ивелина Пенчева.  „Не избягвайте любовта – приемайте и отдавайте обич! Не се препоръчва да упорствате и да започвате нови дела. Противопоказни са всякакви авантюри. Не се сърдете на никого! Не убивайте животни, даже насекоми! Не трябва да изричате лъжи. Да се късат цветя не е препоръчително. Денят е лош за пътуване. Не е позволено да се оскверняват земята и горите чрез плюене, уриниране, секнене, чупене на клони, нараняване на кората и копаене на земята.“, предупреждава астрологът.  „Месото днес е забранено. От позволените храни са сокове, мляко, мед, каша с масло. Препоръчва се да носите бял, жълт и розов цвят. Да се избягват мрачните цветове, сиво, черно и кафяво! Подходящо е за носене розов аметист“, съветва Ивелина Пенчева.  „Обърнете внимание само на конкретните сънища! Те са пророчески. Колкото по-ярък е сънят, толкова по-рано ще се реализира. Ако насън видите близки хора, значи нещо ще се случи с тях. Колкото по-малко яде човек в този ден, толкова по-ярки ще са сънищата му. Но до залез не трябва въобще да спи“, добавя астрологът. ", "date": "2018.05.14", "title": "Астрологът Ивелина Пенчева предупреди: Днес е ден на Истината, в никакъв случай недейте да..."}
{"url": "https://www.blitz.bg/layfstayl/shoubiznes/iliyan-tupalkata-krie-goreshcha-blondinka-ot-paparatsite-snimki_news600086.html", "text": "Певецът Илиян отдавна забрави жена си и от няколко месеца се носи на крилете на любовта. Тупалката на родния поп фолк обаче реши да се вслушва в мъдростта, че \"щастието обича тишината\". Това пролича на последното светско събитие, което посети певеца. По време на откриването на заведението на Николета Лозанова и Ники Михайлов в Студентски град, славеят вкара приятелката си през задния вход на заведението.   Въпреки че още преди време снимки на влюбените изтекоха в интернет, към днешна дата изпълнителят на \"Дзак, дзак\" е сметнал, че е редно да избегне излишния шум и гладните за сензации папараци, които дебнеха всяка звезда на церемонията.  Присъствието на Илиян пък наистина беше задължително в клуба. Той, заедно с водещите на събитието - Даниел Петканов и Александра, сряза лентичката за \"Добре дошли\" на гостите на конкурентната на тази на Коцето дискотека.", "date": "2018.05.14", "title": "Илиян Тупалката крие гореща блондинка от папараците (СНИМКИ)"}
{"url": "https://www.blitz.bg/obshtestvo/biznest-km-vitsepremiera-valeri-simeonov-v-obshchestvoto-ima-strashno-naprezhenie-po-zakona-za-shuma-i-zut_news598398.html", "text": "Бизнесът упорито „не чува“ един законопроект. Не „чува“ точно Закона за шума, или по-скоро не иска да го приеме в този му вид без широк обществен дебат. Това ясно е проличало от срещата на вицепремиера Валери Симеонов във Варна с контролните органи за началото на сезона. На дебата присъстваха министрите на туризма Николина Ангелкова и на околната среда Нено Димов. Говорело се е за чистотата на водата, за новите плажове със син флаг, за проверките по морето, за допълнителните полицейски части, които ще охраняват курортите. Все важни въпроси, но  темата непрекъснато се връщала към  Закона за шума и готвените промени в Закона за устройство на територията, разказаха участници в срещата.  Искаме предвидимост, не искаме промени в последния момент без никой да ни пита, повтаряли предприемачи открито пред вицепремиера Симеонов.   Те дори опитали да направят своеобразно обществено обсъждане на двата законопроекта, но зам.-министър-председателят ги отклонил, че са се събрали за друго. Браншът обаче успял да издейства от него обещание, че дебат с хората, които трябва да изпълняват нормите, ще има.   Ще организирате ли публично обсъждане на Закона за шума и измененията в Закона за устройство на територията ЗУТ. Не интернет, а публично обсъждане. Защото в общественото пространство има страшно напрежение, а от вашите изяви излиза, че всичко е наред“, изказвали се представители на бизнеса. Проличало и огорчение у тях, че нямат възможността истински да дискутират проблемите. Твърдят, че са игнорирани писмата против законопроекта за шума, които пращали към сайта на Министерството на здравеопазването, докато течеше общественото обсъждане на законопроекта за шума. В същото време в общественото пространство се наслоявало мнението, че всичко е наред“, гневяха се работодатели по Черноморието след срещата. Но явно пак няма време за нас, добавяли други.   Работещите по Черноморието поискали яснота и за промените в Закона за устройство на територията. Притесненията има са, че ако внезапно се стигне до затваряне на преместваеми заведения и магазини в разгара на сезона, бизнесът ще бъде силно затруднен, ще трябва да съкращава сезонни работници, а и ще бъде под сериозен риск възможността му да плаща договорената концесионна такса за плажовете.      Законът за превенция от шума е правен от правните дирекции на МВР и Министерство на здравеопазването не от мен, аз съм инженер, не юрист,  отбелязал вицепремиерът Симеонов. И добавил, че след като е изтекло времето за обществено обсъждане от 1 месец на текстовете,  нямало сериозни забележки, които да изискват промени в стратегията на законопроекта.  Това му твърдение обаче отново предизвикало бурно недоволство и обвинения, че вицепремиерът и създателите на закона бягат от отговорност, тъй като неглижират над 100-е писма, подадени от срещи проекта. Вие като сте инженер тези писма са подадени от доктори на юридическите науки, казвали бизнесмени.  Екипът ви избягва юридически спор с експерти, били обвиненията.    Този закон е противоконституционен, поредният ялов закон, който трябва да се приеме като пропагандно решение, останал си с неразбиране бизнесът.   Шумните обсъждания на закона \"за тишината\" и за устройството на територията явно предстоят. И  ще отекнат и по Черноморието, и в София. ", "date": "2018.05.14", "title": "Бизнесът към вицепремиера Валери Симеонов:  В обществото има страшно напрежение по Закона за шума и ЗУТ"}
{"url": "https://www.blitz.bg/daydzhest/kitayckata-cdelka-za-9-miliapda-poctavya-pod-izpitanie-poptygaliya-i-evpopa_news600146.html", "text": "Сhіnа Тhrее Gоrgеѕ Соrр. (GТС) e нaй-гoлямaтa ĸoмпaния зa възoбнoвяeмa eнepгия в Kитaй. Дpyжecтвoтo иcĸa дa изĸyпи дялoвe в пopтyгaлcĸия пpoизвoдитeл нa eнepгия ЕDР-Еnеrgіаѕ dе Роrtugаl ЅА cpeщy 9,1 милиapдa eвpo. Ho aĸциoнepитe в нeя, Eвpoпeйcĸaтa ĸoмиcия, ĸaĸтo и eвeнтyaлнo дpyги ĸoмпaнии зacтaвaт cpeщy тoзи плaн, пишe Вlооmbеrg, цитиран от Мъни бг. GТС инвecтиpa пъpвoнaчaлнo в ĸoмпaниятa пpeз 2012 гoдинa, ĸoгaтo нa влacт бe coциaлдeмoĸpaтичecĸaтa пapтия - днec в oпoзиция. Зaceгa тя пpитeжaвa 23 пpoцeнтa oт дpyжecтвoтo, нo иcĸa дa пoвиши дeлa cи дo нaд 50%, ĸaтo зaпaзи пyбличния cтaтyт нa дpyжecтвoтo, ĸaĸтo и мecтoпoлoжeниeтo нa цeнтpaлaтa.  Koнтpoлиpaнa oт Πeĸин, GТС ce нaмecи пo вpeмe, в ĸoeтo Πopтyгaлия имaшe нyждa oт пoмoщ пo вpeмe нa ĸpизaтa. ЕDР имa твъpдe мнoгo зaдължeния, ĸoeтo oгpaничaвa възмoжнocттa ѝ дa pacтe caмa. Aĸo ĸoмпaния oт Eвpoпa я пpидoбиe - cлyxoвeтe вĸлючвaт Еngіе ЅА и Gаѕ Nаturаl ЅDG ЅА - нaй-вepoятнo щe cъĸpaти гoлямo ĸoличecтвo cлyжитeли и щe paздeли ĸoмпaниятa. Зaтoвa и мecтнaтa пoдĸpeпa зa ĸитaйcĸaтa cдeлĸa e лecнa зa paзбиpaнe.  Ho мaĸap тoзи xoд дa paбoти зa Πopтyгaлия, тoвa нe вaжи и зa ocтaнaлaтa чacт oт Eвpoпa, ĸoятo вeчe зaпoчнa дa звyчи вce пo-гoтoвa дa ce нaмecвa в cдeлĸи c чyждecтpaнни ĸoмпaнии.  Дopи и GТС дa пpeминe ycпeшнo пpeз пoлитичecĸитe пpeчĸи, тя щe тpябвa дa yбeди aĸциoнepи c oбщ дял пoнe 27 пpoцeнтa дa пpиeмaт oфepтaтa ѝ - в пo-дoбpия cлyчaй и пoвeчe - дoĸaтo в cъщoтo вpeмe oтбивaт интepec oт дpyги ĸoмпaнии.  Πopтyгaлия вeчe зaяви, чe cъдбaтa нa ЕDР e в pъцeтe нa aĸциoнepитe ѝ. Дpyгa oфepтa oт eвpoпeйcĸa ĸoмпaния, ĸoятo мoжe дa cи пoзвoли дa ĸyпи нa пo-виcoĸa цeнa, пpecмятaйĸи бъдeщa пeчaлбa, блaгoдapeниe нa cъĸpaщeния, щe бъдe пo-дoбpият вapиaнт зa aĸциoнepитe. Ho и пoдoбeн плaн щe бъдe пpeглътнaт пo-тpyднo в Лиcaбoн. ", "date": "2018.05.14", "title": "Kитaйcĸaтa cдeлĸa зa €9 милиapдa пocтaвя пoд изпитaниe Πopтyгaлия и Eвpoпa"}
{"url": "https://www.blitz.bg/intsidenti/nov-atentat-v-indoneziya_news600006.html", "text": "Нова експлозия в Сурабая взима една жертва, предава AFP, цитирана от \"Фокус\". Експлозията е станала в сградата на полицията във втория по големина град в Индонезия Сурабая само ден след като три последователни атентата срещу християнски църкви причиниха смъртта на поне 14 души и раниха десетки. „Имаше експлозия и един от нашите служители загина“, заявява говорителят на полицията в провинция Източна Ява. Той добавя, че атаката е извършена от лица на мотоциклет, които са се взривили.  ", "date": "2018.05.14", "title": "Нов атентат в Индонезия"}
{"url": "https://www.blitz.bg/intsidenti/podrobnosti-za-semeystvoto-izvrshilo-atentatite-v-indoneziya_news600002.html", "text": "Семейството извършило атентатите в Индонезия са се завърнали от Сирия, предава BBC, цитирана от \"Фокус\". Майката и двете й дъщери са се взривили в самоубийствена атака срещу християнска църква, а бащата и двамата му синове са взривили други две църкви. Отговорност за атаката е поела „Джемаа Аншарут Даула“ – част от мрежата на „Ислямска държава“. Семейството е част от стотиците индонезийци, завърнали се от Сирия, след като са се били с правителствените части там. Няма информация за дейността на това семейство в Сирия.  ", "date": "2018.05.14", "title": "Подробности за семейството извършило атентатите в Индонезия"}
{"url": "https://www.blitz.bg/intsidenti/katastrofi/motorist-fucha-ss-150-kmch-v-plovdiv-vleze-v-tunela-na-grada-i-umrya-na-myasto_news600028.html", "text": "26-годишен моторист загина след сблъсък с пътен знак в Пловдив. Това съобщиха за БЛИЦ очевидци. От полицията потвърдиха за поредната трагична новина. Инцидентът е станал тази нощ около 3 часа в тунела на града под тепетата, където той е срещнал смъртта.  Според нашите източници, младият мъж е фучал по бул. \"Цар Борис Трети\" с над 150 км/ч. В тунела губи управление и се блъска в пътен знак, умира на място.  Заради тежкия пътен инцидент тунелът бе блокиран за огледи до ранна сутрин. Към момента движението се осъществява нормално. Кристина ИВАНОВА, БЛИЦ", "date": "2018.05.14", "title": "Моторист фуча със 150 км/ч в Пловдив, влезе в тунела на града и умря на място"}
{"url": "https://www.blitz.bg/ikonomika/stana-yasno-kolko-shche-struva-tokt-ot-aets-belene_news600124.html", "text": "Около 8 евроцента е прогнозната цена към момента на киловатчас електроенергия следевентуалното построяване на АЕЦ \"Белене\". Това каза председателят на Комисията за енергийно и водно регулиране (КЕВР) Иван Иванов по време на днешната среща на председателите на комисиите по енергетика на националните парламенти в НДК. Той уточни, че тази цена е два пъти повече, отколкото електроенергията, която се произвежда от възобновяеми енергийни източници в САЩ.     Иванов допълни, че инвестициите в производството на ток от ядрените централи са много по-малко от инвестициите, които се правят в производството на електроенергия от възобновяеми източници.   По думите му капацитетът на ядрените централи е намалял със 17 гигавата инсталирани мощности. Според него тази тенденция се дължи на същественото намаление на цените на технологиите за производство на енергия от възобновяеми източници.     Иванов даде за пример, че производството на 1 киловатчас енергия от фотоволтаичните централи в САЩ струва 5 американски цента, а при вятърните централи цената е 4 американски цента. Той добави, че около 46% е намаляла цената на електроенергията, произведена от фотоволтаичните централи за последните две години в Германия.        Председателят на КЕВР счита, че докато цената за производство на енергия от възобновяеми източници непрекъснато намалява, то цената на енергията, произведена от ядрени централи, постепенно се повишава.     Според него тези всички тези факти утвърждават убеждението, че Европейският съюз е избрал правилната посока, поставяйки целта да бъде лидер в развитието и производството на енергия от възобновяеми енергийни източници. ", "date": "2018.05.14", "title": "Стана ясно колко ще струва токът от АЕЦ \"Белене\""}
{"url": "https://www.blitz.bg/obshtestvo/regioni/smrazyavashcha-krvta-gledka-izpravi-kosite-na-burgazlii-kray-plazha-v-sarafovo-snimka-18_news600149.html", "text": "Мъж с неясна самоличност се е обесил в горичката на Северния плаж в бургаския кв. \"Сарафово\". Той е използвал столче, за да се повдигне и стегне въжето, съобщава Флагман. Според източници на сайта, самоубиецът е оставил предсмъртно писмо.  По данни на burgasinfo.com, увисналото на дърво тяло е на 65-годишен руснак, пребиваващ трайно в Бургас. Той живеел в комплекс „Перла“ и днес излязъл от къщи и се качил на колата си. Очевидно е имал намерения да сложи край на живота си.  По първоначална информация причината за фаталния му избор са тежки здравословни проблеми.    ", "date": "2018.05.14", "title": "Смразяваща кръвта гледка изправи косите на бургазлии край плажа в Сарафово (СНИМКА 18+)"}
{"url": "https://www.blitz.bg/stsena/shokirashchite-istorii-na-zvezdite-koito-byakha-ubiti-ot-fenovete-si_news600151.html", "text": "Феновете са най-голямото признание за един артист преди всички престижни награди, които може да му бъдат връчени. Понякога обаче верният фен може да се превърне в ограмна заплаха за звездата. Почитателите знаят всичко за своя идол - как се облича, какви са хобитата му, какво обича да прави в свободното си време, както и немалко информация за личния му живот, някои от тях дори завързват приятелски контакти, пише vesti.bg.Така с времето знаменитостите могат да попаднат в \"опасна близост\" с феновете си и последствията за тях да бъдат фатални.  Сред тях е популярната латино изпълнителка Селена Куинтанила Перес. Наричат Перес \"мексиканската Мадона\". Освен талантлива певица, тя е била още актриса, модел, текстописец и дизайнер. За краткия си живот Селена продава над 20 млн. копия от албумите си.  За съжаление, Перес умира само на 23-годишна възраст, след като председателят на фен клуба ѝ я застрелва в гръб. Лакарите не успяват да спасят живота ѝ. Голямата трагедия се случва на 31 март, 1995 г. Убийцата е Йоланда Салдивар. Тя оглавява фен клуба на Перес през 1991 г., а по-късно е повишена в мениджър на някои от бутиците ѝ. Впоследствие служители започнали да се оплакват от държанието на Салдивар, а семейството открива, че тя е крадяла пари от тях. След като Салдивар е разкрита и изгонена, тя си отмъщава като купува оръжие и стреля по Перес.  Новината за смъртта ѝ шокира почитателите на латино музиката, а хора от цял свят посещават дома ѝ и отиват на местопрестъпението. В съда Йоланда Салдивар заявява, че е убила Перес случайно, докато се опитвала да се самоубие. Тя е призната за виновна и получава доживотна присъда. Тъжната история на младата изпълнителка Селена Куинтанила Перес е увековечена в биографичен филм две години по-късно, а главната роля е поверена на безизвестната тогава Дженифър Лопес. Перес е пример за това, че прекалената близост с почитател може да доведе доведе до фатални последствия.  Певицата  Кристина Грими  - на 10 юни 2016 г. тя е застреляна, докато дава автографи на феновете си. 27-годишният Кевин Лойбъл е на опашката за автографи. Когато идва неговият ред, звездата от шестия сезон на The Voice го посреща с усмивка, но Кевин вади пистолет и я убива. След това се самоубива. Даймбаг Даръл  - на 14 декември 2004 г., по време на концерт за 24-ата годишнина от смъртта на Джон Ленън, Нейтън Гейл се качва на сцената и застрелва китариста на „Пантера“ Даймбаг Даръл. Гейл е застрелян от пристигналите полицаи малко след инцидента. Предполага се, че Нейтън е бил разстроен от новината за разпадането на „Пантера“ и е обвинявал Даръл за това. Джон Ленън  - на 8 декември 1980 г. вокалистът на „Бийтълс“ е застрелян пред дома си в Ню Йорк. Убиецът Марк Дейвид Чапман свидетелства, че е изчакал Джон да се прибере, пресрещнал го е на входа и го помолил за автограф, след което Ленън и съпругата му Йоко Оно отиват да се разходят в близкия парк. Чапман остава пред входа на апартамента и когато Джон се връща, Марк го застрелва 4 пъти в гърба. Стрелецът по-късно споделя, че убива Ленън, защото искал името му да бъде запомнено. Тупак Шакур   - на 13 септември 1996 г., след мач на Майк Тайсън, американският рапър Тупак и продуцента Шуг Найт спират на червен светофар, когато бял кадилак спира до тях. Изстреляни са 14 куршума, 6 от които улучват Тупак и пронизват белия му дроб. Шест дни по-късно 25-годишният Тупак умира в Университетската болница на Южна Невада. До ден днешен никой не е обвинен за убийството, но се предполага, че е застрелян от група ексцентрични фенове. ", "date": "2018.05.14", "title": "Шокиращите истории на звездите, които бяха убити от феновете си"}
{"url": "https://www.blitz.bg/daydzhest/zabpavete-bezoc-i-geytc-edno-cemeyctvo-dpzhi-bogatctvo-mnogo-po-golyamo-ot-tyaxnoto_news600165.html", "text": "Oт ĸpaя нa минaлaтa гoдинa нacaм бoгaтcтвoтo нa ocнoвaтeля нa Аmаzоn Джeф Бeзoc e във фoĸyca нa гoлeмитe мeждyнapoдни мeдии, cлeд ĸaтo тoй изпpeвapи Бил Гeйтc ĸaтo нaй-бoгaтият чoвeĸ в cвeтa. Bъпpeĸи чe тoй пpитeжaвa внyшитeлнaтa cyмa oт нaд 130 милиapдa дoлapa, финaнcoвoтo cъcтoяниe нa нeгoвoтo ceмeйcтвo e знaчитeлнo пoд тoвa нa нaй-зaмoжнaтa фaмилия в cвeтa, пише Мъни бг. Cтaвa въпpoc зa импepиятa Уoлтън, cъздaвa гигaнтът в тъpгoвиятa - вepигaтa Wаlmаrt. Имeннo нeйнитe члeнoвe ca ĸлacиpaни в пocлeднoтo издaниe нa Ѕundау Тіmеѕ Rісh Lіѕt ĸaтo нaй-бoгaтoтo ceмeйcтвo в cвeтa c oбщo aĸтиви зa 174,9 милиapдa дoлapa или 128,9 милиapдa пayндa.  Изчиcлeниятa в изcлeдвaнeтo ce пpaвят нa бaзa нa paзлични индиĸaтopи, ĸaтo aĸтиви пoд фopмaтa нa зeми и имoти, пpoизвeдeния нa изĸycтвoтo, aĸции в пyблични ĸoмпaнии. B peзyлтaтът нe влизaт дaнни зa бaнĸoви cмeтĸи, дo ĸoитo издaниeтo нe би мoглo дa имa дocтъп.  Kъм дaннитe влизaт oщe oбщитe aĸтиви нa cъпpyзитe, ĸaĸтo и нa дpyги члeнoвe нa ceмeйcтвoтo, ĸoитo имaт oбщи бизнec интepecи. Peзyлтaтитe ca ĸъм ĸpaя нa 2017 гoдинa.  Toвa, чe фaмилиятa Уoлтън ca нa пъpвo мяcтo нe e изнeнaдвaщo, ĸaтo ce имa пpeдвид, чe тяxнaтa вepигa e нaй-мaщaбният бизнec в cвeтa пo пpиxoди c тaĸивa нaд 485 милиapдa дoлapa зa 2017 гoдинa.  Wаlmаrt e ocнoвaнa пpeз 1992 гoдинa oт Caм Уoлтън. Гoлям пpинoc зa бoгaтcтвoтo нa ceмeйcтвoтo имa eдин oт ceдeмтe мy нacлeдници - дъщepя мy Aлиc, ĸoятo имa ĸoлeĸция oт пpoизвeдeния нa изĸycтвoтo, изчиcлявaнa нa внyшитeлнитe 500 милиoнa дoлapa.  Ha втopo мяcтo cлeд Уoлтън ca coбcтвeницитe нa мyлтинaциoнaлнaтa ĸopпopaция Косh Іnduѕtrіеѕ бpaтятa Чapлз и Дeйвид Kox. Tяxнoтo oбщo бoгaтcтвo e в paзмep нa 88,9 милиapдa пayндa или нaд 120 милиapдa дoлapa.  Cлeд тяx пocлeдoвaтeлнo ce нapeждaт Джeф Бeзoc, Бил Гeйтc и Уopън Бъфeт. Cpeд нaй-зaмoжнитe фaмилии ca oщe тoвa нa фpaнцyзинa Бepнap Apнo, нa Mapĸ Зyĸъpбъpг и нa aмepиĸaнcĸoтo ceмeйcтвo Mapc, cъздaтeли нa eднoимeннaтa ĸoмпaния зa cлaдĸи издeлия.    ", "date": "2018.05.14", "title": "Зaбpaвeтe Бeзoc и Гeйтc. Eднo ceмeйcтвo дъpжи бoгaтcтвo мнoгo пo-гoлямo oт тяxнoтo"}
{"url": "https://www.blitz.bg/kriminalni/prestplenie/drusanata-tantsorka-gabriela-koyato-pomete-10-koli-piyana-i-prebi-studentka-v-noshchen-klub-go-zagazi-yako_news600123.html", "text": "Районна прокуратура-Пловдив разпореди провеждането на бързо производство относно нанесена лека телесна повреда по хулигански подбуди – престъпление по чл. 131, ал. 1, т. 12, вр. с чл. 130, ал. 2 от НК. От установените към настоящия момент факти е видно, че в ранните часове на 11 май Катя А. от гр. Пловдив празнувала рожден ден със свои приятели в нощен клуб в града. Около 02.50 часа Катя А. отишла до тоалетната в заведението и на излизане непознато за нея лице от женски пол й нанесло удар с юмрук в лицето в присъствието на очевидци. От удара Катя А. паднала на земята и от носа й потекла кръв.  Установена е самоличността на лицето, отправило удара - Габриела Медарова от гр. Пловдив, като към настоящия момент същата е задържана за 24 часа.  По делото предстои установяване и разпити на всички очевидци на инцидента, изготвяне на медицинска експертиза относно вида на нанесената на пострадалата телесна повреда и механизма за причиняването й.  За престъплението по чл. 131, ал. 1, т. 12, вр. с чл. 130, ал. 2 от НК законът предвижда наказание до една година лишаване от свобода или пробация.  Работата по случая продължава.     Междувременно от прокуратурата съобщиха за БЛИЦ, че скандалната танцьорка не е нарушила гаранцията си, тъй като става дума за процесуална мярка по друго наказателно производство.  Габриела не се е укривала и е можела да бъде открита в дома си. От прокуратурата уточниха още, че този случай касае бързо производство.  Припомняме, че само в средата на месец април Медарова се озова в ареста, след като пияна и дрогирана помете 10 паркирани коли в пловдивския кв. \"Кючук Париж\". В съда родителите й твърдяха, че била добро момиче и не употребявала алкохол и наркотици.   Медарова беше освободена от ареста срещу гаранция. Първоначално гаранцията беше 20 хил. лв., но след обжалване беше намалена на 5 хил. лв. Кристина Иванова, БЛИЦ    ", "date": "2018.05.14", "title": "Друсаната танцьорка Габриела, която помете 10 коли пияна и преби студентка в нощен клуб, го загази яко"}
{"url": "https://www.blitz.bg/obshtestvo/stolitsa/izvnredno-v-blits-krvav-uzhas-s-dvama-mladezhi-v-stolichen-troley-snimki_news600202.html", "text": "На страховит екшън станаха свидетели пътниците в столичния градски транспорт този следобед. Младо момче извади нож и намушка друг младеж пред очите на смаяните граждани в тролей номер 7. Нападателят е арестуван. В момента се намира с белезници на ръцете пред контейнерите за смет на ъгъла между ул. „Опълченска” и бул. „Сливница”, съобщава Нова телевизия.     До  кървавата касапница се стигнало, след като пострадалият младеж направил забележка на група момчета, които чоплели семки в тролейбуса. Напрежението ескалирало и един от компанията извадил нож и наръгал младежа, направил забележка. Пострадалият и приятелката му, която по непотвърдена информация е припаднала, са откарани в „Пирогов”.  Разпитите на свидетели продължават. ", "date": "2018.05.14", "title": "Извънредно в БЛИЦ: Кървав ужас с двама младежи в столичен тролей (СНИМКИ)"}
{"url": "https://www.blitz.bg/layfstayl/za-damite/krasiva-bolyarka-nameri-svoeto-priznanie-zad-okeana-i-izkarva-ludi-pari-kato-spetsialist-po-lyubovni-vrzki_news600133.html", "text": "25-годишната Лина Милкова от Велико Търново се занимава със съвсем нова професия в световен мащаб– създаване на любовни връзки, а сдобиването с тази специалност става след успешно издържан курс при известната в САЩ треньорка по изграждане на романтични взаимоотношения Шийла Ленър. Работата на болярката е насочена към самотни жени, които не успяват да изградят пълноценна любовна връзка и са разочаровани от мъжкото съсловие. Лина обаче е амбицирана да вземе и втора специалност – а именно усвояването на компетенции за помощ и на силния пол за спечелването на тяхната дама за сърцето. Търновката обясни, че заплащането е доста добро и й позволява да покрива всичките си разходи, без да се тревожи за утрешния ден, пише \"Борба\".   Лина е родена в Горна Оряховица, но още като бебе семейството й се мести във Велико Търново. Завършила е СОУ „Емилиян Станев“, а после записва „Политически науки“ в София. Още в първи курс разбира, че материята е твърде скучна за нея и решава да замине на бригада в САЩ. Не била сигурна дали ще остане за постоянно зад Океана, но нещо й подсказвало, че там ще открие призванието си. През 2013 година заминала за Атланта, Джорджия, където работила 3 месеца като сервитьорка. Запознала се с много хора и бързо открила добри приятели и съмишленици на идеята да остане за постоянно в страната на неограничените възможности след края на сезона. Няколко месеца по-късно заедно се преместили в Ню Йорк.  „Животът тук е много различен, всичко се случва с много бързо темпове, трафикът е ужасно интензивен, пренаселено е, но целия този градски шум и атмосфера крият едно страхотно очарование. Веднага си намерихме работа, защото тук се търсят хора за всичко. Имаше един период, в който всеки ден сменяхме професията – днес разтоварваме замразена риба, утре сме помощник-готвачи, после разхождаме домашни любимци, а в края на седмицата подреждаме комикси по пощите на тези, които имат абонамент към съответното издателство“, разказа Лина.  В периода, в който работела като куриер, попаднала на брошура, рекламираща курс за необвързани жени, които искат да си намерят приятел. Проявила интерес към събитието, но не защото искала да научи техники и похвати за спечелване на мъж, а защото й хрумнало, че и тя може да стане треньор по любовни връзки. Била вдъхновена от филма „Мисли като мъж“, който й бил любим и много поучителен във времето, когато го гледала преди няколко години. Отишла на място и разпитала инструкторката повече за работата. Тя й обяснила, че е нужен специален курс, който продължава 6 месеца.  „Наложи се да вложа всичките си спестявания и да събирам още 3 месеца, за да платя таксата за обучението. Беше много интересно, тъй като се изучават психологически похвати и се дава шанс на самия теб да се изявиш като представиш идеята си за перфектна първа среща, опорни точки, по които да се състои втора среща и т.н. Действат индивидуални правила при различните хора, но същността на привличането и влюбването при всички е еднаква“, заяви Лина.  Обучението представлявало лекции и презентации, разделени в 80 часа седмично. Периодично имало тестове, а в края на курса всички държали изпит, подобно на държавните изпити в университета.  Тя даде и няколко съвета по темата. 26-годишната жена увери, че дамите трябва да анализират три компонента в личността на избрания от тях мъж, за да са сигурни, че той е готов за сериозна връзка, а не просто развлечение. Първият и най-важен фактор е мястото, което избраникът им отрежда в живота му. Ако я представи като „дамата на сърцето ми“, „приятелката ми“ или „гаджето ми“ пред приятелския кръг и част от семейството – то това е най-голямото доказателство, че нещата са сериозни. Вторият признак е свързан с финансовото състояние на партньора.  „Ако той не работи или изкарва много ниски доходи, няма да се чувства удовлетворен от себе си и през цялото време съзнанието му ще е ангажирано с мисълта за трудово-финансова малоценност. Това ще попречи на романтичните мигове заедно и безспорно ще се отрази на близостта. Ако пък ниската заплата не го тревожи, а жената е на добра платена работна позиция и той няма нищо против тя да го издържа – прекратете връзката. Мъжът е този, който носи парите и без значение в кой век живеем, това правило винаги ще е актуално. Това, разбира се, не значи, че вие не бива да работите“, коментира специалистката.  Лина уточни, че третото нещо, на което дамите трябва да обърнат внимание е фактът дали този мъж е наясно със себе си, в душевен мир и вътрешен комфорт. Ако е раздиран от терзания и проблеми с родителите, братята или приятелите си – то той може да търси просто утеха в нейно лице. Това важи в пълна сила, ако човекът има зависимост към алкохола, наркотиците и хазарта.  Търновката обясни, че помощта, която дава на дамите, е обособена в три пакета – бронзов – 10, сребърен – 15, и златен – 25 часа месечно. Всеки от тях възлиза на трицифрена сума.  \"Тези обучения нямат нищо общо с курсовете в русия, които са насочени към сватба с милионер. Там целта е користна. Твърдо съм против тъй наречените златотърсачки в България и дори се е случвало да отказвам да работя с жени, които са ме търсили, за да уловят в мрежите си богат съпруг“, сподели Лина.  Младата жена допълни, че вече е започнала да пише книга със съвети, която един ден да издаде в САЩ и да бъде преведена на български. По нейни думи тази материя е много популярна в страната на неограничените възможности и проблемите в изграждането на добри любовни отношения се коренят в технологичния бум в комуникациите чрез интернет мрежата. Те превръщат хората в асоциални и водят до тотална деградация в общуването им.  В момента Лина е открила шанс да се легализира и когато стане американска гражданка, ще се прибере за известно време във Велико Търново. Според нея обаче трудно би успявала да се издържа чрез професията си у нас и затова не планира да остане за постоянно в България. ", "date": "2018.05.14", "title": "Красива болярка намери своето признание зад Океана и изкарва луди пари като специалист по... любовни връзки"}
{"url": "https://www.blitz.bg/layfstayl/svetski/bratt-na-obichan-blgarski-aktor-shche-pravi-torta-za-svatbata-na-prints-khari_news600139.html", "text": "По-големият брат на Владимир Карамазов – Иван Александров, бе избран да направи втората по важност торта за дългоочакваната сватба на принц Хари и Меган Маркъл, която ще се състои тази събота. Майсторът на сладките изкушения работи от години в Лондон, а неговият шедьовър ще бъде предназначен за журналистите на кралската венчавка. Тортата ще бъде пететажна и ще бъде украсена с множество орнаменти от захарни цветя с вкус на бъз и лимон.  Принц Хари и актрисата от „Костюмари“ ще се разходят до олтара пред 600 гости в Уиндзор, а основният десерт за събитието, очаквано, ще бъде дело на кралският сладкар, пише \" \".   За успеха на Александров се похвали и звездният му брат.  Това е поредният връх, който Иван покорява на Острова в тази сладка, но доста трудна професия. Пожелаваме му да покори още много върхове в сладкарското изкуство, а защо и да не измести настоящия кралски сладкар намигна Карамазов в официалния си сайт.  Зад граница Иван започва да работи преди години и твори сладки изкушения под марката Boutique cookie’s cakes. Също като брат си обича пътешествията и е педантичен до най-малкия детайл в работата си. Александров е и причината Владо да завърши Техникума за обществено хранене в Банкя през 90-те. „Исках да съм с моята компания в специалност „сервитьор-готвач”, но учителката ми по физика, г-жа Влахова, реши да ме отдели. Сложи ме сладкар и ми каза: „Един ден ще ми благодариш”. Е, май дойде този ден”, връща лентата назад Иван.  Първото по-внушително нещо, което направил в сладкарството, било за дипломирането му - сватбена торта със сметана и захарни рози. „По това време всички торти бяха с маслени кремове, защото сметаната беше скъпа. Стана голям хит”, спомня си с усмивка Александров.", "date": "2018.05.14", "title": "Братът на обичан български актьор ще прави торта за сватбата на принц Хари"}
{"url": "https://www.blitz.bg/obshtestvo/stolitsa/tsyala-sofiya-govori-za-tozi-politsay-koyto-e-napt-da-se-prevrne-v-istinski-geroy-snimka_news600211.html", "text": "Полицай от столичната „Пътна полиция” е напът да се превърне в истинска звезда в мрежата, след като помогна на млада дама в беда. Действието се развива в района на националния стадион „Васил Левски”, а гласност на случката даде самата потърпевша в социалната мрежа. Тя публикува снимка на героя си, който без никакви възражения сменя гумата на колата й. „Все на мен ми се случват тия истории с полицаи, но този път е от първо лице. Човекът ми смени гумата от-до, нямаше оплаквания, не е мрънкал. Видях, че гумата е за смяна, защото беше тотално спаднала и нямаше дори до бензиностанция до откарам. Отидох при него и го помолих да ми помогне и от там нататък не съм бутнала нищо. Всичко направи той. Все пак - има надежда”, пише дамата.  „Браво на човека!!!”, „Не всички са лоши” и „Страхотен жест! Дано има повече такива хора!”, са само част от многобройните коментари, които заваляха към поста й. А снимката с полицая герой е напът да се превърне в истински вирус във Фейсбук. ", "date": "2018.05.14", "title": "Цяла София говори за този полицай, който е напът да се превърне в истински герой (СНИМКА)"}
{"url": "https://www.blitz.bg/lyubopitno/nauka-i-tekhnologii/kde-brkame-s-introvertnite-khora_news600140.html", "text": "Когато чуете термина “интровертен” вие обикновено си представяте някой, който е тих и изолиран, и който обича да прекарва своето време сам и да избягва социалните ситуации. Но истината е съвсем различна, твърдят учените, и реално няма нищо общо с това колко обичате да прекарвате времето си с други хора. Според тях именно интровертните хора са способни на някои от най-дълбоките и смислени приятелства. Разликата между интровертни и екстравертни хора е биологическа и се свежда до това, какво е поведението след социални ситуации.Интровертните хора имат по-нисък праг на допаминна чувствителност от екстравертните хора, а допаминът, нека да си припомним, е невротрансмитер, който е свързан с чувството на удоволствие. И колкото по-нисък е този праг, толкова по-лесно се стимулира. “Като интровертен човек вие се чувствате енергетизиран от прекарване на времето сам или само в много малки групи от близки приятели, на които имате доверие”, обяснява психологът Перпетуа Нео.  Интровертните хора имат доста по-зает мозък от останалите, и той непрекъснато се “тревожи” за това какво ще стане. И когато говорят, те непрекъснато извикват спомени от дългосрочния дял на паметта. За такива хора едно събитие никога не е просто само събитие. Екстравертните хора винаги успяват да отреагират на средата, което е изключително трудно и понякога дори невъзможно за интровертните, основно защото в мозъка им текат едновременно толкова много процеси.  “Именно затова те са толкова уязвими и раними, когато става въпроса за поведението им в социален контекст и затова често ги определят като невротични. Докато всъщност това, което се случва, е че след определен обем социална стимулация нервната система на интровертния човек просто се пренатоварва, и затова те имат нужда да се оттеглят и да се презаредят”, обяснява Нео. Източник: Science Alert", "date": "2018.05.14", "title": "Къде бъркаме с интровертните хора?"}
{"url": "https://www.blitz.bg/obshtestvo/lvov-most-e-chast-ot-zamislen-pametnik-na-chetirima-knizhari_news600138.html", "text": "Лъвов мост е построен през 1889 г. и е важно и натоварено кръстовище и мост в централната част на София. На това място преди него се е намирал Шареният мост. Мостът, по който сега софиянци преминават над Владайската река, е разположен на кръстовището на бул. “Мария Луиза” и бул. “Сливница”, като свързва Централната жп гара и Централната автогара с центъра на града. Този мост е една от забележителностите на столицата и също така символ на столичния район Сердика. В непосредствена близост до моста и кръстовището се намира и едноименният площад Лъвов мост.   Легендата за историята на “Шарен мост” гласи, че е построен от богат софийски турчин на име Халил Сали ефенди, който е бил добър търговец и забогатял от купуването и продаването на сламата на шопите от харманите след вършитба. Тогава вършитбата се е извършвала с дикани (земеделски уред от няколко сковани дебели дъски с широчина до 1 м отдолу, с набити кремъци като шипове). Те оронват зърната от житните класове на стъблата, като по този начин се отделят от сламата. Диканята се тегли от коне или крави. При една добра реколта той изкупил всичката слама на селяните в околността доста евтино и изгодно. Но на следващата година реколтата била слаба и селяните били принудени за животните си да си купуват слама от него, но на висока цена. Така Халил забогатял и от печалбата направил мост. Така той доказал на шопите, които го смятали за “шашав”, когато им изкупил всичката слама, че съвсем не е такъв. В духа на турската архитектура мостът бил нашарен (боядисан) с червени и жълти линии, откъдето идва и името му “Шарен мост”. За отбелязване е, че  на мястото, където сега се намира Лъвов мост, се извършвала екзекуцията на престъпниците  В Османската империя имало правило, ако престъпникът не е от града, да се обесва пред тази врата, през която е влязъл. По тази причина Апостолът на свободата Васил Левски е обесен до Източната порта. До Лъвовия мост са обесени участниците в Априлското въстание Стойчо Рашков и Тодор Малеев. Тук е намерил смъртта си и най-младият от четиримата софийски книжари - Георги Стоицев, псалт (черковен певец) в църквата “Св. Крал”, сега “Света Неделя”.  Още по-интересна е историята на новия мост, построен след Освобождението в свободна България   Веднага след успешната Руско-турска освободителна война Христо Г. Данов предлага на това място да се изгради паметник на обесените книжари и революционери. Идеята бързо се споделя от интелектуалци и политици и се стига до изработването на мащабен проект за мемориал. Проектът е на Вацлав Прошек, който е изпълнен частично от фирмата “Братя Прошек” (създатели и собственици на първата бирена фабрика в София) и струва огромната по онова време сума от 260 хил. златни лева -през 1889-1890 г. От целия комплекс е построен само мостът, на който лъвовете символизират четиримата герои, българи книжари, обесени от турците. Мостът е дълъг 26 м и е широк 18,1 м, има два отвора по 10 м и канделабри (свещници за свещи или ел. лампи) над средните отвори. Украсен е с четири бронзови фигури на лъвове, откъдето идва и името му. Те са изработени от виенската фирма “Филип Вагнер Биро” и са поставени в 1891 г.  Четирите лъва олицетворяват четиримата смели книжари революционери   От ранни зори до късните часове на деня по Лъвов мост преминават десетки и стотици софиянци и гости на София. След основната реконструкция на моста през 2014 г. той стана пешеходна зона. В това забързано време едва ли преминаващите пътници по него се запитват какво означават четирите “царя” на животните, застанали сякаш на стража в своята вечност и величие на Лъвов мост. Всеки един лъв пази история на един герой от времена, които не трябва да забравяме.   Тях трябва да помним, както ние, така и нашите потомци! Защото който живее в настоящето, трябва да помни и миналото, а който помни миналото, ще владее и бъдещето! Те ни припомнят за българската сила, която имаме, но само ако познаваме историята си. Четирите лъва ни разказват за съдбата на четирима книжари, които не са се страхували да разпространяват в ония робски години революционни и бунтовнически четива и книги.  Георги Стойчков - АБАДЖИЯТА, първенецът измежду лъвовете   на Лъвов мост и книжарят от Драз махала (карето от улици при днешния мост) е националреволюционер, куриер на Софийския таен комитет и псалт в църквата, сегашната “Света Неделя”. Абаджията съхранява в книгопродавницата си комитетски документи, пази и разпространява текстове на бунтовнически песни и подпомага организацията на революционното дело в борбата за свободата на България. Г. Стойчков е роден през 1848 г. и е най-младият от четиримата книжари, жертвали живота си пред олтара на Отечеството.  Хаджи Стоян ТАБАКОВ, познат като Стоян Книжаря, е вторият лъв,  български просветен деец и революционер. Заедно със свой съратник около 1864-1865 г. откриват първата в София книжарница на ул. “Златарска чаршия”, или днешната улица “Сердика”. Книжарницата доставя български книги и учебници на много училища в Софийско и Източна Македония. Книжарят и съдружникът му са в тясна връзка със Софийския революционен комитет, основан от Васил Левски в 1870 г. Заедно с Абаджията и другите двама книжари разнасят книги, карти и учебници в цялата област от Орхание (Ботевград) и Трън до Мехомия (Разлог) и Кюстендил, поддържат връзки с всички учители и по-будни българи.  Никола Крушкин-ЧОЛАКА, третият лъв, съратник на Левски,  отново книжар и просветен деец, революционер. Държи книжарницата на тогавашния пазар “Куру чешме” (днес до ъгъла на ул. “Алабин” и бул. “Витоша”). Наред с другата литература, разпространява бунтовни и патриотични брошури. В нея често заседава Софийският частен  революционен комитет. В книжарницата крие и някои Ботеви четници...   Киро ГЕОШЕВ, роден в с. Ярджиловци, е четвъртият велик книжар и търговец, също съратник на Левски   и член на Софийския таен революционен комитет. Заедно с Никола, Стоян и Абаджията, той се бори за Освобождението от поробителите и разпространява бунтовнически книжа. Той се е снабдил и продава бунтовническата песен “Вятър ечи, Балкан стене.”   Обединени от общата си цел в борбата, от родолюбието си и стремежа за свобода, четиримата революционери дълго работят за каузата на освобождението. Без страх рискували живота си за святото дело. Разкрити са по време на Руско-турската освободителна война. Може би близката свобода ги е направила по-малко предпазливи.   Демонстративно са обесени от турската власт само месец и половина преди освобождението на София   Цяла Европа научава за този нехуманен акт на властта от френския кореспондент Дик дьо Лонли. Френският кореспондент пише за екзекутирания сред руините на старата църква книжар, че “едно момче от осъдените пеело славянска патриотична песен пред бесилката”.  А песента била “Вятър ечи, Балкан стене”.   /в. \"Над 55\"/ ", "date": "2018.05.14", "title": "Лъвов мост e част от замислен паметник на четирима книжари"}
{"url": "https://www.blitz.bg/obshtestvo/stambolov-ne-znael-poshchada-i-milost-kogato-e-zasegnat_news600144.html", "text": "Когато става дума за Стефан Стамболов, мемоаристите обикновено са леко притеснени и объркани. Защото личността на тази голяма историческа фигура е противоречива: от една страна, хъш, патриот, поет, пламенен борец за свобода, отличен държавник и смел политик, от друга страна - прояви на неумолима жестокост, отмъстителност, злопаметност, оскърбителна властност дори към най-близки приятели, зъл и остър език, вулгарни страсти... Нищо човешко не му е чуждо, нито завистта, нито интригантството, нито лакомията за пари и имоти, нито донжуанството...   Добри Ганчев в своите “Спомени за княжеското време” разказва интересна случка. Д-р М. Цачев, запознат, както изглежда, със здравословните проблеми на държавника, не спазил лекарската клетва за дискретност и доверил на жена си, че  Стамболов е болен от “френската болест”, т.е. от сифилис  Тя, като повечето жени, не се стърпяла и разнесла новината сред приятелките си. Така клюката стигнала и до ушите на Поликсени Стамболова, съпругата на министър-председателя.   Какъв скандал се е завихрил по този повод под семейния покрив не е трудно да се отгатне. Последствията: д-р Цачев, по някакъв уж друг повод, е арестуван и държан “ту в участъка, ту в болницата, защото се бе поболял (от какво ли!?), ту под домашен арест...”.   Случаят с Петко Каравелов обаче е още по-фрапантен, защото двамата са стари приятели и защото вече не става дума само за арест и побой, а буквално за живота на Каравелов. Само че съдът, макар и “подбран измежду верни и предани приятели” на Стамболов, не успява да намери достатъчно убедителни улики да обеси дългогодишния държавник, както настоява премиерът. Тригодишният престой обаче в затвора “Черната джамия” се оказва достатъчно тежък като наказание и след излизането си оттам Петко Каравелов е вече с разклатено здраве.  Стефан Стамболов се опиянявал от властта и злоупотребявал с нея  Държавник с желязна воля и суров дух, той действа безцеремонно и твърдо, понякога безогледно жестоко, когато гони високи цели. Не се колебае да използва притворни и властолюбиви хора, да се заобиколи с недостойни службогонци, да погази демократичния порядък, да хвърли в затвора или да подложи на гонения и физическо унищожение хора, които са му били приятели и съратници, но вече му пречат. Той минава границата на общоприетото и допустимото не само в политиката, но и в личния си живот.   За комарджийските страсти на държавника се е писало и говорило много. Знае се, че е можел да прекара в игра на карти денонощия наред. Трудно понасял загуби. Веднъж изгубил пет лева и разгневен, хвърлил монетата в лицето на спечелилия - министър Иван Салабашев. Потърпевшият разтъркал слисан бузата си, след което моментално заложил тези 5 лева с надеждата, че ще ги загуби...   Дори вече семеен и с деца, Стамболов не пропускал възможността за компания, където виното се лее, а настроението избива както в стари революционни песни, така и в еротични градски шлагери. За такава една гуляйджийска нощ разказва Екатерина Каравелова. По това време съпругът й е премиер, а Стамболов - председател на Народното събрание. Някогашният хъш, известен с безпардонността си, решава, че къщичката на Каравелови не отговаря на положението им, и в тяхно отсъствие, без да ги попита дори, премества багажа им в друга къща на центъра, чиято втора половина е заета от ресторант “Боемелбург”. Завърналата се от Русе Екатерина с малкото си дете е принудена да слуша цяла нощ долитащите крясъци и смехове от кръчмата, сред които се извисява гласът на Стефан Стамболов. Тази нощ слага началото на вражда, която никога не стихва. В своите спомени г-жа Каравелова нарича Стамболов “азиатски сатрап” и твърди, че дори на външен вид “нещо зверско се отпечатваше в лицето му... лошият разрез на устата му издаваше низките инстинкти на дива натура”. Кариерата му тя обяснява така: “Мъжете гледаха да го привлекат на своя страна по чисто политически причини. Жените ще са падали в любовните му примки, очаквайки безумни наслади в обятията на този първобитен човек с азиатски наклонности”.   Този напорист в щенията си мъж обаче си има изискана съпруга - Поликсени - и помежду им цари любов и привързаност.  Запознанството на Стамболов с Поликсени става случайно. Когато през 1887 г. княз Фердинанд тръгва от Русе за Търново, където депутатите ще положат клетва, пътят му минава през Свищов. Гражданството там го посреща с хляб, сол, цветя и приветствия. Красива девойка го поздравява с реч на чист немски език. Тогава Стамболов е на 33 г., девойката го впечатлява. Година по-късно те са вече съпрузи. Поликсени е добра партия - тя е от знатния Станчовски род и донася богата зестра на съпруга си. Ражда му три момчета (едното умира малко) и дъщеря Вера.   Редом с възхитата и преклонението пред Стамболов, някои негови съвременници и противници оставят спомени за зверства, безчинства и дори убийства, извършени в името на “узурпаторското правителство” или по волята на “самозванеца” и “тиранина”, както го нарича Тодор хаджи Станчев от Русе. Той добросъвестно и с подробности описва потушаването на т.нар. Русенски бунт през 1887 г. и разстрела на деветима души, между които героите от Сръбско-българската война Олимпий Панов и Атанас Узунов. “Испанската инквизиция, турските зверства и казълбашийските башибозуци останаха малки пред тия на Стамболов и сие”, пише той.   Напрежението между Стамболов и Двореца се дължи и на лошия негов навик да одумва и клюкарства в приятелски кръг по адрес на княза и княгинята, да се подиграва на нейния външен вид, да изразява съмнение, че тя може да народи здрави наследници, да се присмива на Фердинанд, че няма вкус за жени... Тези нападки и подигравки, естествено, стигат до височайшите уши, защото в обкръжението на княза никой не харесва гневливия и деспотичен Стамболов, лишен от обноски и изтънченост, от дипломатическа гъвкавост. Дори и граф Бурбулон, който е в добри отношения с всички, признава, че  едва понася “дивашката и тиранична грубост” на големия държавен мъж  Той пише на майка си: “... по време на отсъствието на княза, Стамболов злоупотребяваше с всемогъщието си! Бе подчинил цялата администрация и главно армията, където разместваше както си ще враждебните нему офицери. Опияняваше се от властта, злоупотребяваше с нея, манията му да се заобикаля с доносници и шпиони дотолкова се засили, че създаде нещо като полиция от подкупени жени, които да го осведомяват за обстановката в семействата на държавните служители. Всичко това му спечели ... гняв, злоба и ненавист. Освен това... приписват на Стамболов нисък морал и говорят под сурдинка за гнусни оргии!...”   Любопитното е, че за да бутнат Стамболов от власт, неговите врагове използват именно интрига, свързана с жена. Пускат клюка, че Смарайда, съпругата на военния министър Михаил Савов, била любовница на Стамболовия приятел Панайот Славков. И че премиерът също се е облажил...  Савов обявява дуел на Стамболов. Така се стига до премиерската оставка през май 1894 г. И до убийството на Стамболов на 3 юли 1895 г.  /в. \"Над 55\"/    ", "date": "2018.05.14", "title": "Стамболов не знаел пощада и милост, когато е засегнат"}
{"url": "https://www.blitz.bg/obshtestvo/prvo-v-blits-bfs-i-klubovete-s-gnevna-reaktsiya-sreshchu-simeonov-neyasni-interesi-iskat-da-zabranyat-reklamata-na-lotariyata_news600169.html", "text": "Българският футболен съюз взе отношение по отношение на хазартните игри. Припомняме, че вицепреммиерът Валери Симеонов предложи чрез промени в Закона за хазарта лотарийните билети да не се продават навсякъде, а само в лицензирани пунктове, казина и игрални зали. ДО ПРЕДСЕДАТЕЛЯ НА 44-ТО НАРОДНОТО СЪБРАНИЕ  Г-ЖА ЦВЕТА КАРАЯНЧЕВА     ДО ПРЕЗИДЕНТА НА РЕПУБЛИКА БЪЛГАРИЯ  Г-Н РУМЕН РАДЕВ     ДО МИНИСТЪР-ПРЕДСЕДАТЕЛЯ НА РЕПУБЛИКА БЪЛГАРИЯ  Г- Н БОЙКО БОРИСОВ     ДО ОМБУДСМАНА НА РЕПУБЛИКА БЪЛГАРИЯ  Г-ЖА МАЯ МАНОЛОВА       ОТВОРЕНО ПИСМО     от Българския Футболен съюз и футболните клубове-членове на БФС във връзка с  планираните законодателни промени за  забрана на рекламата на лицензирани букмейкъри и лотарийни игри     Българският футболен съюз и футболните клубове-членове на БФС, изразяваме своето категорично несъгласие срещу обявените законодателни мерки срещу най-масовите и популярни развлекателни игри – спортните онлайн залагания и лотариите.     Организаторите на лотарийни игри плащат най-високите данъци в България. За разлика от всички останали фирми, които плащат 10 процента корпоративен данък само върху печалбата, лотариите се облагат с 15 процента върху всички приходи от билети.     По закон лотариите са задължени да изплащат поне 50 на сто от приходите като печалби на участниците в лотарията – задължение, което те не само изпълняват, но и реално изплащат средно над 60% на участниците.     От останалите средства лотариите заделят рекламни бюджети и спонсорство за българския спорт, в частност футбол, и за редица други каузи в културата и социалната сфера. Така е във всички останали държави-членки на Европейския съюз, и тъкмо поради това навсякъде държавата не само регулира, но и подкрепя развитието на лотарийните игри.  Подобна е ситуацията и с лицензираните букмейкъри за спортни залагания, които инвестират сериозни средства под формата на спонсорство не само за Българския футболен съюз, но и в редица футболни клубове, като по този начин подпомагат техните бюджети.     На фона на социалната отговорност на българските лотарии и букмейкъри, политици – водени от неясни интереси, се опитват на практика да ги ликвидират, като забранят рекламата на лотарийни билети и лицензирани букмейкъри.     Обръщаме се към управляващите – моля, оттеглете тези предложения! Не съсипвайте едни от малкото икономически субекти, които генерират устойчиви и солидни приходи в държавния бюджет и заедно с това реално подпомагат спорта и българския футбол, който така или иначе няма достъп до бюджетни средства и през годините се е справял със собствени ресурси.     От ръководството на БФС и клубовете-членове    ", "date": "2018.05.14", "title": "Първо в БЛИЦ: БФС и клубовете с гневна реакция срещу Симеонов! Неясни интереси искат да забранят рекламата на лотарията!"}
{"url": "https://www.blitz.bg/politika/borisov-s-moshchna-ataka-v-sda-sreshchu-ninova-tya-posegna-na-nay-skrovenite-mi-chuvstva-na-blgarin-i-khristiyanin_news600167.html", "text": "Който обижда министър-председателя, обижда една нация, един народ и една държава. Това пише в исковата молба на Бойко Борисов срещу Корнелия Нинова по делото, което той води за обида и клевета срещу лидера на БСП. Искът е за 26 000 лева със законна лихва от 23 март 2017 г. \"Аз съм посветил моя житейски път и политическа кариера в служба за благото на българския народ\", започва исковата си молба Борисов, който на пет страници подробно описва своя живот като професионалист и политик.  Премиерът разказва за работата си в МВР, за получeните генералски звания. \"Изключителните ми професионални усилия, които положих, повдигнаха авторитета на българската полиция...  \"Дейността ми като Главен секретар е известна в САЩ, Руската федерация, Кралство Испания, Кралство Великобритания, Белгия, Австрия, Франция, Германия, Холандия и в Централата на Европол в Румъния...   На 19.09.2005 г. след конфликт с вътрешния министър Румен Петков, който практически ми пречеше да реализирам амбициозната програма за максимална борба с престъпния свят, напуснах структурите на МВР\", пише Борисов.  В текста на молбата присъстват и столичното метро, околовръстното на София, детски градини и др., които карат Борисов да заяви: \"Работата ми като кмет ме удовлетворяваше изключително много, тъй като бях полезен на град София с конкретно изпълнени инфраструктурни проекти\".  Борисов обяснява още, че е подал \"оставка като министър-председател на 21 февруари 2013 г. , защото \"не желаех да участвам в управление, в което провокатори полицаи биеха хора\".   \"Моето политическо и професионална верую и като министър-председател беше да служа честно, отговорно и професионално на българските граждани\", подчертава Борисов.  \"В политическата си кариера съм срещал много идеологически и политически противници. Това е естествено, когато се управлява демократична държава. Много болезнено обаче е, че някои от тях вместо с политически аргументи и идеологически принципи си служат в политическите спорове с обиди и клевети. Това за мен е мъчително, защото аз и в съкровените си чувства и разбирания съм се посветил на българския народ...  Степента на болезненост се увеличава, ако тези обиди са изречени от политически опоненти по време на предизборна кампания...  Принципът, че обиждайки ексминистър-председател, се обижда една нация, един народ и една държава, не се изповядва от председателя на БСП Корнелия Нинова\", заявява Борисов.  В молбата се обяснява, че: \"На 23.03.2017 г. в сутрешния блок на Нова телевизия \"Здравей България\" ответницата Корнелия Нинова в разговор с водещите на предаването Ани Цолова и Виктор Николаев в агресивен и безпардонен стил изказа сериозни позорящи ме твърдения, които дълбоко засягат честта и достойнството ми...  Изявлението на ответницата гласи следното: \"Това нещо се случи в Хасково, където Елена Йончева е водач. Извиках Елена на сцената и казах - ето го лицето на смелостта и демокрацията, която се осмели да каже на Бойко Борисов \"Ти си крадец\". И той я наказа. Пусна смс да бъде уволнен Иван Гарелов\".   \"Твърденията на ответницата Нинова, които унизиха моята чест, е че  тя ги разпространи в едно от най-гледаните телевизионни предавания само два дни преди парламентарните избори на 26.03.2017г...  Посоченото нагло и позорящо твърдение, разпространено от Нинова, на 23.03.2017 г. е особено опасно, защото тя желае да ме представи като престъпник, само два дни преди провеждането на изборите ...  С посоченото оклеветяване г-жа Нинова не се задоволява, тъй като в същото предаване по Нова телевизия тя продължава да ме  опозорява... и разсъждава: \"Този човек си е хвърлил работата в МВР, за да остане член на БКП. Аз не съм била член на БКП. Тези, които са били тогава там, обвиняват тези, които не сме били\"...  Клеветническото твърдение \"Крадецът вика дръжте крадеца\" се отнася именно за мен, тъй като то е изречено след показването на видеозапис с мое изказване. Същевременно макар и смисълът на изказването да не съдържа директно обвинение, че съм крадец, самото изпозване на подобно сравнение, сочещо престъпление, силно уронва моята чест и достойнство\", обяснява Борисов.  Борисов твърди, че Нинова е продължила да го опозорява като е използвала \"като коментар метафората \"Крадецът вика дръжте крадеца\", пише Епицентър.  \"Неверните твърдения, изречени от Нинова, ме засегнаха дълбоко, предизвикаха нравствени страдания, защото накърняват честта и достойнството ми в изключителна степен, авторитета, който съм градил дълги години, не само пред българската общественост, но и пред европейските ми партньори. Г-жа Нинова посегна на най-съкровените ми чувства на българин и християнин, засегна авторитета и на българската държава\", пише Борисов.   \"Почувствах се изключително омерзен от поведението на своя политически опонент, с който винаги съм водил честна и коректна политическа битка\", обяснява Борисов причините, заради които иска обезщетение.   \"Ужасяващите обиди станаха достояние на много граждани, почувствах се изключително засегнат и омерзен от поведението на своя политически опонент. Причинените ми морални вреди обусляват и претенцията за заплащане на обезщетение на основание чл. 45 ЗЗД в размер на 26 000 лева заедно със законната лихва от деня на увреждането 23.03. 2017г.\", завършва исковата молба на премиера срещу лидера на опозицията.    ", "date": "2018.05.14", "title": "Борисов с мощна атака в съда срещу Нинова: Тя посегна на най-съкровените ми чувства на българин и християнин!"}
{"url": "https://www.blitz.bg/obshtestvo/batak-legenda-ili-istoriya_news600127.html", "text": "“Според мен, ако един чужденец иска да разбере величието на България, трябва да посети Батак. Да, Батак е безмълвната история на един народ, който е пожелал да бъде свободен и е доказал с кръвта си правото да остане свободен.” Жак Горшон - френски писател Легенда или история. Какво е Батак? Може би едното и другото, защото от голямата история и красотата се раждат легендите. Легенда, създадена от прастарата и неповторима прелест на Родопа планина и обогатявана от вековните борби на юначните му жители. Той е легенда и история, изградена от огън, барут и кръв.   Името на Батак е свобода. Свобода, изгряла от пепелищата и жертвените клади на героите му. За него е писал Иван Вазов:  Някои съвременни опоненти за потушаването на въстанието в Батак се базират преди всичко на това, че Макгахан е писал тенденциозно. Едва ли не е бил подкупен да пише така. Въпросът се поставял едностранчиво само от гледна точка на въстаниците и се пресилват умишлено зверствата в Батак.   Дали това е така?  Такива опити да се заличи варварството при потушаването на въстанието е имало и няколко години след това.   В една статия, открита наскоро в “Сборник за народни умотворения” от 1888 г., написана от Христо П. Константинов, са поместени три разказа на турчин и помаци, взели участие в потушаването на Баташкото въстание, както пише той ... “по един варварски рядък в историята начин“. Статията е озаглавена “Чепино”. В нея описва своите проучвания за потурчването на българското население от Чепинското корито. Натъква се на много разкази на участници в потушаването на въстанието в Батак, но решава да помести в статията си само три от тях.  По думите на разказвача, тази новина притеснила големците от Чепино и Доспат. Те запитали Каванозоглу Али - бея на Пазарджик, какво да правят. Той им казал да не се боят и че ще им изпрати оръжие. Мълвата, че батачани ще нападат помашките села, умишлено се разпространява бързо. Нощно време са назначавали съгледвачи да пазят селата от нападение на батачани. По невнимание между селските съгледвачи често възниквали престрелки, а на сутринта се оказвало, че няма и следа от батачани.  След три дни от Пазарджик се завръща дорковчанинът Мохамед ага. Той събрал хората около кафенето на Карана и казал:   Като въоръжил помаците и циганите от селата, той потеглил за Батак. Там заварили барутинеца Ахмед ага с многобройна дружина от 12-13 села.  Разпределили си позициите около Батак. Ахмед ага започнал преговори с въстаниците, които продължили 2-3 дни.   На 25 и 27 април се провеждат две исторически срещи. Турските представители идват и поздравявайки войводата, заявяват, че нямат нищо против въстанието и че покорно ще приемат всяко ново положение, стига да не се закачат техните села и челядта им. На пратениците Петър Горанов отговаря: “Батачани са въстанали против турското правителство на султана, а не против мирното турско население. Целта на въстанието е да унищожи досегашното турско правителство, което еднакво притеснява както българите християни, така и простите мохамедани. Батачани не са вече рая. Те са се отказали окончателно от онова подло правило, че покорна глава сабя не я сече, те са провъзгласили своята свобода тържествено с оръжие в ръка, за която са готови да пролеят и последната капка кръв”.  В тези думи прозират мисли от идеите на Левски, приложени на дело в Априлската епопея. Този отговор привлича вниманието на тогавашния младотурски вестник “Йени Истамбул”, а турският анкетьор го цитира в доклада си за Априлското въстание пред Великата порта. Жалкото е това, че тези негови думи са забравени по-късно от турците не само по време на потушаването на въстанието, а и след това до края на Руско-турската освободителна война.  Един ден двама батачани, скрити в една плевня, стреляли по помаците. Те това чакали. Настъпили и овладели покрайнините на Батак. Предложили на въстаниците да се предадат. Те се съгласили. Веднага след като събрали оръжието им, Мехмед ага нарушил дадената дума и започнали да ги колят.  Вторият разказвач костандовчанинът Исмаил Имамов разказва, че с батачани са били в добри взаимоотношения. Затова решили да изпратят група до Батак и да разберат какво става. По пътя ги среща помак от Ракитово, човек на Мохамед ага, и им казал: :  На другия ден в Костандово пристигнал Мохамед ага, той провел разговор с хората, въоръжил ги и ги повежда към Батак.  Третият разказвач, доспатчанинът Ахмед Кьойбашиев казва, че няколко дена преди въстанието един войник в отпуска и един кираджия, идвайки си от Пазарджик, видели, че батачани са въстанали. Те разказали това на Ахмед ага. Той предупреждава властите в Неврокоп за въстанието в Батак.   Оттам му отговорили уклончиво, защото Батак бил към пазарджишката кааза. Тогава той започва да се разпорежда самостоятелно. Изпратил хора до околните села и събрал внушителна сила. В околностите на Батак пристига заедно с чепинци. Когато батачани поискали примирие, той се съгласил срещу 200 лири и предаване на оръжието. Голяма част от батачаните отказват да си дадат оръжието. Не спазвайки обещанието да се оттегли, Ахмед ага нарежда да се унищожи селото.  От тези разкази може да се направи извод, че околното местно население е било манипулирано и насила заставено да вземе участие в потушаването на въстанието. Някои от разказвачите са се насълзявали, когато са разказвали спомените си.   Коментарите по разказите на тези участници са неуместни.  /в. \"Над 55\"/    ", "date": "2018.05.14", "title": "Батак - легенда или история"}
{"url": "https://www.blitz.bg/obshtestvo/emiliya-radeva-teatrt-spasyava-dushata-mi-dava-mi-stimul-za-zhivot_news600132.html", "text": "Емилия Радева е сред култовите имена на българския театър и кино. Скоро ще стане на 86, на улицата се придвижва с бастун, но продължава да играе на сцената с дръзновението на младо момиче. Родена е на 23 май 1932 г. в Радомир. Завършва с отличие актьорско майсторство в Театралното училище (сега НАТФИЗ) при легендарния проф. Боян Дановски. Разпределена е в Пловдивския театър, а по-късно играе 33 сезона в Театъра на Българската армия и на сцените на Народния театър, Сатиричния, “199”, “Възраждане” и театър “Сфумато”. Тя създаде най-запомнящите се екранни и сценични образи на майка в българското изкуство. Помним я като Султана в “Иконостасът\" (по романа “Железният светилник\" на Д. Талев), Юрталанката в “Снаха\" от Георги Караславов, Зюлкяр от “Ребро Адамово\", Марьола в “Татул\", Екатерина Каравелова в “Дело 205/1913 П. К. Яворов\", Албена Алданова в “Дом за нашите деца\"...   Днес в навечерието на своята 86-годишнина продължава да играе. “По инициатива на Съюза на артистите се създаде клуб “Посребрени коси” и колеги направихме един сборен спектакъл, който играхме 5-6 пъти на сцената на Народния театър. Режисьорът Никола Петков покани поименно към 15 актьори. Самият спектакъл се казва “А помните ли”, изграден е от монолози на всеки един от участниците и накрая имаме общо едно действие от “Женитба” на Гогол. Но самото излизане на сцената е страшно. Когато преди три години започнах да играя в “А помните ли\"  след 10-годишно затишие, в началото ми прилошаваше, пресъхваше ми устата, качваше ми се кръвното   Играх ужасена в продължение на 5-6 представления. Постепенно се отпуснах и стигнах дотам, че след краткия монолог получавах жадуваните аплодисменти. Понякога си мисля, че ние, актьорите, сме като спортисти пред старт: имаме си нашите тайни ритуали срещу неуспех, защото резилът е голям, ако не успееш да направиш ролята.  Възпитана съм в религиозно семейство и всяка сутрин благодаря на Бог, че се събуждам жива. Моля се денят да е хубав за близките ми. Ходя на гроба на Дънов - този навик ми остана от баща ми, като млад вдовец намираше утеха в лекциите му. Нямам сериозни противоречия със себе си. Но има моменти, в които много ме натоварват разни неправди”. Емилия Радева заслужено получи наградата за цялостен принос на юбилейното 25-о издание на международния кинофестивал “Любовта е лудост\" във Варна през 2017 г.  Голямата българска актриса разказа за личните и професионалните си успехи и разочарования, за голямата си любов, за различните си лица на сцената и в живота - влюбена, майка, героиня, звезда!  От споделените й мисли се разбира, че е живяла с чувството на човек второ качество   Емилия била едва 5-годишна, когато останала без майка. А това, според нея, вече я правело различна от другите деца. Малкото момиченце страдало от определението “дете без майка, жив сирак”. Като пето дете, малката Еми износвала дрехите на двете си по-големи сестри. Купували й обувки, когато предишните й умалявали така, че петите й изскачали. Красивата актриса завършва гимназия в родния Радомир. Девойката рисува добре от малка, но й се удават и литературата, съчиненията и преразказите. Пред нея е дилемата къде да продължи: в Художествената академия или в Театралното училище. Съученичката й Елка Константинова (бъдещият министър на културата) я съветва да избере Театралното училище и дори урежда среща с Николай Лилиев, брат на баба й по майчина линия.   Емилия започва актьорското си обучение при Кръстьо Мирски, но във втори курс класа поема проф. Боян Дановски. Мирски е млад, красив и ерудиран, специализирал във Франция. Почти всички студентки са влюбени в него.   Проф. Дановски е известен с това, че е придружавал баба Парашкева до Лайпциг, където през 1934 г. съдят сина й Георги Димитров по обвинение в подпалване на Райхстага   Той имал навика да дава по 10 стотинки като премия на всеки студент, изиграл добре етюда си. Когато Емилия и Гинка Станчева са “млади, непорочни момиченца” в първи курс, ги свалят красавците второкурсници Любомир Димитров и Пейчо Пейчев. Стават приятели, после гаджета и накрая съпрузи и даже кумове.   Любо беше страхотен, погледите ни се срещнаха. Неговият беше тъмен, жарък, топлината му облъхна сърцето ми. Коленете ми омекнаха, светът се завъртя като празнична въртележка и аз се понесох в небесата на любовта. Но вече омъжена, бях поела ангажимент да се снимам в един филм. Оказа се, че съм бременна. Терзаеше ме мисълта дали да направя аборт, или да продължа да снимам. Беше първата ми бременност и съзнавах риска, ако се реша на аборт. А бях млада, снимаше ми се, ролята си заслужаваше.  Дете можех да имам и по-късно, но тази роля - не! Реших да се отърва от бременността   Една жена, знаеща как се постига това, ми каза какво да направя. Няколко пъти пих на гладно греяно червено вино, смесено със счукан черен пипер, държах върху корема си нагорещена ютия - никакъв резултат. Достраша ме и прибегнах до лекарска намеса. С неописуема болка се отървах от плода. Известно време лежах, докато се съвзема, след това започнах снимки. Дъщеря ми, която родих по-късно, двегодишна се попари с вряла вода, едва оживя. А филмът, заради който убих първата си рожба, не излезе на екран по политически причини  Станали родители, дъщеря им Катето внесла в ежедневието им не само радост, но и грижи. Не ги отминали и нещастните случки. Взаимната ревност ги съпътствала. На два пъти подавали молба за развод, после пак се събирали и продължавали... Емилия трудно приемала мъжките му страсти: бохемски компании, увлечение по алкохола, неутолимата страст за изява не само на сцената, но и в живота. Ревнувала го от всичко това. А и ревността от негова страна била непоносимо бурна. Преследвал я по време на снимки, “вардел” я от колеги и партньори, от почитатели и ухажори.  От накърнено самолюбие, слабост, малко инат и лудост изживях няколко увлечения, но не допуснах да се превърнат в изневяра  С Любо бяхме луди един за друг, признава Емилия. Актрисата е убедена, че най-добрите роли е изиграла със своя съпруг. На сцената двамата били влюбени, любовници, съпрузи, врагове... Ревнувахме се много, и то без повод. Ама аз мисля, че ревността е нормална проява при хора, които изпитват дълбока, истинска обич и любов. Как иначе?! Ревността е като вятър, която разпалва тая страст! Тази година стават 17 години от смъртта му - почина през 2001 г. Аз бях на турне във Виена с Юри Дачев и Бина Харалампиева, Стояна, Калата, Васил Попов, целия състав на “Вчерашни целувки”... Тръгнах с големи колебания, защото го оставих много тежко болен. Оставих го във Военна болница и с уверението на двама племенници лекари, че мога да отсъствам 5-6 дни, да съм спокойна. Той обаче си отиде...  Не бях на себе си. Колегите взеха да ме успокояват, да мислят какво да правят с пиесата без мое участие, някой да ме замести, но аз казах: “Не! Ще се справя!...” Исках да остана насаме със себе си и тръгнах ей така, да повървя из града. Познавам Виена много добре, а се загубих!... Така се загубих, че нямах изобщо представа къде съм. Взех едно такси да ме закара до българското посолство. Психиката ми бе в някакво особено състояние, в което сякаш не бях на тази земя!  Лекуваха ме специалисти, много ми помогна психологът Мадлен Алгафари. Тя ме посъветва да правя нещо с ръцете си. Аз съм голяма чистница и домакиня. В семейството ми рано останахме без майка и всичките четири деца умеехме да вършим всичко - готвене, чистене, гладене, пране. Но тогава, по време на онази голяма криза, нищо не пипах, ей така, седях и гледах в една точка. Ходех при Мадлен на сеанси, тя ме пращаше в някакви женски дружества, но това някак не ми идваше на душата. Тогава започнах да пиша и издадох първата книга - стихосбирката “Здравей, самота”, през 2007-а, съвместно с дъщеря ми Катерина Димитрова. Озаглавих книгата “Здравей, самота”, защото разбрах колко хубава може да бъде самотата, колко е плодотворно човек от време на време да работи. Последваха и други книги, а сега ме крепят сцената и приятелите...", "date": "2018.05.14", "title": "Емилия Радева: Театърът спасява душата ми, дава ми стимул за живот!"}
{"url": "https://www.blitz.bg/layfstayl/ptuvane/izvestna-sportna-zhurnalistka-ot-bnt-raztrsi-mrezhata-boyane-chakam-te-ti-si-izvn-klasatsiite-ela-si-zaradi_news600130.html", "text": "Известната спортна журналистка от БНТ Василена Матакева разтърси социалната мрежа с много силни думи за алпиниста Боян Петров, който вече 11 дни е в неизвестност. Петров се опита да изкачи един от най-трудните върхове Шиша Пангма, но надеждата за намирането му все повече угасва. Вижте какво написа във Фейсбук Матакева: В последните дни чета всичко,написано за Боян,влизам в новините много по-често,отколкото съм го правила някога,продължавам да вярвам,че ей сега като отворя компютъра и ще изскочи \"намериха Боян,отслабнал е,но е добре......наистина вярвам.Прочетох страхотни, вдъхновяващи материали, покланящи се на смелостта и куража му, на духа, на любовта към живота, на всичко, което е Боян.....не мога да го кажа по-хубаво, но знаете ли какво си мисля? В последните години съм сред хората,които правят \"Спортист на годината\", Боян Петров е бил там няколко пъти и е единственият, ама наистина единственият, който никога не се разсърди от класирането, който никога не каза лоша дума за никого, напротив радваше на всички постижения, говореше с всички, усмихваше се, нямаше нужда от уговорки от предварителна информация-кой е в класирането, от пазарлък, от сцени. Той просто казваше-ще дойда и.....беше там!!!!Чакам те, Бояне. За мен ти си извън класациите, за мен ти си много високо и всички ние имаме нужда от теб!!!!ЧАКАМ ТЕ,БОЯНЕ. Ела си и заради нас,всички,които те обичаме.......", "date": "2018.05.14", "title": "Известна спортна журналистка от БНТ разтърси мрежата: Бояне, чакам те, ти си извън класациите, ела си заради..."}
{"url": "https://www.blitz.bg/obshtestvo/prouchvane-ustanovi-sredniya-razmer-na-zhenskite-intimni-chasti_news599993.html", "text": "Има безброй проучвания за пенисите - средният размер в отделните държави, средният размер по света и дори средната обиколка на пениса, са подробно изследвани. Но когато става въпрос за половите органи на жените, има много малко информация за това какво представлява \"нормалното\" при тях. Ето защо Брук Макфадън, асистент доктор в отделението по урогинекология и реконструктивната хирургия в Държавния университет в Охайо, е решила да установи средния размер на вагините. Тя цитира проучване, направено от учения Джилиан Лойд, наречено \"Външният вид на женските гениталии: какво е нормално\". В изследването са били измерени интимните части на 50 жени, които са посетили гинеколог по причини, различни от дисфункция в тази област. Извършени са измервания на всички части на влагалището, включително на малките и големите срамни устни и на клитора.  И въпреки че женските интимни части са с различна форма, размер и цвят, ето как изглежда средностатистическата вагина според изследването: Малки срамни устни  Това са по-малките вътрешни устни, които обграждат вагиналния отвор. Макфадън е установила, че лявата страна е средно 2,1 см широка, а дясната - 1,9 см. Лявата \"устна\" средно е с дължина 4.0 см, а дясната е дълга 3.8 см.  Трябва да е ясно обаче, че срамните устни имат различни форми и размери, и това е само средностатистически резултат.  Също така е интересно, че двете страни не са едни и същи - така че не бива да се тревожите, ако не са еднакви и при вас. Големи срамни устни  Това са външните устни на вагината. Според проучването двете страни на големите \"устни\" са средно дълги 8,1 см.  С напредването на възрастта, и малките, и големите срамни устни, се свиват, показват резултатите от проучването. Клитор  Клиторът е сложен орган, но това, което обикновено се има предвид, когато говорим за него, е малка, колкото грахово зърно, част между малките срамни устни.  Тя също може да е с различна форма и размер при всички жени, като някои са много по-големи от други. Това е абсолютно нормално и няма какво да ви притеснява.  Проучването на Макфадън показва, че ширината на клитора е в диапазона от 0,2 до 2,5 см, като средният размер е 0,8 см, а дължината му е от 0,4 до 4,0 см, средно - 1,6 см.  В медицинския сайт Superdrug обобщават резултатите така: \"Всяка жена има малки и големи срамни устни, вътрешни и външни. Те се различават толкова много при всички жени, че няма такова нещо като \"нормално\".  Източник: fakti.bg ", "date": "2018.05.14", "title": "Проучване установи средния размер на женските интимни части"}
{"url": "https://www.blitz.bg/obshtestvo/eto-zashcho-ne-tryabva-da-ostavyate-chasha-voda-do-legloto-si_news599997.html", "text": "Над една трета от хората се събуждат нощно време. Половината от тях – по няколко пъти. Основната причина за събуждането им са естествени нужди. Особено жажда. Колкото и да ви се иска да поставите чаша вода на шкафчето до леглото, за да облекчите живота си, не го правете. Ето защо:  На пръв поглед това е безобиден навик. Ползите обаче от няколко глътки вода нощно време или рано сутрин са по-малко от вредите.  Забелязали ли сте, че „нощната“ вода сутринта е по-странна на вкус?. Вкусът на водата действително се променя, както и съставът й. И то не в положителна посока. Причината е нашето дишане.  По време на сън човек издишва прекалено много въглероден диоксид. Заедно с това от тялото се отделя значителна част токсини, които са били  натрупани през деня. Всичко това влиза във водата. Ако отпиете от чашата до леглото, ще върнете всичко това обратно в тялото си.  Както виждате, това е един напълно естествен начин, по който човекът замърсява водата. Няма нищо страшно обаче – просто отидете до кухнята и си налейте прясна вода.  Източник: profit.bg ", "date": "2018.05.14", "title": "Ето защо не трябва да оставяте чаша вода до леглото си"}
