{"url": "https://www.blitz.bg/ikonomika/biznes-i-pravitelstvo-dogovorikha-novi-merki-za-poevtinyavane-na-toka_news580987.html", "text": "Бизнес и правителство договориха единайсет мерки, които да доведат до поевтиняване на тока на свободния пазар от 1 юли. Първите резултатите вече са налице, отчетоха представители на работодателските организации след среща с премиера, шефът на парламентарната енергийна комисия и финансовия министър.\nДържавата ще задължи всички големи производители на ток, с изключение на двете американски централи в басейна на Марица, да продават електроенергията си на свободно договорени цени. \n\"Става въпрос за промяна в около сто текста в Закона за енергетиката, тоест работата като обем е много. Работим заедно и оглеждаме от всички страни\", обясни депутатът Делян Добрев, цитиран от БНТ.  \nТака на практика на свободния пазар ще излязат производителите на зелена енергия,както и - вятърни, фотоволтаични и централи на биомаса , както и когенерациите - заводските централи и ТЕЦ-ове. В момента държавната компания НЕК изкупува тяхната електроенергия на договорени по-високи цени. След промените цените също ще останат високи, но разликата между пазарни и договорни ще се покрива от фонда за енергийна сигурност. \nЩе се увеличи и търсенето на свободния пазар, защото доставчиците на ток - ЧЕЗ, ЕВН и Енерго про, ще са длъжни да купуват по свободнодоговорени цени, енергията за технологични нужди. Работодателите са получили обещание и за още промени. \n\"Настояваме задължително да влязат изискванията на регламент на ЕС, тъй нареченият РЕМИТ, който задължава дружествата да дават информация за сключени сделки на свободния пазар с енергийни продукти на едро\", каза още Добрев.  \nБизнесът отчита и първите резултати от бъдещите промени. \n\"Преди два месеца офертите към по-малките предприятия бяха за цени от 90 до 125 лева за мегаватчас, сега вече са за цени от между 83 и 100\", заяви Васил Велев.  \nРаботодателите обявиха, че са доволни от темпа за реформи, но запазват протестната си готовност.\n", "date": "2018.02.21", "title": "Бизнес и правителство договориха нови мерки за поевтиняване на тока"}
{"url": "https://www.blitz.bg/svyat/ekshn-agenti-na-mosad-poprechikha-na-fanatitsi-ot-idil-da-vzrivyat-ptnicheski-samolet_news580997.html", "text": "Военното разузнаване на Израел обяви, че е предотвратило атака срещу австралийски самолет, съобщи „Таймс оф Израел“. Информацията е била предоставена на австралийските служби.\nТака е бил предотвратен атентат срещу австралийски самолет. Атаката е била подготвяна от ДАЕШ. Тя е трябвало да бъде проведена през миналата година. \nСмята се, че така са били спасени десетки животи. През август австралийските служби арестуваха двама души по обвинения, че са се опитали да сложат самоделна бомба на самолет в Сидни. \nСмята се, че заподозрените са планирали да пуснат и газ в самолета. Очаква се Австралия да потвърди информацията.\n", "date": "2018.02.21", "title": "Екшън! Агенти на Мосад попречиха на фанатици от ИДИЛ да взривят пътнически самолет"}
{"url": "https://www.blitz.bg/layfstayl/skorost/predlagat-17-godishnite-da-shofirat-bez-knizhka_news581002.html", "text": "Шофьорите без книжка да излязат на пътя! Идеята е на Министерството на транспорта и МВР. Целта е кандидат-водачите да натрупат повече часове зад волана, преди да получат свидетелство за управление.\n Така, ако предложението се приеме, още на 17 години шофирането ще е разрешено. Целта е да се подготвят по-добре водачите на пътищата, заяви Дамян Войновски, Изпълнителна агенция \"Автомобилна администрация\", цитиран от Нова телевизия. \n За непълнолетните шофьори ще има ограничения. Да се движи в определена част на денонощието, при определена скорост, да не може да вози пътници, обясни Войновски. Кандидат-водачите задължително ще трябва да са с придружители в колата. При всички случаи трябва да има изисквания към придружителя, обясни Войновски. \n За придружителите ще има изисквания. Какви - тепърва ще се решава. Но автоинструктурите са категорични – да учиш е професия. И не всеки я може. Придружителят може да е на 70 години. И преди 50 години да е взел книжка, а законът се е изменил оттогава 80 пъти. И той вече не познава знаците, коментира Йонко Иванов, Асоциация на преподавателите по авто-мото подготовка. А при евентуални произшествия - отговорността ще носят и непълнолетните шофьори, и придружителят им. \n От произшествията ще зависи дали временната книжка ще стане постоянна. Ако през едногодишния период кандидат-водачът не е имал сериозни произшествия, то на 18 ще трябва да се яви на изпит. За постоянно свидетелство. \n Ако пък книжката се изкарва след пълнолетие, то шофирането с придружител ще бъде пожелателно, а не задължително. Дали идеята ще стане закон – ще разберем през следващите месеци. \n", "date": "2018.02.21", "title": "Предлагат 17-годишните да шофират без книжка"}
{"url": "https://www.blitz.bg/kriminalni/prestplenie/tazi-dzhadzha-za-22-dolara-mesechno-pochernya-zhivota-na-stotitsi-nashi-shofori_news580714.html", "text": "\n С устройство за 22 долара, което може да се поръча свободно по интернет, у нас се крадат по 100 коли месечно. Това съобщава \" \", позовавайки се на разследващи, заловили преди дни група, разполагаща с уреда.  \nТой представлявал подобна на флашка джаджа, която се свързвала с телефона в слота за зарядното. С нейна помощ се копирал кодът от дистанционното за алармата и запалване на автомобила, а след това с подаването на специален сигнал през приложение, вратите на автомобила се отваряли, а двигателят му стартирал. \nСхемата действала само при по-новите и луксозни коли, които са на не повече от 7-8 години. До скоро подобни уреди се поръчваха от Русия и струваха над 2-3 хил. долара и за използването им беше необходим обемен лаптоп. \nНовата джаджа обаче ги слага в малкия си джоб и върши същата работа за многократно по-ниска цена. Освен това е съвместима с всеки един смартфон, дори и от най-нисък клас, което я прави и по-лесно преносима. \nПоръчката на устройството отнема секунди, а доставката най-много две седмици. Освен това при митническия контрол, тя не представлява забранена стока, което прави и получаването й безопасно, за разлика от предишната генерация тапи и оборудване. С допълнителна такса от няколко долара тя дори идва до вратата ни, опакована в малко кашонче. \nСпоред данни на МВР само за месец декември за били откраднати 151 коли. Само 11 са намерени. Останалите се предполага, че са били нарязани за части часове след кражбата им. \n„Ако преди автомобилите се изнасяха в чужбина или номерата им се пренабиваха, то сега направо се режат брутално за части. Използват електрически ножове, с които са един час разфасоват един скъп автомобил на съставните му чаркове. Всичко след това отива по моргите или при дилъри на части, които работят с оторизирани магазини и сервизи“, обясниха криминалисти. \nСамо преди седмица те заловиха 42-годишния Христо, популярен като Ицо Турчина, който бил водещо име в света на автокрадците. Той бил спипан с още трима негови приятели, докато разкомплектоват краден автомобил, чиито части след това щели да изложат за продан в моргата си. В непосредствена близост до автоморгата е задържана и 35-годишна жена, чиято задача била да наблюдава за евентуално приближаване на полицаи или други нежелани посетители. \nАкцията стартирала, след като на 4 февруари в полицията бил получен сигнал за откраднат автомобил БМВ Х1. В хода на незабавно предприетите оперативно-издирвателни действия от служители на сектор „Престъпления свързани с МПС“ към столичната полиция, открадната кола е била намерена в автоморга на бул. „Св. Климент Охридски“. В обекта полицаите намерили и части от разкомплектования краден автомобил, регистрационните му табели, изрязана планка с набита рама, техническо средство за заглушаване на сигнали тип „тапа“, множество автоключове, както и новото устройство за $22.\n", "date": "2018.02.21", "title": "Тази джаджа за 22 долара месечно почерня живота на стотици наши шофьори!"}
{"url": "https://www.blitz.bg/zdrave/kakvo-se-sluchva-kato-imate-43-c-kolko-mozhe-da-izdrzhi-choveshkoto-tyalo-pri-kakva-niska-ili-visoka-temperatura-se-sluchva-smrtta_news580931.html", "text": "\n Всички знаем, че 36,6 ° C е нормална телесна температура, а когато живакът на термометъра показва 39 ° C, е време за медикаменти. \n Как човешкото тяло реагира на изключително ниска или висока телесна температура: \n Нормална температура 35,5 - 37 ° C \n През деня температурата ни варира от 35,5 ° C (сутрин) до 37,0 ° C (вечер). Такава промяна се определя от ежедневния цикъл на слънцето и не влияе пряко върху процеса. И това е интересно:  \n Интересно е, че средната телесна температура на жените е с 0.5 ° C по-висока, отколкото при мъжете. \n \n Повишената температура може да покаже ранен стадий на заболяване, така че най-добре е да посетите незабавно лекаря. \n Ако имате тази температура за кратък период, няма нужда от паника, не е опасно. \n \n Тази температура се възприема като основно заболяване, но тази температура  . \n Благодарение на това имунната система работи по-бързо, кръвообращението се засилва, времето за действие на антитела срещу вируса се скъсява. Това често включва мускулно треперене, което поддържа топлината вътре. \n Ако имате треска, това показва втората фаза - спад на температурата. Е, температурата е автоматична борба на тялото за оцеляване. Това не е лошо. \n Също така температурата може да се повиши до 40 ° C в парна баня или сауна. В такъв случай не се притеснявайте, това е нормално. \n \n Чудили ли сте се защо медицинската скала завършва на 45 ° C? \n Защото при 42 ° C започва необратимо разпадане на протеините в тялото, на 43 ° C, те стават неизползваеми за невроните на мозъка, което води до гарантирано фатален изход. За да не стане фатален, температурата над 40 ° C трябва да се понижи незабавно. \n \n Тази температура сочи към огромно изтощение или сериозно заболяване. Дори при лек спад на телесната температура под нормалното, човек започва да се тресе, защото мускулите се опитват да произвеждат повече топлина и кръвоносни съдове. \n При телесна температура под 33 ° C метаболитните процеси в организма започват да се забавят. \n \n При тази температура абсорбцията на кислорода в тялото намалява, снабдяването с кръв се забавя. \n Повечето хора в това състояние губят съзнание. \n \n Под 26.5 ° C, кръвта започва да се съсирва. Това предотвратява притока на кръв към жизненоважните органи и причинява смърт. \n Изключения: \n Има обаче изключения. През 1994 г. едно 2-годишно момиче от Канада прекара 6 часа на огромен студ и телесната й температура спадна до 14.2 ° C и днес всичко е наред с нея. \n Но това е рядък случай, дори може да се каже феномен, така че във всички останали случаи трябва да посетите лекар веднага. \n", "date": "2018.02.21", "title": "Какво се случва като имате 43° C-? Колко може да издържи човешкото тяло? При каква ниска или висока температура се случва смъртта?"}
{"url": "https://www.blitz.bg/politika/blgarka-za-prvi-pt-poe-tolkova-visok-post-v-evropeyskata-komisiya_news580877.html", "text": "\n Европейската комисия назначи днес Мариана Коцева за генерален директор на генерална дирекция \"Евростат\". Това е първият български гражданин, който застава на толкова висок пост в ЕК. Еврокомисарят Гюнтер Йотингер коментира, че е време 11 години след приемането на България в ЕС българин да поеме подобна отговорност, предава БТА.  \nОт юли 2012 г. Коцева е заместник генерален директор на \"Евростат\" в Люксембург. Тя е и първата жена, която застава начело на европейската статистическа служба. С почти шест години трудов стаж в Евростат и 10 години като генерален секретар, а след това и председател на Националния статистически институт у нас, Коцева притежава всички необходими умения и опит за новата си позиция, отбелязва ЕК. \nС друго решение на комисията Андрияна Сукова е назначена на поста заместник генерален директор на генерална дирекция в Европейската комисия. Тя ще работи в генералната дирекция \"Трудова заетост, социални въпроси и приобщаване\". От август 2010 г. Сукова е директор в генерална дирекция \"Заетост\". Тя работи в генерална дирекция \"Заетост\" повече от седем години, особено в областта на наблюдението и изпълнението на програми по Европейския социален фонд. \nСукова е бивш заместник-министър на земеделието и член на кабинета на бившия комисар по защита на потребителите Меглена Кунева.\n", "date": "2018.02.21", "title": "Българка за първи път пое толкова висок пост в Европейската комисия"}
{"url": "https://www.blitz.bg/politika/pravitelstvoto-potvrdi-goreshcha-novina-na-blits-za-noviya-shef-na-nso_news580879.html", "text": "\n Още на  . Преди минути стана ясно, че Министерският съвет е дал съгласието си генерал-майорът да бъде назначен на длъжността началник на Националната служба за охрана, с което бе потвърдена информацията на медията ни.  \nКъм момента той генерал-майор Данчо Дяков е съветник на Върховния главнокомандващ на въоръжените сили по военната сигурност. Това съобщиха от правителствената информационна служба. \nВъв връзка с подаден от генерал-майор Дяков рапорт и за да бъде изпълнена законовата процедура, правителството предлага на  .  \n \n", "date": "2018.02.21", "title": "Правителството потвърди гореща новина на БЛИЦ за новия шеф на НСО"}
{"url": "https://www.blitz.bg/svyat/ekshn-v-palermo-tozi-seksi-neofashist-be-zavrzan-i-bit-ot-chervena-brigada-nasred-ulitsa-snimka_news580882.html", "text": "\n Мнозина хора (за добро или лошо) си мечтаят да разберат, че някой политик е нашамарен. Е, това вече е факт. Не, не в България, а в Италия. Местен представител на италианската неофашистка партия \"Форца нуова\" (Нова сила) беше нападнат на улицата. Но не само това. Той бе завързан и бит от неизвестни бандити в град Палермо на остров Сицилия. Това предадоха местните медии. \nПобойниците изпратили на вестник \"Палермо тудей\" изявление и видеозапис на нападението на Масимо Урсино и представили действията си като предупреждение срещу планирано за събота посещение на националния лидер на \"Форца нуова\" Роберто Фиоре. \n  \n \n \n  \"Палермо е антифашистки на дело и във всекидневните действия на своите жители. В Палермо няма място за фашизъм\", заяви анонимната група. \nФиоре каза, че нападението бележи \"завръщане към методите на бригадите\", имайки предвид крайнолявата терористична организация \"Червените бригади\", действала през 70-те и 80-те години на 20-и век. Той потвърди, че ще посети Палермо. \n\"Форца нуова\" ще участва в парламентарните избори на 4 март като част от крайнодесния съюз \"Италия на италианците\". Не се очаква тя да преодолее 3-процентовата бариера за влизане в парламента. \n", "date": "2018.02.21", "title": "Екшън в Палермо: Този секси неофашист бе завързан и бит от \"червена бригада\" насред улица (СНИМКА)"}
{"url": "https://www.blitz.bg/politika/dobrev-pita-ima-li-konspiratsiya-v-prezidentskoto-veto-i-dali-v-osnovata-ne-e-elena-yoncheva_news580892.html", "text": "\n „Замисляме се дали президентското вето не е свързано с бивши членове на неговия екип. Говоря за Елена Йончева и липсата на отговор на въпроса участвала ли е в съдружие 50/50 с офшорка“. Това каза в Народното събрание депутатът от ГЕРБ Делян Добрев за  . \n„Елена Йончева е внесла 5 хиляди лева, а офшорката е за 315 хиляди лева. Тази офшорка се представлява от Зорница Блъскова, която по информация от интернет е съдружник в друга фирма с Георги Георгиев. За нея докладът на „Аликс партнърс“ сочи, че е източила 42 милиона лева от КТБ“, обясни той. \n„Не получихме отговор на тези въпроси, а в същото време президентът се изказва много ласкаво по отношение на Елена Йончева“, посочи Делян Добрев, цитиран от Фокус. \n„Как така участваш в съдружие с фирма, дори да пропуснем факта, че е офшорка, като даваш 5 хил. лева, а от другата страна се дават 315 хил. лева“, попита депутатът от ГЕРБ.  \n„В интервю Николай Бареков твърди, че Елена Йончева си е договаряла лично космическите хонорари с Цветан Василев в ТВ 7, цитирам по памет“, коментира Делян Добрев. \n„Президентът по Конституция има право да налага вето на всеки закон, който прецени. Не сме се запознали с мотивите, когато го направим, можем да ги коментираме конкретно“, каза още той. \n", "date": "2018.02.21", "title": "Добрев пита има ли конспирация в президентското вето и дали в основата не е Елена Йончева?"}
{"url": "https://www.blitz.bg/politika/nfsb-poiska-svetiya-sinod-da-kanonizira-za-svetets-vasil-levski_news580896.html", "text": "Националният фронт за спасение на България призова Светия Синод на Българската православна църква да разгледа спешно въпроса с канонизацията като светец на Васил Левски. Ето цялата позиция:\nСкъпи Господа архиереи на БПЦ, \nНИК на партия НФСБ се обръща към Вас с горещата молба да бъде спешно разгледан въпросът с канонизацията като светец на йеродякон Игнатий, познат със светското си име Васил Иванов Кунчев и тачен в паметта на народа ни като Апостола на свободата Васил Левски. \nПо повод 145 години от мъченическата смърт на Васил Левски, преди броени часове Христолюбивият български народ  всецяло  отдаде своята почит и признание към личността и делата му, към подвига и саможертвата му в името на освобождението ни от иноверски гнет и иго. В народната памет Васил Левски отдавна е възприет като светец заради саможертвата му в името на свободата на българите – не само светска, но и да изповядват нашата Православна Вяра свободно, без гонения, хули и поругание! \nКато основен мотив против канонизацията на Апостола на свободата Васил Левски често се изтъква, че той сам е напуснал манастира и се е отказал от своя сан. Но ето какво разказва поп Тодор за последните думи на Васил Иванов Кунчев: „Аз отидох при Левски и като го изповядах, почнах да чета отпуснатата за случая молитва и когато споменах името „раб божия Василий”, Левски ме прекъсна и каза: Споменувай ме в молитвите, отче-попе, с името Йеродякон Игнатий. Моли се, отче, не за мене, а за Отечеството България.“ \nОт НФСБ съзнаваме, че Светата ни БПЦ има утвърдени със столетия правила за канонизация. Припомняме, че като боголюбиви християни не сме стояли и не стоим встрани от благочестивите дела на Църквата ни. По наша инициатива и с наши средства бе въздигнат православен храм в квартал „Победа“ на град Бургас, десетки са даренията ни за православни храмове и параклиси, за почитането на паметта на видни дейци на БПЦ. И нашата твърда убеденост е, че не може да се вменява във вина на Васил Левски напускането на манастира, защото той не го е направил, за да се отдаде на светски удоволствия и начин на живот. Напротив! С живота си на безсребърник и аскет след това, с делата си освобождение на Христолюбивия ни народ, със самопожертвованието си, както и с последната си изповед, той е доказал неопровержимо своята неразрушима връзка с Православната ни Вяра и своята святост. \nПризоваваме и молим Светия Синод на БПЦ да преодолее съмнения и колебания, ако има такива, и да започне процедура за канонизация на йеродякон Игнатий – Апостола на свободата Васил Левски! \n  \n  \nПодписали:  \nВалери Симеонов \nДанчо Хаджиев \nВалентин Касабов \nБорис Ячев \n \n", "date": "2018.02.21", "title": "НФСБ поиска Светия Синод да канонизира за светец Васил Левски"}
{"url": "https://www.blitz.bg/politika/edva-li-znaete-koya-e-tazi-rodna-krasavitsa-i-kakv-vazhen-post-v-drzhavata-zae_news580809.html", "text": "\n Габриела Козарева е освободена от поста заместник-министър на спорта и назначена за изпълнителен директор на Агенцията за малките и средни предприятия. \n \n \nТя е назначена със заповед на министъра на икономиката Емил Караниколов, съобщават от ресорното ведомство. В агенцията тя сменя досегашната директорка Мариета Захариева. \n  \nКозарева има над десетгодишен управленски, административен и професионален опит в сферата на бизнеса и търговското право. Била е директор на дирекция „Спортна инфраструктура и управление на държавното участие” в Министерство на младежта и спорта, а от май 2017 г. заема поста заместник-министър в министерството. \n  \nПреди това тя е била консултант в частния бизнес и съдебен помощник във Върховния административен съд. Завършила е Класическата гимназия и Софийския университет СУ „Св. Климент Охридски”, където е магистър по право. \n  \nНазначаването на Козарева става възможно след като със заповед на министър-председателя Бойко Борисов тя бе освободена от поста заместник-министър на младежта и спорта, считано от 20 февруари. \n \n", "date": "2018.02.21", "title": "Едва ли знаете коя е тази родна красавица и какъв важен пост в държавата зае"}
{"url": "https://www.blitz.bg/ikonomika/borisov-i-vnshniyat-ministr-na-sauditska-arabiya-s-klyuchova-dogovorka-snimki_news580915.html", "text": "\n Активизиране на двустранните отношения между България и Саудитска Арабия, констатираха на среща в София министър-председателят Бойко Борисов и министърът на външните работи на Кралството Адел ал Джубейр, съобщи пресслужбата на кабинета.  \nОтбелязано е било, че засилването на икономическия и политически диалог между двете държави е започнало след разговорите на най-високо равнище в края на миналата година при посещението в Риад на делегация, водена от българския премиер. \nБойко Борисов е приветствал интереса на саудитската страна за развитие на отношенията, ярко изразен чрез наситената програма на визити на саудитски министри и официални лица в България. \nПремиерът е посочил, че страната ни вече е предала на институциите в Риад информация и данни за българската икономика и инвестиционната среда, както и предложения за инвестиционни проекти.\n \n \n \n", "date": "2018.02.21", "title": "Борисов и външният министър на Саудитска Арабия с ключова договорка (СНИМКИ)"}
{"url": "https://www.blitz.bg/politika/sheft-na-zdravnata-kasa-obyasni-pred-deputatite-iskana-li-e-aktualizatsiya-na-byudzheta-i-shokira-s-priznanie-che_news580945.html", "text": "Никой не е поискал актуализация на бюджета, нямам право на такова нещо. Конституцията не ни го позволява. Само предлагаме да се обсъди възможност по някакъв начин да ни се помогне. Това каза управителят на НЗОК проф. Камен Плочев на извънредно заседание на парламентарната здравна комисия, съобщава „Фокус“.\n„Молбата ни е да ни помогнете да се справим, защото нещата стават много тревожни“, заяви той. „Дали това ще стане по този начин, или ще се предложи някаква друга възможност е право на депутатите“, коментира проф. Плочев. \n„За 2017 година не ни е платен нито един лев от Министерството на здравеопазването. До 12 февруари сумата, която ни дължи министерството, е 21, 3 млн. лева“, уточни той. \n„Няма да се справим, при условие, че не ни се изплащат средствата от министерството, да покрием разходите, които дължим“, изтъкна управителят на НЗОК. \n„Взехме решение да предложим да бъде обсъдена възможността да се извърши актуализация на бюджета на НЗОК, като се осигурят целеви субсидии. Знаем, че нямаме такива права, не можем да инициираме подобно нещо, и решихме да изпратим писмо до парламента, до всички парламентарни групи, защото така е справедливо и морално“, каза още той. \n„ Стойността на задълженията към други държави непрекъснато нараства. Към 31 януари 2018 година те са на стойност 271, 2 млн. лева”, каза още проф. Камен Плочев. \n„По Закона за бюджета на НЗОК за 2018 година средствата на здравноосигурителните плащания за медицинска помощ са в размер на 71 млн. лева“, обясни той. „На 20 януари 2018 година получихме от Германия писмо, въпреки че есента бяхме договорили забавянето, че нашите плащания не са довели до спиране на нарастването на задълженията, за изплащането на които срокът от 18 месеца е изтекъл“, посочи проф. Плочев. \n„В началото на тази година сумата на задълженията възлиза на 23,6 млн. евро. До края на тази година ще изтече срокът от 18 месеца на още една сума в размер на 23 млн. евро“, уточни той. \nПред депутатите проф. Плочев призна, че е получил заплаха. \"В момента съм на лечение. Кой ми е поставил заплахата и кой му е казал да ми я каже, позволете ми да го спестя“, заяви той. „Не съм присъствал, когато му е казано. Този човек отказва да съобщя името му и да разкрия самоличността му. Той има право на това“, обясни проф. Плочев. \n„Заплаха наистина получих, не вярвам този човек да го е направил спекулативно, защото го познавам добре“, посочи управителят на НЗОК. „Това може да се провери от медицинските документи, които имам в себе си“, каза още той. \nИзслушването на проф. Плочев в по предложение на ПГ на БСП. На заседанието присъстваха представители на Българския лекарски съюз, Българския зъболекарски съюз, Българската асоциация на професионалистите по здравните грижи и на Българския фармацевтичен съюз. \n \n", "date": "2018.02.21", "title": "Шефът на Здравната каса обясни пред депутатите искана ли е актуализация на бюджета и шокира с признание, че..."}
{"url": "https://www.blitz.bg/politika/ministr-karakachanov-do-kraya-na-mart-vkarvame-iztrebitelniya-proekt-v-ministerski-svet_news580968.html", "text": "Министърът на отбраната Красимир Каракачанов заяви, че до края на месец март инвестиционният проект за придобиване на нов боен самолет ще влезе за обсъждане в Министерски съвет.\n ” - заяви военният министър. \n  \nТова е поредният срок, който военният министър лансира в публичното пространство за вкарване на инвестиционния проект за обсъждане в Министерски съвет. Преди това той посочи края на ноември, после края на 2017 г. и края на януари, а неговият заместник Анатолий Величков каза, че това ще се случи до средата на февруари. Никой от тези срокове не бе реализиран. \n  \nАко наистина инвестиционния проект бъде гласуван в Министерски съвет в края на март, това практически слага край на надеждите за реализация на проекта в рамките на тази година поради технологичното време, което е нужно за неговото обсъждане в Народното събрание, писане на RFP, изпращането му, получаването на оферти, оценката им и последващите преговори с избрания победител. \n  \nКаракачанов разясни още, че инвестиционния проект ще бъде променен, защото в предишното решение на Народното събрания ставаше въпрос за три самолета – нови Gripen и употребявани F-16 и Eurofighter. \n  - каза още Каракачанов. \n  \nМинистърът на отбраната реагира бурно на твърденията на президента Радев, че процесът на модернизация е прекратен, но подчерта, че има добър диалог с върховния главнокомандващ. В същото време Каракачанов заяви, че процесите не са спрели, а се доразвиват. Въпреки тези твърдения, през 2017 г. бяха провалени на финалната права два проекта – за покупка на нов изтребител и два нови патрулни кораба за ВМС. \n   - коментира още министър Каракачанов, визирайки т.нар. „Комисия Gripen”. \n  \nВоенният министър за пореден път каза и че няма намерение да бърза с реализирането на проектите за модернизация на армията, позиция, което той защитава практически от влизането си във военното ведомство преди девет месеца. \n   - обясни министърът. \n  \nАвиационно списание АЕРО \n \n", "date": "2018.02.21", "title": "Министър Каракачанов: До края на март вкарваме изтребителния проект в Министерски съвет"}
{"url": "https://www.blitz.bg/obshtestvo/minuti-sled-otstranyavaneto-na-zhablyanov-nyama-da-povyarvate-kakvo-napravi-negov-kolega-s-kabineta-mu-snimka_news580974.html", "text": "Депутатът от „БСП за България” Славчо Велков ще обитава за известно време кабинета на отстранения зам.-председател на Народното събрание Валери Жаблянов. Днес Жаблянов бе разжалван до редови депутат.\nПродължава обаче да стои златистата табела пред неговия кабинет, който досега му се полагаше, в основната сграда на пл. „Народно събрание”. \nЛюбопитното е, че депутатът Славчо Велков е решил, че му се полага да ползва канцеларията. Той дори е сложил върху лъскавата златиста табела с името на Жаблянов хартиена такава с надпис „Славчо Велков – народен представител”. \nВелков обясни, че ще ползва кабинета временно, понеже му се налагало покрай казуса с исканата оставка на шефа на здравната каса проф. Камен Плочев. Депутатът от „БСП за България” припомни, че миналата седмица е разговарял лично с министъра на здравеопазването Кирил Ананиев 40 минути. Тези дни щял да води други разговори с лица от администрацията. Не било редно да ползва общата стая на парламентарната група. Затова се разбрал с Валери Жаблянов да му ползва кабинета. Разжалваният Жаблянов дори му предал ключовете. \nПо принцип всички 240 депутати имат лични кабинети, но те се намират в помощната сграда на парламента – бившия „Партиен дом” до Министерския съвет. \nОсновната сграда, където се провеждат пленарните заседания, е много по-малка. Там лични кабинети имат само председателят на Народното събрание и неговите заместници. Източник: Флагман \n", "date": "2018.02.21", "title": "Минути след отстраняването на Жаблянов - няма да повярвате какво направи негов колега с кабинета му (СНИМКА)"}
{"url": "https://www.blitz.bg/politika/vesela-lecheva-razkri-zashcho-gerb-poiska-glavata-na-zhablyanov_news580971.html", "text": "Грешка е да се иска оставка за изразена политическа позиция. Това каза зам.-председателят на ПГ на БСП Весела Лечева по повод гласуването на оставката на зам.-председателя на парламента Валери Жаблянов.\nСпоред нея искането на оставката е било извън всякакви демократични правила, не е имало ясни и сериозни аргументи, а мотивите са били смешни. \nЛечева подчерта, че декларацията на БСП, която стана повод от ГЕРБ да настояват за оставката на Жаблянов, не е ревизия на оценката към отминалите години и историята. „В този случай изречението, което даде повод за толкова тълкувания и толкова яростни сблъсъци, не се състои от никаква оценка, това са факти от българската история”, коментира Лечева пред bTV. \n„Оценката ние сме я дали по отношение на всички извращения, издевателства и престъпления при предишния режим на управление. В крайна сметка трябва да гледаме напред и да се учим от българската история и да не я повтаряме”, изтъкна тя. \nСпоред нея искането на оставката на Жаблянов е имало за цел „да заглуши скандалите, които поражда това управление”. \nПремиерът Бойко Борисов се опитва да омаловажи успехите и общественото одобрение към президента Румен Радев, заяви Лечева по повод напрежението между двамата. \nПо думите ѝ това е провокирано от страха на премиера, че вече не е безспорният лидер и има друг с много по-високо обществено одобрение. \nНай-лошото беше внушението, което се опита да направи премиерът, че видите ли в другата сграда седи един човек, на когото му пишат речите и му слагат думи в устата, посочи Лечева.\n", "date": "2018.02.21", "title": "Весела Лечева разкри защо ГЕРБ поиска главата на Жаблянов"}
{"url": "https://www.blitz.bg/layfstayl/shoubiznes/ogromna-drama-v-zhivota-na-bivshata-na-fiki-dzhuliya-e-totalno-ssipana-zaradi_news580964.html", "text": "Бившата изгора на Фики, Джулия, все още не може да намери мъж, който да измести фолк певеца  от сърцето й. Двамата от няколко години не са заедно, но оттогава Джулия все твърди, че няма човек до себе си и е сама.\n Певицата била силно влюбена във Фики и смятала, че връзката им може да се развие, писа „ “. \n Всеизвестни са обаче критериите на Тони Стораро и съпругата му за снаха, на които Джулия не отговаряла. Затова и Фики се разделил с нея и предпочел да си търси годно за съпруга момиче. Наранената от раздялата, Джулия дори посвети няколко песни на звездата.   \n", "date": "2018.02.21", "title": "Огромна драма в живота на бившата на Фики, Джулия е тотално съсипана заради..."}
{"url": "https://www.blitz.bg/intsidenti/katastrofi/samo-v-blits-chernata-seriya-ot-meleta-s-postradali-kray-tunela-na-lyulin-prodlzhava_news580852.html", "text": "\n Зверско меле се е разиграло преди минути в столицата. Инцидентът е станал на булевард „Царица Йоана“ в близост до тунела на „Люлин“. За това сигнализира читател на БЛИЦ, минавал от там. \nПо думите му катастрофата е станала в платното в посока центъра на града. \n„Две коли се бяха надънили. Не знам чия е вината, но докато киснех в задръстването дочух да коментират, че един от водачите е бил жена, която е пострадала и закарана в болница“, казва още читателят ни. \nНа място има полицаи и медици. \nВсе още не се знаят точните причини за катастрофата, както и какво е състоянието на пострадалата жена, която по думите на читателя ни е около 30-годишна. \nБЛИЦ припомня, че  . \nМедията ни публикува и  , а по-късно и  . \nНа   БЛИЦ очаква новини, снимки и видео от своите читатели в цяла България и по света \n \n", "date": "2018.02.21", "title": "Само в БЛИЦ: Черната серия от мелета с пострадали край тунела на „Люлин“ продължава"}
{"url": "https://www.blitz.bg/intsidenti/katastrofi/devoyka-borila-se-za-zhivota-si-sled-mele-kray-zlatograd-kdeto-mayka-y-umrya-na-myasto-sega-shche-vzeme-blizo-130-bona_news580865.html", "text": "\n Обезщетение от застрахователи, в размер на 127 960 лева, ще трябва да получи момиче от Неделино, пострадало сериозно преди години в тежка катастрофа. Това постанови Окръжният съд в Смолян. \n  \nЗастрахователното дружество е осъдено да изплати неимуществени вреди от болки и страдания от валидната полица за \"Гражданска отговорност\".  . Лек автомобил \"Пежо\" 106, управляван от 33-годишна жена от Неделино, е излязъл вдясно извън лентата за движение. Дамата загубила контрол над машината, навлязла в насрещното и се ударила челно в товарен автомобил \"Мерцедес\", управляван от 35-годишен мъж от Хасково. Жената загинала на място. Ранени са пътуващите с нея четири деца на възраст между 6 и 11 години. \n  \nЕдно от пострадалите е момичето, осъдило застрахователната компания.  . След продължително лечение тя е спасена.  \nСъдът присъжда 97 000 лева обезщетение заради счупване на черепа, кръвоизлив над твърдата мозъчна обвивка, контузия на мозъка, разкъсно-контузна рана над цялото слепоочие, съчетани с огромен белег над слепоочието. Освен това заради счупване на лява подбедрица и настъпили вреди компанията ще трябва да изплати още 15 000 лева, както и още толкова за неимуществени вреди от психически страдания, става ясно още от решението на магистратите. \n  \nКомпанията ще изплати и 960 лв. за медицински консумативи и разходи, както и лихвата по начисленото обезщетение, която възлиза на 9419 лева.  \nРешението подлежи на обжалване. \nИзточник: Дарик \n \n", "date": "2018.02.21", "title": "Девойка, борила се за живота си след меле край Златоград, където майка й умря на място, сега ще вземе близо 130 бона!"}
{"url": "https://www.blitz.bg/intsidenti/katastrofi/prvo-v-blits-poredno-mele-v-sofiya-ima-tezhko-postradali_news580855.html", "text": "\n Черната серия от катастрофи в столицата продължава. Преди малко  . Това е  . \nМедията ни научи за друг инцидент, разиграл се в близост до предишния. Той е станал в района на „Орион“ и по-специално край кръстовището на булевардите „Сливница“ и „Петър Дертлиев“. \nНаш читател твърди, че там са се ударили две коли.  \n„Страшно е. Колите са смачкани ужасно много. Един от автомобилите бе на голяма охранителна фирма. Патрулките и линейките долетяха светкавично с включени сирени и светлини“, уточнява читателят ни. \nПо думите му при катастрофата има двама пострадали, при това и двамата са в доста тежко състояние. \n„Не знам дали са шофьорите или са се возили в някоя от колите, но изглеждаха ужасно – с много кръв и рани“, казва читателят ни. \nТой уточни, че мъжете веднага били откарани с линейки към лечебни заведения. \nПричините за инцидента, самоличността на пострадалите, както и състоянието им все още не са ясни. \nНа  БЛИЦ очаква новини, снимки и видео от своите читатели в цяла България и по света \n \n", "date": "2018.02.21", "title": "Първо в БЛИЦ! Поредно меле в София - има тежко пострадали"}
{"url": "https://www.blitz.bg/layfstayl/svetski/skandalno-super-goreshcha-vodeshcha-predlagala-mnogo-skpi-seks-uslugi-snimki-18_news580916.html", "text": "Руската телевизионна водеща Дана Борисова предложила на мъж и неговите приятели олигарси секс услуги, за които те трябвало да платят 4 000 долара. Съответната кореспонденция се появи на разположение на телеграм канала \"Супер\".\n По данни на канала, Борисова си е писала с младеж от Владикавказ чрез приложението What's App. Там тя е изпращала и снимки на своите потенциални клиленти.  \n Според кореспонденцията, спектърът на предоставяните услуги е доста голям: Борисова е съгласна да изпълни всякакви секс фантазии.  \n   \n   \n Каналът SUPER потърси коментар от водещата с думите \"Защо?\", а тя отговори: \"Голяма работа\".  Превод и редакция: БЛИЦ \n", "date": "2018.02.21", "title": "Скандално! Супер гореща водеща предлагала много скъпи секс услуги (СНИМКИ 18+)"}
{"url": "https://www.blitz.bg/layfstayl/shoubiznes/za-prvi-pt-aktort-filip-avramov-pokaza-novata-si-zhena-snimka_news580954.html", "text": "\n Звездата от „Скъпи наследници“ Филип Аврамов и новата жена в живота му Севинч Ибрахим се показаха за първи път заедно в тв интервю. Двамата разказаха, че са се запознали във Варна, сред приятелите-рибари на Фицата. Актьорът по това време е женен за колежката си Милена, която също играе в хитовата драмеди поредица, но след съдбовната среща се сприятелява със Севинч и впоследствие се влюбва в нея, пише hotarena.net \n„Съвсем случайно се озовах на едно място, което вече е специално и за двама ни. Имаме много добри приятели там, а Филип едва ли не живее за тези моменти, в които ще отидем. Забравя за всичко останало, влиза в морето и става друг Филип“, започна разказа Севинч.\n \nПевицата, която в живота съчетава музиката с професията си на медицинска сестра, обясни, че самата тя няма влечение към риболова, а по-скоро към консумирането й. „Запознахме се, станахме приятели, а и той си е впечатляващ“, каза брюнетката в „Преди обед“. „Лудичък е, което си личи и от екрана, а е и позитивен през по-голямата част от ежедневието. Беше ми интересен като човек, неговият образ на екрана е малко по-различен от този в живота. Има красива душа, интересен усет към живота и е фин човек. Споделихме много красиви моменти заедно, което досега не ми се беше случвало“, разказа певицата. \nДва месеца след запознанството им Севинч и Филип усетили, че имат чувства помежду си.„Сближи ни това, че сме хора, които не искат нищо от другия“, обясни на свой ред актьорът. Двамата си партнират не само в живота, но и на театралната сцена. \nФилип бил този, който пръв усетил, че приятелката му е бременна и я накарал да си направи тест. Тя го направила по време на едно от дежурствата си в „Пирогов“ и разбрала, че очаква дете. Дъщеря им Ана буквално израстнала на сцената, тъй като дори като бременна Севинч участвала в представлението „Бог рок“. \nОт известно време двамата си строят къща, която обаче става бавно. Самият Филип е неразделна част от изграждането й. Актьорът разказа, че голямата му дъщеря обича много сестричката си и поне засега не проявява ревност към нея. Аврамов даде да се разбере, че с бившата му жена Милена нямат проблеми помежду си и се стараят в името на детето да поддържат добри отношения.\n", "date": "2018.02.21", "title": "За първи път! Актьорът Филип Аврамов показа новата си жена (СНИМКА)"}
{"url": "https://www.blitz.bg/layfstayl/izpluva-goreshcha-tayna-ot-zhivota-na-zhenata-na-niki-doynov-predi-deset-godini-krasavitsata-petya-snimka_news580947.html", "text": "\n Жената на Ники Дойнов, Петя Иванова, която в края на януари миналата година роди син на известния журналист, е сред най-загадъчните половинки на масово популярен мъж в България, какъвто е водещият от Нова телевизия. \n  \nПетя е изкусителна красавица, която точно преди десет години се пробва за миска. По това време Иванова работи като мениджър в комплекс в Слънчев бряг, но заради чара и стройната си фигура решава да пробва късмета си в модните среди. \nПрави професионални фотосесии и се снабдява с необходимото за всеки модел порфолио от снимки. През 2008-а у нас се организира конкурсът за красота „Лейди България“, който се смята за едно от престижните състезания сред хубавиците, твърди „Галерия“, без да се позовава на конкретен източник.\n \nПетя се записва сред кандидатките и е сред първите одобрени. Получава овации докато дефилира по бански заради перфектните си мерки, но се проваля най-неочаквано – на финалния тур, в който журито задава на миските въпроси. На въпроса какво ще пожелае на себе си и на близките си за Рождество Христово, тя отсича: \n  \n„За Коледа бих искала да си пожелая на първо място да съм здрава. Аз и моето семейство, всички близки. Бих искала да кажа, че пожелавам лично на себе си да съм здрава, но като цяло бих искала през следващата година в България да се случват много красиви неща и българските жени да покажат, че са не само красиви, но и интелигентни“. \n  \nОтговорът й очевидно не задоволява журито и тя се оказва, че е една от малкото, които са си тръгнали от конкурса с празни ръце. Повечето са получили ленти, но тя и с това не се окичила. \n \n", "date": "2018.02.21", "title": "Изплува гореща тайна от живота на жената на Ники Дойнов! Преди десет години красавицата Петя... (СНИМКА)"}
{"url": "https://www.blitz.bg/layfstayl/skorost/smyatate-che-obichate-rchnite-skorosti-video_news580929.html", "text": "Скоростните кутии с ръчно превключване скоро ще станат екзотика, по която много шофьори със самочувствие на истински карачи вече страдат. Съвременните автоматици и роботизирани трансмисии може да осигуряват несравнимо повече комфорт и удобство, но не и удоволствието от усещането за контрол върху автомобила и възможността да избираш сам предавката вместо електрониката, пише Факти бг.\n Този шофьор на автобус от Сао Пауло, Бразилия, обаче явно се наслаждава на превключването на скоростите дори повече от героите в \"Бързи и яростни\". \n \n", "date": "2018.02.21", "title": "Смятате, че обичате ръчните скорости? (ВИДЕО)"}
{"url": "https://www.blitz.bg/layfstayl/shoubiznes/ekskluzivno-v-blits-toni-storaro-piyan-na-talpa-ne-iztreznyava-s-dni_news580950.html", "text": "Тони Стораро вече няколко дни полива наследника си. За това разбираме от певицата Емилия, която на вчерашните The 1 Lifestyle Awards призна, че колегата й не присъства на събитието по тази причина.\n\"Трябваше и Тони да е тук с мен, но го няма. Знам причината, но не мога да ви я кажа. Всъщност тя е хубава. Той още полива внучето си, пиян е. Искам да поздравя и младия татко, който все пак е в залата\", заяви певицата, която получи приз за колаборацията си със Стораро старши за песента им \"Как да изтрезнея\". \nВсе пак блондинката подари изпълнение на новата си песен \"По-силна ставам\" на публиката и гостите на церемонията. \n \n", "date": "2018.02.21", "title": "Ексклузивно в БЛИЦ! Тони Стораро пиян на талпа, не изтрезнява с дни"}
{"url": "https://www.blitz.bg/layfstayl/shoubiznes/skandali-blyask-antsuzi-i-opit-za-boykot-na-nagradi-v-diskoteka-suzanita-pobesnya-desi-slava-pokaza-moshchen-bedr-a-dendi-snimki_news580946.html", "text": "Блясък, лукс, широки усмивки, много награди, музика, аплодисменти и купища звезди. Така изглеждаше вчерашната церемония на The 1 Lifestyle Awards. На партито можеха да бъдат забелязани светски личности от всеки бранш, а облеклото им, въпреки обявения дрескод можеше спокойно да ви смае – черни официални рокли се показваха из между анцузи, плетени бели блузки, червени сака, рокли с пайети във всякакви размери, че дори и спортни облекла като пижами. Както се казва, хора всякакви – звезди също.\nВодещи на бляскавото събитие бяха чаровният рапър Dee и Ива Атанасова - Ivy. А звездните имена изобилстваха наистина. Сред първите пристигнали гости бяха Алисия и Мария, двете дами бяха седнали на сепаре в единия край на залата и с усмивки чакаха да вземат наградите си. Изпълнителката на „Мистър грешен“ бе сложила прелестна черна рокля, обсипана с бели перли и буквално заслепяваше всички, а Мария този път бе заложила на семпъл бял костюм. Двете дами се окичиха с призовете за най-добра поп-фолк колаборация и модна икона на годината.\n \n   \nСпряганата за бивша любовница на Гущеров също побърза да се слее с гостите, облечена с авторски черен костюм, който бе разголен типично в неин стил. След като позира пред стената за снимки и направи няколко кръгчета из заведението, тя се настани до приятеля си  Мистър България 2016 – Йордан Йорданов. И двамата усмихнато започнаха да пушат наргиле в очакване брюнетката да получи статуетка от събитието. Така и стана. Атанасова бе обявена за най-желана жена през 2017 година. \n \n \nЩерката на Глория – Симона Загорова пристигна заедно с добрия си приятел Иван, по-познат на широката аудитория от участието си в последния сезон на „Х фактор”. Девойката бе заложила на черна и стилна плисирана къса рокля и радостно обикаляше по масите за да се поздравява с приятели и познати, без да изпусне да си направи и няколко селфита за спомен. \n  \nСофи Маринова също бе сред първите пристигнали и въпреки че не получи награда, тя се бе заредила с много положително настроение и дори реши да даде статуетка на един от победителите.\n \nСъбитието бе посетено от Коцето и красивата Гери Дончева, която също не бе спазила посочения дрескод, но не може да не се отбележи, че изглеждаше прелестно. \n  \nЕмилия влезе в заведението грейнала, но без новата си изгора Жорж Башур. Блондинката се настани на едно от сепаретата, на което по-рано бе седнал младият татко – Фики и приповдигнато започна да говори с него. Малко по-късно тя бе поканена да приеме статуетка заедно с Тони Стораро за „Поп фолк песен на годината“ за хита им „Как да изтрезнея“ и дори зарадва меломаните с песен.\n   \nИскрата, Михаела Маринова, Дичо, Веси Бнева, близначките от Х фактор – Яница и Глория , Диона и Илиан от уеб сериала „Следвай ме” също бяха сред гостите на събитието. От тях само Михаела Маринова се закичи с награда за колаборацията й с Павел и Венци Венц и \"Листата падат\".\n \nНа събитието присъстваха и Джулиана Гани и нейният приятел Станимир. Двамата бяха като излезли от списание. Участничката във „ВИП Брадър” бе с бляскав топ и черна пачка и определено привличаше всички погледи в залата. Красавицата грабна приз, поднесен от победителя в \"Биг Брадър Most Wanted\" - Джино Бианкалана за \"Секссимвол на годината\".\n \n \nСензацията Сузанита също пристигна на наградите, заедно с приятеля си, но ги и напусна безумно побесняла. Питате се защо? Защото не получи нито една статуетка, въпреки номинациите си в „Сензация на годината” и „Дебют на годината”. Огорчената тийнейджърка напусна церемонията по средата с каменно изражение, а днес дори пусна безкрайно гневен коментар, придружен от среден пръст по темата с призовете и гласуването на наградите.\n \n\"Дебют на годината\" отиде при певеца и модел Жоро, който не само не беше спазил дрескода на събитието, ами направо си беше дошъл по пижама, както си шушукаха част от гостите. Екстравагантната му визия бе съставена от памучно горнище и долнище и двете обагрени с какви ли не шарении.\n   \nТита също си беше позволила да не спази дрескода, пристигайки с червена, официална и дълга рокля, показваща много плът. Освен че издефилира и изпя хита си \"Антилопа\", тя се закичи и със статуетка за „Тийн идол”. Впечатление направи обаче освен огромният й бюст и наедрялата й фигура.\n   \nЗаедно с нея пристигнаха Криско и любимата му Цвети, които за сметка на представителката на Adamand бяха спазили желанието на организаторите за облекло. Рапърът скандално получи една извънредна награда от водещата на събитието, без дори да има номинации – „Идол на годината”. В речта си странно защо ли той реши да наблегне на това, че най-важни са връзките и личните отношения с хората. После пък хитмейкъра получи статуетка за „Песен на годината”, придружена от чек за 1000 лева. Дебело подчертаваме, че сумата бе от спонсор на събитието, но пък никой от другите победители не получи парично възнаграждение за труда си.\n \nОт сферата на киното и телевизията бяха раздадени 5 награди. Най-добър български филм стана „Вездесъщият“. Най-добро лайфстайл предаване – „Папараци“ на bTV, a за най-добра водеща гласуващите определиха Гала от Нова ТВ. За да получат статуетките на сцената съответно се качиха репортерките Бети Методиева и българската Ким Кардашиян – Деси Павлова. \n \n \nЦеремонията естествено не мина без присъствието на Мегз, която пак бе в скандална златна рокля, от която ясно се виждаха гащите й. Тя получи приза за инфлуенсър на годината.\n   \nСлед като Тита и Криско прибраха наградите си, заедно с изгората на рапъра напуснаха церемонията, докато на екрана течеше номинацията на бившата на музиканта Ася Капчкива за млад дизайнер. \n  \nПовече от час след старта на събитието под ръка пристигнаха Деси Слава и любимият й Благой Найденов. Това бе първото светско събитие за пайнерката след раждането. Тя бе заложила на стилна черна рокля до коляното, но с огромна цепка, преминаваща по лявото й бедро и стигаща почти до най-милото й. Ангелският глас на „Пайнер” получи приза \"Майка на годината\". \n  \nНай-голямо бе закъснението на Тото и Лъчо. Двамата наистина „чупеха бариери”. Тото бе облечен с марков анцуг и шапка с козирка, а половинката му в музиката през цялото време стоя с огромно яке. Двамата първо се присъединиха към масата на близначките от \"Х фактор\", а после потънаха навътре в заведението, но не и без да бъдат нападнати за снимки от няколко от посетителите на клуба. Въпреки номинациите си в множество категории, те не получиха нито една статуетка. \n  \nФики също получи статуетка, не за най-млад татко сред присъстващите, а за „Идол в поп фолка”. Същата категория при жените бе спечелена от колежката му Емануела, пристигнала също със закъснение, но безкрайно стилна. Тя бе седнала на масата на Коцето и прекара цялата вечер в компанията му. Изпълнителката на „Виновна съм” получи и още една награда – „Двойка на годината”, тя я прие сама, като се извини, че половинката й Мартин има ангажименти и не е имал възможност да присъства с нея на събитието. Естествено бе бъзната от водещите за появилия се неин инициал на бицепса му и плъзнал из мрежата в последните дни, но певицата чаровно отклони отговорите на това, казвайки че просто се обичат.\n \n \nВ две от категориите - за \"Двойка на годината\" и \"Сензация на годината\" сред номинираните се появиха имената на Деси Банова и Росен Плевнелиев. Те не успяха да се преборят за победата, а и не присъстваха на церемонията. \nНяма как да не отбележим, че на събитието присъства и най-големият дразнител в историята на „ВИП Брадър” – Луна. Неочаквано за всички тя пристигна без типичната за нея конска опашка, а бе пуснала косата си на големи къдрици. Блондинката спечели приз за „Сензация на годината” заради участието си в риалитито. Борис Дали се опита да й връчи статуетката, но певицата абсолютно в неин стил първо започна да маха на публиката, подминавайки всички на сцената, а след това започна да държи президентска реч: „Вашият президент говори. Благодаря ви за наградата”, поде тя, после запя изборната си песен и едва накрая отрази фурията на фолка Борис Дали и водещата Ivy.\n \nСред присъстващите бяха Люси Иларионов, футболистът Славчо Христов, новата звезда на \"Пайнер\" Арти, трио \"Карамел\", Крисия Ди и изпълнителят Ангел. Не може да не отбележим и цветното присъствие на Денди, който естествено не се повлия от дрескода на събитието. Той пристигна с червено сако и не бе придружаван от кучето си, противно на всички очаквания. Друг елемент от стайлинга му направи силно впечатление. На гърдите му висяха няколко верижки, сред които и ланче, завършващо с дървена икона. Той жужеше из различните маси, а накрая се застоя при журналистите, обяснявайки, че е специализирал сводничество в Западен Берлин.\n \nБез статуетка не остана и дизайнерът Едис Пала, който произнесе изключително цветна реч, почти толкова крещяща, колкото и облеклото му. Той говори за \"РиХана\" и \"БиДжонсе\" и захапа Криско, без да споменава името му. Той го критикува, че излезе на сцената с тениска на модна марка, чийто надпис красеше гърдите му: \"Това е толкова грозно, това не е мода. А сега аз ще поема към истинската такава - Милано!\", завърши той.  \n \n \n \n", "date": "2018.02.21", "title": "Скандали, блясък, анцузи и опит за бойкот! На награди в дискотека Сузанита побесня, Деси Слава показа мощен бедър, а Денди... (СНИМКИ)"}
{"url": "https://www.blitz.bg/layfstayl/skorost/zrelishche-vizhte-kak-ekzorsistt-dostiga-349-kmch-video_news580953.html", "text": "Американското тунинг ателие Hennessey Performance измери максималната скорост на своето Chevy Camaro, което в компанията наричат The Exorcist. Автомобилът разполага с доста сериозни доработки, благодарение на които мощността му достига до 1 000 конски сили, пише Факти бг.\n На изпитателен полигон в щата Тексас колата успя да достигне скорост от 217 мили в час (349.2 километра в час). \"Екзорсистът\" е построен специално, за да се изправи срещу драг версията Dodge Challenger Demon, който е с мощност от 850 к.с. \n От Hennessey взимат за база Chevrolet Camaro ZL1, който е с компресорен V8 мотор. Основните интервенции включват нов механичен нагнетател, доработен разпределителен вал, модифицирани блок, цилиндри и всмукателна система. \n От 0 до 100 км/ч The Exorcist ускорява за под 3 секунди, а драг дистанцията от 402 метра - за 10 секунди. Стандартно Camaro може да бъде превърнато в The Exorcist за сумата от $55 000. Вижте как \"Екзорсистът\" достига максималната си скорост. \n \n", "date": "2018.02.21", "title": "Зрелище: Вижте как \"Екзорсистът\" достига 349 км/ч (ВИДЕО)"}
{"url": "https://www.blitz.bg/layfstayl/svetski/sram-za-skandalnata-nastya-ribka-pornoekspertite-ne-kharesakha-kak-pravi-seks_news580913.html", "text": "Съгласно мнението на авторитетните потребители на Pornhub.com, момичето все още е много далеч от майсторството на порноактрисите, въпреки всичките си старания.\nВъпреки това, че моделката Настя Рибка планира да се снима в порно филм, а съвсем наскоро в мрежата се появи порно с нейно участие, потребителите на PornHub не оценяват високо нейните перспективи за успех в бранша. Колкото и да се старае Настя, нейните похвати в леглото не са се харесали на мнозина. За това сочи съотношението на гледанията и оценките, поставени под всеки еротичен клип с нейно участие.   \nМного потребители са на мнение, че Настя Вашукевич, която е пристигнала в Москва от Бобруйск, се отличава от порноактриса по своята „селяндурщина“. Според тях, момичето изглежда на кадрите простовато.   \n Трябва да се напомни, че по-рано в Pornhub.com се появиха няколко клипа с участието на така наричаната ловджийка на олигарси. В един от тях момичето се забавлява със своя секс учител Александър Кирилов, известен с прякора Алекс Лесли. \nСпоред една от версиите, порното им се е появило в мрежата с цел пиар.   \n \n", "date": "2018.02.21", "title": "Срам за скандалната Настя Рибка! Порноекспертите не харесаха как прави секс"}
{"url": "https://www.blitz.bg/stsena/parad-na-uzhasite-na-sedmitsata-na-modata-v-milano-modeli-defilirakha-s-glava-pod-mishnitsa-snimkivideo_news580992.html", "text": "Седмицата на модата в Милано се превърна в парад на ужасите. Известна модна къща шокира публиката със страховитото си ревю.\nМоделите излязоха на сцената с копия на главите си под формата на чанти. \nПървоначално специалистите решили, че това е част от шоуто, но се оказало, че дизайнерите абсолютно сериозно предлагат през новия сезон и жените, и мъжете да носят чанти, които са точно копие на главите им. \nНовия тренд не бе посрещнат с възторг от публиката. А в социалната мрежа под видеа от ревюто заваляха стотици гневни коментари, в които е посочено, че модата вече не е същата.  \n \n \n Превод: БЛИЦ", "date": "2018.02.21", "title": "Парад на ужасите на Седмицата на модата в Милано: Модели дефилираха с глава под мишница (СНИМКИ/ВИДЕО)"}
{"url": "https://www.blitz.bg/intsidenti/reykhan-se-spna-i-padna-pred-idvashchiya-vlak-v-shumen-no-se-sluchi-chudo-snimki_news580868.html", "text": "\n Мъж падна на жп линията в Шумен пред идващ влак, но за късмет машинистът успял да спре. Инцидентът станал на жп спирка „Тракия” към 19,30 часа във вторник, пие  . \n \n \n45-годишният късметлия Рейхан Ибрям се спънал, паднал на релсите и се отървал само с фрактура на подбедрицата. В това време идвал влак, а мъжът не успял да стане, въпреки че му подавали звуков сигнал. \nМашинистът успял да спре, оказал помощ на мъжа и извикал линейка.  \nМедици откарали мъжа в шуменската болница, където е настанен за лечение в ортопедично отделение, заради фрактура на десния крак.\n \n \nВъзможно е мъжът да е бил и под въздействие на алкохол. Рейхан, съпругата и двете му деца са от село Крива река, но живеели на квартира в Шумен. Жилището им било в района на кв. „Тракия” и най-вероятно мъжът се е прибирал към дома си.  \nБЛИЦ припомням, че само преди дни  .  \n \n", "date": "2018.02.21", "title": "Рейхан се спъна и падна пред идващия влак в Шумен, но се случи чудо (СНИМКИ)"}
{"url": "https://www.blitz.bg/intsidenti/katastrofi/prvo-v-blits-adsko-avtomele-kray-plovdiv-snimki_news580895.html", "text": "\n Челен сблъсък е станал между две коли на главния път Пловдив – Карлово, край селата Труд и Граф Игнатиево. Нашият читател Христо Недялков ни прати снимки от мелето. \n \n \nОт полицията потвърдиха за БЛИЦ, че има тежка катастрофа. Според очевидци са се сблъскали две бели коли челно.  \nПолицаи на място регулират движението. Образували са се километрични опашки и в двете посоки.\n \n \nСигналът за тежката катастрофа е подаден около 13 часа, съобщиха от полицията. \nЛек автомобил \"Тойота\" е навлязъл в насрещното и се е блъснал челно в \"Опел\", завъртял се е и е ударил \"Пежо\". \nРанени са водачите на първата и третата кола, които са закарани светкавично в болница. \n Кристина ИВАНОВА, БЛИЦ \n \n", "date": "2018.02.21", "title": "Първо в БЛИЦ! Адско автомеле край Пловдив (СНИМКИ)"}
{"url": "https://www.blitz.bg/intsidenti/koshmar-vzriv-raztrese-leyarna-vv-vratsa-rabotnik-izgorya-zhiv-snimki_news580905.html", "text": "\n Извънредна ситуация е станала във Враца преди минути. Взрив е избухнал в леярна в индустриалната зона на града. Човек е в критично състояние, след като пламнал като факла. \n Случката е станала в западната промишлена зона на Враца. \nАвария е избухнала в леярски цех и се чул силен тътен. \nСвидетели на ужасяващата случка коментират, че от помещението изкарали горящия човек, все още жив. Той е откаран незабавно в болницата, като състоянието му е много тежко. \nВ момента се подготвя транспортирането му към София.\n \nИзточник: BulNews.bg \n", "date": "2018.02.21", "title": "Кошмар: Взрив разтресе леярна във Враца! Работник изгоря жив (СНИМКИ)"}
{"url": "https://www.blitz.bg/intsidenti/katastrofi/zversko-mele-s-rumnski-tir-kray-velikotrnovsko-selo-ima-raneni-trafikt-e-blokiran-video_news580924.html", "text": "Трима души пострадаха при катастрофа между румънски тир и три коли на пътя Велико Търново-Русе. Инцидентът е станал в района на село Самоводене.\nСигнал за произшествието е получен в 14:10 ч. Първоначална информация беше, че товарен автомобил с румънска регистрация, движещ се от Велико Търново към Русе, се е сблъскал с насрещно движещ се лек автомобил. По-късно стана ясно, че още 2 коли са участвали в катастрофата, информира Нова телевизия.  \nТримата пострадали – двама шофьори и една пътничка, са откарани в болница. \nОт АПИ съобщиха, че движението в района е затруднено, трафикът се пренасочва по обходен маршрут. \nШофьорите да се движат с повишено внимание и съобразена скорост, спазвайки указанията на служителите на \"Пътна полиция\". \n  \n", "date": "2018.02.21", "title": "Зверско меле с румънски ТИР край великотърновско село, има ранени, трафикът е блокиран (ВИДЕО)"}
{"url": "https://www.blitz.bg/intsidenti/tragediyata-e-ogromna-zaginaliyat-v-pavel-banya-rabotnik-naskoro-se-vrnal-ot-gurbet-ostavya-dve-momcheta-siratsi_news580959.html", "text": "Работникът, който загина при производствен инцидент в предприятие в Павел баня, наскоро се завърнал от гурбет в Кипър и се хванал да работи в новото производство на „Комерг“ ЕООД. Трагичният инцидент е станал привечер на 19 февруари в тестова зала за изпробване на машини за екстракция на растителни суровини.\nСмъртта на Стефан Стефанов е настъпила при скъсване връзките на метален капак на цилиндър с високо налягане на парата, който отхвръкнал и буквално смазал черепа на работника, коментира кметът на общината Станимир Радевски. \nМъжът оставя двама синове сираци. \n  Цялата статия може да прочетете на сайта на в. „ ”.  \n", "date": "2018.02.21", "title": "Трагедията е огромна! Загиналият в Павел баня работник наскоро се върнал от гурбет, оставя две момчета сираци"}
{"url": "https://www.blitz.bg/intsidenti/katastrofi/burgaski-shofor-opita-da-se-izmkne-ot-presledvashchata-go-patrulka-i-napravi-kup-porazii-snimki_news580962.html", "text": "Шофьор се впусна в гонка с полицията от възловото кръстовище „Трапезица” към УМБАЛ Бургас. Бил му е подаден сигнал да спре със стоп палка, но вместо да се подчини, той е натиснал газта, започнал да се провира между колите с бясна скорост, карайки към ж.к. „Славейков”. На натовареното кръстовище край х-л „Мираж” е блъснал три коли.\nВ момента на мястото гъмжи от полиция, информира burgasinfo.com. \nЗа мелето е задържан 35-годишен бургазлия от ж.к. „Меден рудник“. \n\"От удара той е изхвърча на асфалта, като веднага след това се изправил и отново опитал да бяга. Докато се усети обаче полицаите бяха до него\", казаха очевидци. \n  \nНай-пострадал е червеният автомобил „Ланчия“, управляван от шофьора-беглец. С него е пътувал и друг мъж от ж.к. „Изгрев“. По неофициална информация в колата е имало дрога. \n  \nСъщият бургазлия се е опитал отново да избяга от проверка на служители от Второ РУП преди дни. \n  \nНа мястото на катастрофата пристигна и линейка. По първоначална информация няма пострадали. В една от ударените коли - \"Мазда\", е пътувало малко детенце, което е невредимо. \n  \nВ пиковия час задръстването е огромно, избирайте друг маршрут. \n \n", "date": "2018.02.21", "title": "Бургаски шофьор опита да се измъкне от преследващата го патрулка и направи куп поразии (СНИМКИ)"}
{"url": "https://www.blitz.bg/intsidenti/katastrofi/ot-bolnitsata-progovorikha-za-sstoyanieto-na-shoforite-postradali-pri-adskoto-mele-kray-plovdiv_news580942.html", "text": "В тежко състояние са двамата шофьори, които днес пострадаха при катастрофа между пловдивските села Труд и Граф Игнатиево. Единият водач е със счупена бедрена кост, а другият има счупена капачка.\nИ двама са с гръдни контузии. Състоянието на единия е по-сериозно. Настанени са в Клиниката по ортопедия, предстоят им операции. По време на операцията на мъжа със счупеното бедро ще му бъде поставен и гръден дрен. След тази интервенция мъжът ще бъде преведен в КАИЛ, където ще бъде включен на специално обдишване, обясниха за БЛИЦ от болницата.  \nКакто БЛИЦ съобщи, около 13 часа днес лек автомобил „Тойота” навлезе в насрещното платно за движение и блъсна челно „Опел”, който се завърта и удря „Пежо”. Пострадаха шофьорите на първата и третата кола. От болницата уточниха пред БЛИЦ, че въпреки тежкото им състояние, двамата не са с опасност за живота.  Кристина ИВАНОВА, БЛИЦ \n \n", "date": "2018.02.21", "title": "От болницата проговориха за състоянието на шофьорите, пострадали при адското меле край Пловдив"}
{"url": "https://www.blitz.bg/stsena/shche-zapazi-li-dzhenifr-anistn-godezhniya-prsten-za-500-khil-dolara_news580885.html", "text": "\n Въпреки развода си Дженифър Анистън ще има законното право да запази годежния пръстен, предложен от Джъстин Теру през 2012 г. \n През 2012 г. Дженифър изпадна в паника от изключително скъпия си годежен пръстен, припомня БГНЕС. Трябва да се признае, че Джъстин Теру не е направил нещата наполовина. На времето той предложи на избраницата на сърцето си пръстен на стойност 500 000 долара. Украсен с осемкаратов диамант, издълбан в изумруд, пръстенът на актрисата обиколи света. И ето една добра новина за Дженифър: въпреки развода, тя ще може да го запази. \n \"Годежният пръстен е отпреди сватбата, и той принадлежи на Дженифър, независимо от това дали е упоменато или не в предбрачния договор\", обяснява специализиралият се в семейно право адвокат Дейвид Глас пред списание \"People\". \n", "date": "2018.02.21", "title": "Ще запази ли Дженифър Анистън годежния пръстен за 500 хил. долара?"}
{"url": "https://www.blitz.bg/svyat/podobno-byagstvo-prez-granitsa-ryadko-mozhe-da-se-vidi-video_news580884.html", "text": "\n Невероятно и нелегално преминаване на държавни граници втрещи, но и разсмя, социалните мрежи. На кадри, заснети от видео камери на граничен пункт между югозападен Китай и съседен Лаос, бе заснет необикновен беглец. А именно – слон. \nНа кадрите се вижда как див азиатски слон е направил двучасов граничен тур преди зазоряване. Дивите азиатски слонове са под национална защита в страните. \nЯвно на слона му е доскучало и е решил да се премести от автономната област на провинция Юнан и да отиде на разходка в съседен Лаос, преди да се върне у дома два часа по-късно. \nКамерите за видеонаблюдение на граничния контролнопропускателен пункт заснеха движенията на слона. \nВ кадъра е показано животното, което първоначално се е спуснало към изхода на граничния контролнопропускателен пункт. \nПри достигане на граничния парапет животното забавя малко хода си и удобно прескача \"препятствието\" за Лаос. \nДежурните войници незабавно изпратили два отряда, за да потърсят слона. Те предупредили местните жители да внимават. \nОколо час по-късно слонът сам се появява край граничния пункт. \nНо този път той заобиколи парапета и се промъкна отстрани. \n\"Сега е зима и в горските територии няма много храна. Ние често виждаме дивите слонове, които търсят храна в близките села\", каза Ли Жифу, който е войник на граничния контролнопропускателен пункт Чахе. Превод: БЛИЦ \n \n", "date": "2018.02.21", "title": "Подобно бягство през граница рядко може да се види (ВИДЕО)"}
{"url": "https://www.blitz.bg/blits-tv/studentkata-ot-plovdiv-koyato-ne-iska-detsa-za-da-mozhe-da-se-drusa-izrsi-nova-doza-mdrosti-video_news580860.html", "text": "\n , взриви мрежата в последните два дни.   \n\"Това е един прекрасен слънчев ден, в който мога да отида да се напуша някъде, но трябва да заведа детето си на разходка... Не, мерси!\". Така започват словоизлиянията на момичето. \nАриа, както е името на момичето, заминава да живее в Италия още като дете. В последствие се връща да завърши гимназия в родината, след което отново заминава. В момента се занимава с музика и актьорство. \n\"Уважавам себе си, а децата са ужасни заради това не искам да имам дете\", констатира тя в скандалното си видео. \nИстината обаче се оказва малко по-различна. \n\"Не се правя на интересна. Просто искам да бъда огледало на обществото. Станах незаслужено известна. Вижте как простотията ме прочу. Никой не обръща внимание, когато правя нещо смислено.\", откровеничи тя в предаването на Милен Цветков, където беше свързана на живо.  \n", "date": "2018.02.21", "title": "Студентката от Пловдив, която не иска деца, за да може да се друса, изръси нова доза \"мъдрости\" (ВИДЕО)"}
{"url": "https://www.blitz.bg/svyat/tya-istinska-li-e-18-godishnata-zhiva-kukla-ot-chekhiya-shche-vi-smae-snimki-18_news580907.html", "text": "За някои Барби и Кен са просто детски играчки. За други са обсесия, мечта и начин на живот. Такъв е случаят с 18-годишната чехкиня Габриела Ирачкова, която винаги е мечтала да изглежда като любимата си кукла.\n И започва трансформацията си още на 16 годишна възраст. Една от първите й операции е тази за увеличаване на бюста от чашка \"C\" на чашка \"G\". Габриела я прави, когато е едва на 16 години. Процедурата й струва 3200 британски лири.  \nВъпреки огромните рискове за здравето й, младата чехкиня планира бъдещи интервенции. Слага си импланти в устните, премахва си ребра и планира да не спира с увеличаването на бюста си.  \n  \n \n Тийнейджърката има колекция от над 300 кукли барби.\n   \n \"Не вярвам в естествената красота. Днес няма почти нищо естествено. Прекарвам поне три часа в приготовления за външния ми вид всеки ден. Този начин на живот изобщо не е лесен.  Поддържането на имиджа ми е трудно във всички аспекти - финансово, физически и психически. Натискът върху мен е огромен, от фенове, медии и хейтъри.\", казва Габриела.  \n \n Освен че ще продължи с операциите, чешката барби има още една мечта - да живее в Щатите и да бъде известна с това, че прилича на най-популярната кукла сред малките момиченца. \n Много майки й пишат, че според тях тя оказва лошо  влияние на децата им. Габриела обаче не е съгласна - според нея знаменитостите, които взимат наркотици, сменят често партньорите си и се забъркват в скандали са много по-опасни от нея. \n \n Майката на момичето - Романа Ирачкова подкрепя дъщеря си в предследването на мечтата й, въпреки че се притеснява за здравето й. \n А самата Габриела твърди, че се чувства все по-секси след всяка следваща пластична интервенция. \n \n \n \n \n", "date": "2018.02.21", "title": "Тя истинска ли е?! 18-годишната жива кукла от Чехия ще ви смае (СНИМКИ 18+)"}
{"url": "https://www.blitz.bg/layfstayl/shoubiznes/bratt-na-nora-nedkova-potna-ot-sram-vizhte-reaktsiyata-mu-sled-prostotiite-na-mis-pleymeyt-snimki_news580893.html", "text": "\n Братът на Мис Плеймейт 2017 Нора Недкова, която се изложи в „Черешката на тортата“ почти колкото певицата Дебора – в „Биг Брадър“, потъна от срам заради сестра си. \n  \nПред свои приятели в България 17-годишният Михаил Недков споделил разочарованието от кака си, пише \"Галерия\". „За пореден път ги излага. Мишо научи от бившите си съученици за поведението на Нора в „Черешката на тортата“ и му стана много тъпо.   \nНай-много се притеснява за родителите си, които през последните няколко години голямо тегло теглят с дъщеря си“, разказват близки до малкия Недков. \n  \nМомчето учи във Франция, спортист е и има десетки медали за постиженията си в леката атлетика. Той е коренна противоположност на кака си и гордостта на родителите Николай и Юлиана Недкови. \n  \nПрипомняме, че Мис Плеймейт участва в кулинарното риалити заедно с гримьора Валентин Кулагин, режисьора Люси Иларионов, танцьора Алфредо Торес и актрисата Борислава Стратиева. В продължение на цяла седмица зрителите ставаха свидетели на грозни скандали между Кулагин и Недкова, като след солидно количество алкохол плеймейтката прекрачваше всякакви граници. \n  \nИзцепки като „макароните и бобът са храни за простолюдието“, неприлични жестове, пиянско фъфлене и груби обиди скандализираха цяла България и зрителите се обърнаха на нож срещу Недкова и Кулагин. Най-остро критикувана бе плеймейтката, която под въздействието на алкохола, се показа в доста лоша светлина и посрами не само себе си, но и семейството си. \n  \n \n", "date": "2018.02.21", "title": "Братът на Нора Недкова потъна от срам! Вижте реакцията му след простотиите на Мис Плеймейт (СНИМКИ)"}
{"url": "https://www.blitz.bg/svyat/politsiyata-iztrpna-sled-tova-koeto-otkri-v-apartament-v-buenos-ayres_news580890.html", "text": "\n Полицията в Буенос Айрес се натъкна на 219 змии в жилищен дом в района Белванера, сред които имаше питони и амазонски бои, предназначени за продажба на черния пазар.  \nАгенцията цитира съобщение на аржентинското Министерство на околната среда и устойчивото развитие. Според представители на ведомството не е изяснен произходът на открити влечуги, но във всички случаи те не е трябвало да се намират в апартамента, а в естествената си среда. Беше изтъкнато, че сред откритите змии фигурират и защитени видове като кралския питон и амазонската боа. \nВлечугите са били държани в специален контейнер, като тяхната обща цена е около 21 хиляди долара. Животните са били конфискувани от полицията, за да бъдат пуснати на свобода в дивата природа.\n", "date": "2018.02.21", "title": "Полицията изтръпна след това, което откри в апартамент в Буенос Айрес"}
{"url": "https://www.blitz.bg/intsidenti/tsiklont-v-nova-zelandiya-blokira-golyam-broy-turisti_news580773.html", "text": "Около 1000 туристи са блокирани в Нова Зеландия в залива Голдън Бей, съобщи AFP, цитирана от \"Фокус\". Те са застигнати от „опашката“ на циклона Гита.\n Властите обмислят да изпратят фериботи, които да превозят туристите от изолирания район на Южния остров, засегнат от свлачища. Бурята е прекъснала електроснабдяването на десетки хиляди домакинства, повалени са дървета и са повредени пътища. \nЦиклонът Гита нанесе сериозни щети на островите Тонга и Самоа, където достигна най-високата пета степен. \n", "date": "2018.02.21", "title": "Циклонът в Нова Зеландия блокира голям брой туристи"}
{"url": "https://www.blitz.bg/lyubopitno/mrezhata-zavrya-i-pita-kakvo-e-tova-mezhdu-krakata-na-us-sstezatelkite-po-brzo-przalyane-s-knki-snimki_news580813.html", "text": "\n Екипировката на американския олимпийски отбор в Пьонгчанг по бързо пързаляне с кънки предизвика смесени реакции сред потребителите на социалните мрежи. Много коментатори бяха объркани от вмъкването на акцент в областта на слабините, който се различава по цвят от другите елементи на костюма. \n\"Мисля, че има някакъв смисъл в дизайна, но това е много странно място за поставяне на светъл кръг\", пише Кристина Стивънс. \n\"Който е дизайнерът на екипа на американския отбор, той е или хуморист, или перверзник, или и двете\", смята Рич Долаз. \n\"Не съм виждал как изглежда в гръб, но отпред изглежда като мишена върху слабините.\" \n \n \n \n\"Няма значение за мен каква е причината екипът да е такъв, но не изглежда много добре\", отбелязва Дарън Роел. \nПроизводителят на екипите обаче обясни с аргументи защо е било необходимо използването на различен материал от вътрешната страна на бедрата. \n\"Ние тествахме различни материали, за да намерим този, който свежда до минимум триенето. С помощта на различни цветове в тази област екипът е много по-удобен\" - отбелязва компанията. Превод и редакция: БЛИЦ \n", "date": "2018.02.21", "title": "Мрежата завря и пита какво е това между краката на US-състезателките по бързо пързаляне с кънки (СНИМКИ)"}
{"url": "https://www.blitz.bg/layfstayl/shoubiznes/samo-v-shou-nora-nedkova-i-kulagin-izstrelyakha-reytinga-v-nebeto-eto-kde-oshche-gi-kanyat_news580606.html", "text": "\n За нов сезон на „ВИП Брдър“ все още не се е заговорило, но продуцентите на риалити формата още от сега са отсекли, че искат да имат сред сигурните си участници актуалната Мис Плеймейт 2017 Нора Недкова и гримьора Валентин Кулагин. \n  \nПричина за това са нестихващите скандали, които двамата заформиха при участието си в друг формат – „Черешката на тортата“, заради които не само те, но и кулинарният формат вече седмица е замерян с ругатни и упреци в мрежата. \n  \n„Те не могат да се понасят, но са страшно рейтингови. В Къщата ще имат възможността да покажат какво могат“, заявяват от екипа пред „Шоу“, убедени, че ще успеят да склонят плеймейтката и гримьора да се включат във формата. \n  \nВ „Черешката“ Кулагин нарече Недкова „Мис „Село“, доячка, маймунско лице, пигмей и зле поддържан травестит“. Върхът на абсурда между двамата стана факт, след като започнаха да се замерят с храна, мръсни салфетки и всякакви отпадъци пред слисаните погледи на останалите участници. \n  \nНора сгафи и преди това като отказа да опита от вечерята на Алфредо Торес, тъй като била на диета, а съставките в менюто му били за простолюдието. \n", "date": "2018.02.21", "title": "Само в \"ШОУ! Нора Недкова и Кулагин изстреляха рейтинга в небето! Ето къде още ги канят"}
{"url": "https://www.blitz.bg/layfstayl/ptuvane/nyama-da-szhalyavate-10-grtski-plazha-koito-zadlzhitelno-tryabva-da-posetite-snimki_news580859.html", "text": "\n Ако търсите топло, екзотично, красиво, спокойно и чисто място, на което да прекарате няколко слънчеви дни (а защо не и седмици), но не може да си позволите лукса на Малдивите, Бахамите или Сейшелите, защо не обърнете поглед на юг, където съседна Гърция може да ни предложи не по-малко вълнуващи и също толкова пясъчни изживявания? \n Просто си изберете остров. Ето няколко предложения за 20 удивителни плажа: \n 1. Агиос Йоанис, остров Пелион \nНе е нужно да напускате континента, за да видите някои от най-добрите плажове, които има в страната - това пясъчно съкровище се намира в югоизточната част на Тесалия, в Централна Гърция. \n 2. Егремни, Лефкада \n \n Ако раят беше цвят, той щеше да е поразителното светлосиньо на водата на плаж Егремни на остров Лефкада. Свързан с континенталната част, той е един от малкото гръцки острови, достъпен с кола. \n 3. Агиа Анна, Аморгос \n \nАгиа Анна стана най-известният плаж на Аморгос, след като беше част от филма на френския режисьор Люк Бесон от 1988 г. The Big Blue. \n 4. Полиегос \n \n Това е най-големият необитаем остров в Егейско море. Името означава \"много кози\" и те са единствените обитатели, които ще намерите тук. \n 5. Сейшели, Икария \n \n Най-красивият плаж на Икария е достъпен след 20-минутно ходене, а удивителните води с цвят аквамарин и белите скални образувания определено си заслужават усилията. 6. Врика, Антипаксос \n \n Този малък остров е перфектният малък рай за онези, които търсят уединение и спокойствие. \n 7. Миртос, Кефалония \n \nНеизменно определян като един от най-красивите плажове в Гърция, няма как да не поискате да прекарате поне ден на белия пясък. Миртос се намира в основата на две планини - Agia Dynati и Kalon Oros - и е заобиколен от стръмни варовикови скали. \n 8. Ватера, Лесбос \n \n Идиличен и неподправен, Ватера е един от най-дългите плажове на острова. Той е идеален за семейства, които търсят незабравимо лято. \n 9. Клефтико, Милос \n \nДостъпен само с лодка, Клефтико е старо свърталище на пирати и ще ви очарова с чудни каменни образувания. \n 10. Ливадаки, Фолегандрос \n \n Този каменист плаж е любим на много хора заради богатия морски живот в района. \n", "date": "2018.02.21", "title": "Няма да съжалявате: 10 гръцки плажа, които задължително трябва да посетите (СНИМКИ)"}
{"url": "https://www.blitz.bg/layfstayl/za-damite/5-osnovni-modni-tendentsii-tazi-godina-koito-vsichki-zheni-shche-obiknat-ot-raz-snimki_news580857.html", "text": "\n В модните седмици може да видим много \"неразбрани\" дрехи, аксесоари и модни комбинации, които в ежедневието нямат смисъл, но за щастие има и такива, които всяка жена може да носи. \n За модните тенденции от 2018 г. бяха предвидени 5 водещи тренда: \n \n Слънцето присъства на много коктейлни рокли, аксесоари и дори елегантни костюми. \n \n \n Въпреки, че животинският печат е рискован за ежедневното износване, тази година ще бъде оценена смелостта, изразена чрез животински отпечатъци в силни цветове. \n \n \n Циклама определено ще бъде цветът на годината, според модния свят. \n \n \n Смесването на бизнеса и удоволствието, което може да не е най-сигурният вариант за офис, но за излизане е перфектен. \n \n \n Чорапогащите със силни цветове и отблясъци намериха мястото на самия връх \n", "date": "2018.02.21", "title": "5 основни модни тенденции тази година, които всички жени ще обикнат от раз (СНИМКИ)"}
{"url": "https://www.blitz.bg/lyubopitno/kak-da-nakarash-vseki-da-pravi-pochti-vsichko-koeto-poiskash_news580864.html", "text": "\n Съобщението, което искаш да направиш, е важно за теб. За да накараш другите да повярват в него, можеш да оформяш своята убедителност по различни начини. \nНо не забравяй, че това, което ще кажеш първо (и това е твоята тактика на убеждаване) влияе силно върху това, което ще кажеш второ и върху това, какво аудиторията ще чуе. Рекламисти и маркетолози обикновено игнорират това. \nКнигата „Предварителното убеждаване: революционен начин за влияние и убеждаване“ от Робърт Чайлдини, автор от списъка с бестселъри на New York Times, е съществено допълнение към полето на социалната психология. \nЕто какво стои в основата на метода, описан от Чайлдини. Съобщението не е важно, а умението, което вкарваш в неговото оформление. Хората могат да бъдат предразположени към съобщението, още преди да го чуят. Убеждаването и предварителното убеждаване са способности, които могат да бъдат научени. 6 стратегии на убеждаване: Гледай на следващите стратегии като начин да имаш повече влияние (или като на средство за самозащита от чуждо такова) \nТова, което ще представим първо променя начина, по който хората преживяват това, което ще им представим второ. Такова предварително убеждаване, както го нарича Чайлдини, предразполага (или напротив) асоциациите на слушателите към това, което следва. Ако изградиш доверие с това, с което започнеш, пре-убеждаваш аудиторията да се довери на това, което следва като второ. \nВърху каквото и да е фокусирано вниманието ни, то изглежда по-важно за нас. Вниманието на аудиторията може да бъде канализирано в това, което ти искаш да бъде важно за хората. \nКогато физичната или психологическата среда съдържа знаци, релевантни на определени цели, ти (или този, на когото искаш да повлияеш) ще бъдеш отведен в посоката на тези цели. Това може да значи всичко: от снимки на стената до закачането на списък с цели на видимо място, които да ти напомнят накъде си тръгнал. \nКогато пре-убеждаваш някого, че например ти е полезен, е много по-вероятно той наистина да ти бъде полезен на по-късен етап, когато поискаш това от него. \nИзползвай „липса на тайна“, за да концентрираш вниманието си или това на други. Някои писатели например използват този похват, като спират да пишат тогава, когато знаят с абсолютна точност какво следва. Това улеснява връщането им към писането при следващата сесия. В твоя случай липсата на тайна ще върне теб или други по-лесно към задачата. \nДори двегодишно дете може да схване правилото за реципрочност. Ако ти трябва съдействие, като например да накараш хората да попълнят проучване, често е добре да им дадеш първо дребен подарък. Това работи много по-добре, отколкото да обещаваш подарък АКО направят това, което искаш. \nизточник: megavselena.bg\n", "date": "2018.02.21", "title": "Как да накараш всеки да прави (почти) всичко, което поискаш"}
{"url": "https://www.blitz.bg/layfstayl/mikhaela-fileva-nyama-ksmet-v-lyubovta-noviyat-y-se-kompleksira-ot-pavel-i-ya-zaryazva_news580881.html", "text": "Новото гадже на певицата Михаела Филева – писателят Димитър Калбуров, призна, че няма шанс пред бившето й гадже – рапъра Павел.​​​​​​​ Михаела и Калбуров са заедно едва от месец, но връзката им върви към края си. Макар писателят да е лудо влюбен в певицата, той виждал в очите й, че тя още обича бившия, пише „Галерия“.\n „Една нова любов трудно оцелява в битката с една дълга“, написа недвусмислено Калбуров в социалната мрежа. Писателят често изразява чувствата си с подобни постове, като по подобен начин се обясни в любов на Михаела. \n Двамата се запознали в „Пощенска кутия за приказки“, където често се четат творби на  Калбуров , а Филева била поканена за литературно четене. Наскоро приключила дългата си връзка с рапъра  Павел , Михаела се поддава на флирта на писателя. \n Запознати обаче са категорични, че изпълнителката на „Опасно близки“ още е влюбена в бившия си. \n", "date": "2018.02.21", "title": "Михаела Филева няма късмет в любовта! Новият й се комплексира от Павел и я зарязва"}
{"url": "https://www.blitz.bg/layfstayl/shoubiznes/gorchivo-zhorzh-bashur-predlozhi-brak-na-emiliya-a-tya-kazala-snimka_news580873.html", "text": "\n Попфолк изпълнителката Емилия и новият й приятел Жорж Башур решиха, че е време да си кажат заветното „да“. \n  \nБлизки до певицата опровергаха слуховете, че е бременна, и признаха, че в основата на годежа са силните чувства помежду им. Запознати разкриват, че Жорж веднага е получил положителен отговор, давайки годежния пръстен на бъдещата си съпруга, пише „Телеграф“. \n  \nМакар самата изпълнителка да отказва да дава интервюта и да прикрива подробностите около щастливото събитие, хора от най-близкия й кръг са потвърдили годежа пред светското списание LOVE Style, без да посочват дата за сватбата. \n  \nЕмилия вече е минавала под венчилото – на 13 юни 2004 г. със свиленградския богаташ Красимир Георгиев. Три години по-късно се разведоха, а певицата заживя с Коко Динев, на когото роди две деца.", "date": "2018.02.21", "title": "Горчиво! Жорж Башур предложи брак на Емилия, а тя казала... (СНИМКА)"}
{"url": "https://www.blitz.bg/layfstayl/khoroskop/za-tezi-4-zodii-semeystvoto-i-priyatelite-sa-prioritet_news580875.html", "text": "\n Лъв \n Като цар на животните царува в собствения си дом. Лъвовете са чудесни родители, които имат фантастична връзка с децата си. Те са справедливи и последователни, истински пример за всяко дете. \n Те могат да бъдат голяма подкрепа и да дават добри съвети, така че те винаги са заобиколени от приятели. \n Тъй като те се радват на компанията, домът им често е претъпкан с гости, които винаги се забавляват. \n Когато влезете в дома на Лъва, можете свободно да занесете кафе и сладкиши, но най-добре е питие. Те предпочитат старо вино и домашно бренди. \n Телец \n Ако имате луксозна вила с буйна градина, в която често подготвяте партита, уверете се, че там има поне един Телец. \n Телците винаги държат семейството да е заедно, а домът често е оборудван с много удобства. \n Когато празнуват рождените дни, кръщенетата или сватба никога не спестяват и ако нямат, дори ще заемат пари, само за да бъде празненството достатъчно богато. \n На тяхната маса винаги има всичко, но тъй като те се радват повече на разговори и песни, искат другите да подготвят трапезата. \n Скорпион \n Те обичат малката си избрана компания и винаги я посрещат. Те винаги са център на вниманието, но не без причина. \n Работата им винаги е добре свършена, защото са организирани. Те са отвратени от традиционните тържества и винаги искат алтернативни решения, които да ги разделят от топлината. \n В Скорпионите винаги има вино, особено червено. \n Този домакин в крайна сметка ще ви се обиди, ако не пиете чаша алкохол с него. И дори ако това е обикновен ликьор. \n Риби \n За разлика от Скорпионите, Рибите се радват на традиционен дух. Родените в този знак могат да бъдат леко пасивни, но все пак да се наслаждават на организирането на рождени дни и празници. \n Славата в дома им трябва да бъде уважавана и гостите винаги са добре дошли. \n Никой няма да излезе от там с празен стомах, дори и да е непланирана визита. За кратко време те знаят какво да направят в кухнята. \n Рибите не пропускат шансовете да направят зимнина или домашна ракия. \n", "date": "2018.02.21", "title": "Зa тези 4 зодии семейството и приятелите са приоритет"}
{"url": "https://www.blitz.bg/layfstayl/prvo-v-blits-suzanita-pusna-skandalen-post-v-instagram-za-luna-kupikh-bolnata-ni-natsiya-za-300-lv-snimka_news580889.html", "text": "Сузанита си тръгна бясна вчера от годишните Lifestyle награди. Тя бе номинирана в категорията \"Сензация на годината\" заедно с Луна и \"Шушана\", които бяха основните й конкуренти. Всички очакваха наградената да е именно Мурадова, но когато 15-годишната лолитка чу името на Луна като победител, замръзна.\nТрябваха й няколко минути докато осъзнае, че певицата с над 20-годишен музикален стаж й отмъква наградата на живота под носа, и то не с какво да е, а със скандалното си участие в миналогодишния формат на \"ВИП Брадър\".  \nСузанита е убедена, че наградата е трябвало да отиде при нея и обвинява организаторите за загубата си. Тя пусна гневен пост в Instagram, с който обяви, че най-лошото тепърва предстои:  \n\"Hello my friends, приятно ми е - Сузи. \nКакво да направя че носите маркови блузи? \nДрехите - скъпи, душите - евтини. \nЯко ли ви е че живеете в лъжа? \nК'ва е тая излагация, к'ва е тая простотия ? \nСензация на годината ще печели Луна? \nАбе това награди за пенсионери ли е или за дърти чанти?  \nСензация на годината - Луна, защото срещу малко пари си показа гнилата душа пред цяла България. \nУж уважавана, уж високопоставена дама?  \nА иначе прави резил и ви кефи. Ха-ха-ха-ха! Така ли?! Жалки сте. Колкото жалки... толкова и долни! \nНавърших 15 и съм чисто доказателство, че без да съм роб на дърти хиени в цялата ви система успях да ви спечеля вниманието! \nНИКОЙ, НИКОЙ НЕ ГО Е ПРАВИЛ И ТРУДНО ЩЕ ГО НАПРАВИ СЛЕД МЕН! \nС какво ви попречи миналото лято едно момиче, което преследва мечтата си, примамвайки Ви с най-голямата Ви слабост... ЧЕРНИЯТ ВИ МОРАЛ. \nВлизам им на всички големи продуценти, че техните парцаливи нискобюджетни пионки не могат да привлекат вниманието към себе си. \nРАЗБЕРЕТЕ ГО! С колкото пари и блясък да блъскате тези негодни души, няма как да промените тяхната всъщност! \nАбе, селяндури и евтини VIP-ове... Богаташчета и хелоронови кукли, с парите, които мама и тати ви дават и ги пръскате по дрога и проституция няма да успеете в живота... \nСъс сумата, с която бедните ви души си купуват най-скъпото шампанско и най-излъсканите курви - АЗ, СУЗАНИТА, ВАШИЯТ НАЙ-ГОЛЯМ КОШМАР СЪЗДАДОХ ПРОЕКТ, КОЙТО ВПЕЧЕТЛИ ХИЛЯДИ, ИЗГРАДИ МИ КАРИЕРА И МИ НАПРАВИ ПЪТ В ЖИВОТА! \n300 ЛЕВА струваше проекта. Какво са 300 лв? А?  \nВие, лигльовци, тези триста лева ги прахосвате за час, а аз купих цялата ни болна нация. \nЗА СУМАТА ЗА ЕДНА ВЕЧЕРЯ В РЕСТОРАНТ! Толкова струва цялото ни общество и морал.  \nТова е от мен, задръжте си наградите, ползвайте ги като стимулатори на болните си тела и души, лъжливия оргазъм от измама и завист нека изпълни празните Ви души!  \nТова е от мен, Вашият най голям кошмар, Сузанита.  \nП.с НАЙ-ЛОШОТО ТЕПЪРВА ПРЕДСТОИ.  \nП.С 2 Към всички организатори на този парад на ЗАВИСТТА - моята песен \"БЕЗ КОМЕНТАР\" \n \n \n", "date": "2018.02.21", "title": "Първо в БЛИЦ! Сузанита пусна скандален пост в Instagram за Луна: Купих болната ни нация за 300 лв.! (СНИМКА)"}
{"url": "https://www.blitz.bg/layfstayl/shoubiznes/neshka-robeva-emotsionalno-pred-shou-za-iliana-raeva-i-za-zhivota-si_news580590.html", "text": "\n - Г-жо Робева, последният път, когато интензитетът на емоциите около името ви взе връх и се превърна в скандал, бе, когато отказахте орден „Стара планина” преди две години. Сега отново се случва – този път заради шпионска афера в художествената гимнастика. Как си го обяснявате? \n- Честно казано нямам логично обяснение. Не съм човек, който търси скандали, но и в единия, и в другия случай, бях лишена от всякаква възможност да замълча. Ако бях замълчала около публикациите с гласуването в МС – за това да има или не Нешка Робева орден „Стара планина”, заслужава ли го или не, щеше да излезе, че се спотайвам и треперя за орденчето. Извинете, употребявайки умалителната форма за този държавен знак на признание, не значи, че изначално го отричам... Но когато хората, които решават на кого да се присъди, когато си разрешават публично да коментират номинирания, и то по един неприличен начин, най-нормалното е посоченият, и в същото време нарочен за недостоен за подобна „чест” човек, да реагира. Аз реагирах, както чувствам нещата. Докосната съм и от признанието на сънародниците си, и от тяхната любов, които поставям на първо място, и бих писала с главна буква. Това, което съм правила и правя, е за хората и нито един от нашите псевдополитици – хора, които в живота си не са постигнали нищо съществено, не могат да ме уязвят. За шпионската афера не си заслужава да говорим. Както и самата г-жа Раева заяви, това не се отнася за мен. - Не всеки би се справил с подобен тип публично оповестени и медийно развивани с дни скандали обаче! Само здрава психика ли е достатъчна тук или трябва и друго? \n- По-скоро натрупан горчив опит и познаването на историята и биографиите на много други по-малко или повече известни хора. Любимият ученик на Васил Друмев е пледирал за смъртна присъда и то за произнесено слово в защита на българската вяра?!.. Ганьо Чолаков е името на прототипа на бай Ганьо. - И все пак изненадаха ли ви думите на Илиана Раева? Помежду ви сякаш от години е нужна само искра, за да се запали огънят – поне такова усещане се е натрупало в публичното пространство?! \n- Да, изненадаха ме. Мисля, че понякога афектът е лош съветник. Аз съм им кума. Те са ме избрали... Не знам какво значи да мразиш, а и защо да мразя? Щом те са щастливи, значи кумата ще е доволна. Аз не можах да направя семейство, но в замяна на това мога да се радвам на тези, които са успели. Да създадеш семейство не е трудно, но истински талант се иска и то от жената да го запази. Особено в днешно време. Илиана притежава този талант, какво по-хубаво от това? - Двете се познавате от години. Има ли какво да делите, дори и да не е толкова в професионален, колкото в морален аспект? Илиана Раева каза: „Тя не може да понесе семейството ми. Аз съм единствената гимнастичка, която й казваше истината. Мисля, че тя не успя да преглътне моя успех. Не ми прости, че аз съм себе си.” \n- Не, нямаме какво да делим, но дори ако имахме, с радост бих й отстъпила своя дял (освен, ако става въпрос за страданието). В професионален аспект аз вървя по пътя, който или ми е предначертан, или в годините съм го избрала. Не знам... \n  На моята възраст човек започва да се съмнява във всичко \n  \nкогато става въпрос за самооценка или лични решения. Кое в случая се обсъжда – желанието ми да работя и предам знанията си на по-младите или има ли смисъл всичко това? Преди години един приятел ми подари „Джонатан Ливингстон Чайката” и я надписа „На Нешка Чайката”. Изкушавам се да цитирам това, което авторът е написал за книгата и за тези, към които е адресирана. „Хората, които създават свои собствени правила, когато са убедени, че са прави... Хората, които изпитват особена наслада от добре свършената работа, дори когато не получават признанието на другите... Хората, които знаят, че в живота има нещо повече от нещата, които виждат очите ни...”. От години това е една от настолните ми книги. Какво мога да деля с Илиана – ние сме толкова различни. Радвам се на семейството й. Аз съм им кума. Когато Илиана ми каза, че очаква дете, аз бях човекът, който настоя да го задържи и се пръкна Славея... С Наско изчакаха да приключи Световното, за да мога да кумувам на сватбата им. Е как мога да ги мразя? И защо? А що се отнася до истината?! Ако става въпрос за спорта... Как можеш да кажеш в спорта, една толкова динамична дейност, кое е истината. Кое е разковничето на успеха? Аз не съм открила методиката на водене на спортната тренировка... И сега продължавам да наблюдавам, да търся, да уча... Имаме едно неразбирателство и то се състои в това – да не се ограничава или спира конкуренцията... Напротив, да се поощрява. Да се даде възможност на всички желаещи да се състезават – да го правят. Тогава ще има истински подем, тогава няма да има обезверени или обидени деца. Разбира се, че не всички могат да участват, НО нека това да се решава на спортната площадка, в честна надпревара... В противен случай нещата намирисват.  - Смятате ли, че тя е добър треньор и ръководител? \n- За треньор – не знам. Треньорът се изгражда и доказва с години... Аз и за себе си не мога да дам точна и коректна преценка. Само едно нещо със сигурност знам, по-скоро усещам – \n  имам усет за музика, танц и движение, различен от останалите... \n  \nПравя различни композиции. Хората и колегите ги харесват, дори сега в Москва идваха да ме поздравят стари колеги и това, което казваха, беше – твоите композиции... Рейчъл не се класира – разбираемо е, но покрай леката гузност, чувах и това – тя е различна от другите. Но като ръководител Илиана ме превъзхожда. Особено, когато става въпрос за PR. Аз съм човек, който не обича да говори за работата, докато не я свърши и не излязат оценките на таблото. Аз съм треньор... Това ми е дадено да бъда. - Колко сте самокритична? Работохолизмът сте го доказали отдавна във времето, защото не сте се спирали и за миг вече толкова години. \n- По-горе направих някаква самооценка, но това, което е справедливо и трябва да се подчертае – големи и трайни резултати, сам човек не може да постигне. Работех в екип. Работех с висококвалифицирани, изградени специалисти и съм им благодарна. Наистина характерът ми е доста чепат, но съм се старала да покажа благодарността си и да зачета всички - от първия треньор, открил бисерчето, до този, който заставаше до него, НО вече като помощник. Дотук много пъти употребих „Аз”, това е нещо, което ме дразни и го избягвам, когато говоря за професията си. - Как намирате моментното ниво на ансамбъла ни? Има ли някаква видима промяна? Казвали сте ми много пъти, че никога трудът и наградата за него не са реципрочни. Но все пак без него тя е съвсем немислима… \n- Промяната е фрапантна. Без да се опитвам да засегна някого, сега на терена застава добре подготвен отбор. Момичетата не бягат от трудностите, напротив – търсят ги. Убедена съм, че това се дължи изцяло на треньора. Спортът, макар и да се повтарям, отново ще кажа, е сложна дейност. Може да си изключително подготвен, но е нужен и малко късмет. - В предварителния ни разговор ми споделихте, че още преди години, когато сте били на 53, от родна страна са направили всичко възможно, за да ви попречат да се доказвате в България. Как по-точно? И както изглежда, не само, че не са успели, но и вие днес работите с още по-голям устрем?! \n- Да, забраниха на съдиите да съдийстват на отбора, когото подготвях, обърнаха ги с гръб към децата... Щуротиите бяха достатъчно, за да ги накарат да се откажат... Исках само да работя, за съжаление моята работа е свързана с изявата на тези, които подготвям. Нима имам правото да кажа на едно дете – ти играй за този, който клати дърветата... Залових се с „Левски”, защото клубът беше тръгнал главоломно надолу. Поех деца, които имаха данни, но не бяха до никъде. Треньори, които от деца дължаха всичко на този клуб, го напуснаха и с някакво ожесточение и хъс поискаха да го съсипят... Е, мисля, че пооправихме нещата. Клубът се съвзе, дойдоха млади треньори, наши възпитаници. \n  Отново тръгнахме напред... А за себе си отдавна не търся лична изява \n  \nВ подготовката на Невяна Владинова и Катрин Тасева, освен Бранимира Маркова, за ОИ участвахме анонимно колежката ми Лушка Бъчварова и аз – Илиана го знаеше. Не сме поискали нищо – стотинка! Неви блесна на Олимпиадата, в международните среди се заговори отново за Българската школа в художествената гимнастика. Бях щастлива, че съм помогнала и че мога да помагам. За съжаление на Общото събрание беше отчетено, че това е било най-голямата грешка?! Защо? И кому беше нужно всичко това? - Може би сте твърде висока летва, колкото и нескромно да прозвучи? Иначе едва ли щяха да се случват всичките тези дисонанси, крайности и остри реплики в публичното пространство и до днес?! \n- Не знам и никога не съм се интересувала, като каква летва са ме определяли или определят другите. Няма колега да се е обърнал за съвет или помощ и да съм отказала. Понякога чувствам неприязънта на някои хора. Дълго се чудех и съпротивлявах, питах се защо? Отдавна го приех като факт и то като факт, който не мога да променя и който неизменно съпътства по-известните хора. Валери Петров има едно стихотворение – „Златното ключе”. Обичам тези строфи: „...До люлката детска, така близо бил гробът, от къде толкоз завист и защо тази злоба?” Не преписвам тези качества на българите. Явно са общочовешки, изначални недъзи. Като дар от Бога приемам липсата им и като тежък грях проявата и нежеланието да бъдат овладени. - Допускате ли лесно компромиси в живота си и дали има такъв, за който съжалявате днес? \n- Компромиси съм правила много. Такъв е бил и животът ми, и работата. А да се съжалява, също винаги има за какво. Само Едит Пиаф може да каже в песента си „...Не, за нищо, за нищо не съжалявам...”. - Навремето сте се вслушвали много в съветите, които ви е давала пророчицата Ванга. Може би някои от тях са валидни все още? \n- Да, така е. Затова няма да спра да се удивлявам на себе си... - Преди време определихте българина като „самоунищожителна стихия” и предполагам, че не визирате с това конкретни прояви, а цялостен манталитет? \n- Не знам... Казала съм го, предполагам, по някакъв повод. Но, ако малко по-обективно и самокритично се вгледаме в себе си и наоколо, надали ще открием нещо обнадеждаващо. Впрочем, това са констатации на изчезващ вид хора, имам предвид нашата генерация. На мнозина им харесва... Каква пищна чалга?! Впрочем, не съм аз човекът, който ще определя нормите за живот и поведение на околните. - Днешното време е твърде меркантилно, а някога Юда е предал Христос за 30 сребърника. Как се прави разлика в измеренията на материални от духовни блага? И не се ли продават и предават мнозина твърде лесно… \n- Убедена съм, че хората не се замислят, нито се интересуват или трогват от подобни съждения, въпреки че те са интересни. Какво значение има за някого какво мисля или ще кажа аз?! В цялата тази каша, която се забърка в публичното пространство и с мое, но най-вече с участието на вашего брата – журналистите, един човек написа във фейсбук: „Нешка или Илиана, какво значение има?” И беше прав. Да, това е времето. Всичко е за продан – всичко на тезгяха... Скоро цитирах, мисля наш възрожденец, че най-краткият път към кариерата е предателството... Като сме се потопили в библейската тематика, да продължим с Еклесиаст. „Има време за всичко...” и „...под слънцето нищо ново...”. Това е времето! Време на предателства, безверие, разруха... Ако подобна констатация може да ни бъде успокоение, защото пак на Еклесиаст са думите: „...трупаш знание, трупаш тъга...”. - Бяхте ми споделили, че в България ви става все по-трудно психическото възстановяване след дълъг работен ден. А по-лесно ли се получава, когато сте извън родината? \n- Да, има нещо такова. Там си чужденец, техните проблеми не носят болката на родните проблеми... Общувайки във фейсбук с различни хора, усещам подобни настроения. Хората не бягат от материалната немотия в България, мисля, че бягат от духовната нищета... Властта на простотията ги отблъсква. \n  \n \n", "date": "2018.02.21", "title": "Нешка Робева емоционално пред \"ШОУ\" за Илиана Раева и за живота си"}
{"url": "https://www.blitz.bg/intsidenti/pozhari/ognena-drama-na-magistrala-trakiya-snimki-pokazakha-shcho-za-uzhas-se-e-razigral-na-autobana_news580787.html", "text": "\n ТИР е катастрофирал на 115-ти километър на магистрала \"Тракия\" след разклона за Цалапица. Инцидентът е станал късно снощи, уточни БНР. \nПоследвал е взрив и пожар, който за щастие бързо е потушен.\n \nДвижението в посока Пловдив е било спряно. Образувала се е колона от автомобили.\n \n \nЗа щастие няма пострадали, съобщиха от МВР.\n \n \nШофьорът на камиона е невредим и е успял да откачи ремаркето, така че то да се взриви отстрани.  \nПричините за инцидента все още не са ясни. \n\"Половин час след полунощ е получен сигнал за горящ ТИР в района на 116 км на АМ \"Тракия\". По първоначални данни, влекач с ремарке, който пътувал от София към Пловдив, се запалил в движение и шофьорът спрял в аварийната лента. Изцяло е изгоряло ремаркето. В него е превозван мушама, която се е разтекла по пътното платно и продължава да тлее\", гласи официалното изявление на МВР. \n", "date": "2018.02.21", "title": "Огнена драма на магистрала \"Тракия\"! СНИМКИ показаха що за ужас се е разиграл на аутобана"}
{"url": "https://www.blitz.bg/intsidenti/eto-kakva-shche-e-sdbata-na-dvete-nedokhraneni-i-raneni-bliznacheta-v-plovdiv_news580804.html", "text": "\n Социални работници опитват да влязат в дома на майката, чийто деца бяха приети недохранени и с множество наранявания по спешност в болница в Пловдив, предаде Нова тв.  \nЦелта е да се разбере повече при какви условия са живеели 3-годишните близнаци. Продължават и разпитите на свидетели. Проверяващите търсят и личния лекар на децата. Майката беше арестувана, но отрича основното подозрение за домашно насилие. Самата тя е завела децата в лечебното заведение, като е установено, че е била пияна. Смята се, че баща им работи в чужбина. Двете деца все още се намират в болница. Директорът на полицията в Пловдив заяви пред Нова тв, че до момента няма заключение за домашно насилие. \nПаднал е гипсов предмет, монтиран на стената. Той е предизвикал травмите и по двете деца, заяви комисарят. Майката отрича да е проявявала насилие над децата, а тя е освободена след 24-часовото си задържане в полицията. \nТепърва ще се установява защо децата са недохранени и изглеждат в това състояние. Тепърва предстоят разговори с майката и бащата. Ще бъде предприета мярка за закрила на децата, като те ще бъдат настанени в приемно семейство. \n \n", "date": "2018.02.21", "title": "Ето каква ще е съдбата на двете недохранени и ранени близначета в Пловдив"}
{"url": "https://www.blitz.bg/intsidenti/kakvo-se-sluchva-s-glukhonyamoto-momche-padnalo-ot-tretiya-etazh-v-doma-za-detsa-s-uvrezhdaniya-video_news580808.html", "text": "\n Момчето, което падна от третия етаж на комплекс за деца с увреждания, остава в критично състояние. Инцидентът се случи в град Роман, а 17-годишният младеж е с черепно-мозъчна травма и наранявания на гръдния кош. \n\"Не е ясно дали той се е надвесил и е паднал, или самоинициативно е отворил, за да скочи\", заяви за \"Здравей, България\" Георги Костов, началник на отдел в Агенцията за социално подпомагане в Мездра. \n\"Всичко прилича на нещастен случай. Самото дете не е показвало, че подобно нещо ще се случи. То не е проявявало насилие, нито е имало суицидни прояви\", заяви Капка Нецова от Агенцията. \nТова потвърдиха и служителите от дома за деца с увреждания.  \nСлед случилото се три болници в София са отказали да приемат пострадалото момче, съобщава Нова тв. Причините са били различни - липса на готовност за приемане на пострадал с политравма, липса на свободни легла и липса на конкретен специалист. \nВ момента момчето е настанено за лечение в плевенската университетска болница.  \n", "date": "2018.02.21", "title": "Какво се случва с глухонямото момче, паднало от третия етаж в дома за деца с увреждания? (ВИДЕО)"}
{"url": "https://www.blitz.bg/intsidenti/trup-izpluva-ot-moreto-kray-kultovoto-burgasko-zavedenie-tropikana-dramata-e-zapochnala-oshche-v-5-sutrinta-snimka_news580826.html", "text": "\n Труп на мъж тази сутрин е стреснал бургазлии, които са се разхождали покрай плажната алея. Сигналът е подаден към 7:15 часа, а на място бързо са пристигнали екипи на полицията. \n \n \nМъжът, чието тяло изплувало от водата в района пред заведение „Тропикана”, е на бургазлия на 81 години, който е живеел в жк „Лазур”. \nСамоличността му е установена. \nПенсионерът наскоро бил диагностициран с тежко нелечимо заболяване. \nКъм 5 часа тази сутрин той оставил предсмъртна бележка в дома си и се насочил към плажната ивица. Вероятно не е искал да бъде в тежест на роднините си. \nПо всяка вероятност става въпрос за самоубийство. Не са намерени следи от насилие. \nТялото на възрастния бургазлия е изпратено за аутопсия. \nИзточник: Флагман.бг\n", "date": "2018.02.21", "title": "Труп изплува от морето край култовото бургаско заведение \"Тропикана\"! Драмата е започнала още в 5 сутринта (СНИМКА)"}
{"url": "https://www.blitz.bg/intsidenti/pozhari/prvo-video-na-srednoshchniya-uzhas-na-magistrala-trakiya-ochevidetst-milko-razkaza-za-opasni-bezumiya-na-shoforite_news580838.html", "text": "\n Освен потресаващите снимки от  се появи и първо видео. Припомняме, че в тъмните часове ТИР, превозващ мушами, се взриви на аутобана. Заради силния огън мушамите се разтопиха и започнаха да се разтичат по асфалта. \n \n \nМилко Петров е станал свидетел на кошмарната ситуация.  \n\"Видяхме взрива от 5 км. Въпреки високите пламъци и гъстия дим имаше шофьори, които напираха да минават\", спомня си мъжът, изпратил видеото си до Нова телевизия. \n\"По този начин задръстиха лявата лента и затрудниха достъпа на спасителните екипи\", споделя още Милко Петров. \n", "date": "2018.02.21", "title": "Първо ВИДЕО на среднощния ужас на магистрала \"Тракия\"! Очевидецът Милко разказа за опасни безумия на шофьорите"}
{"url": "https://www.blitz.bg/svyat/cnn-v-cherno-more-sashch-testvat-chuvstvitelnostta-na-rusiya-s-razrushitelite-karni-i-ros-vorzheni-s-idzhis-i-tomakhouk_news580651.html", "text": "\n САЩ тестват \"чувствителността\" на Русия в Черно море. Пентагонът обяснява увеличаването на военното си присъствие в Черно море чрез \"засилената активност на Русия\" и необходимостта от защита на съюзници от НАТО. Това съобщават световните медии. \n\"Черно море е зоната на нашето господство и корабите на американските военноморски сили тук са \"под пълен контрол\". Но какво ще стане, ако американците надхвърлят броя на корабите, предвидени в международните договори\", се питат в Москва. \n\"Американската демонстрация на сила в Черно море е сигнал за Русия\". С такива заглавия, американски медии съобщават увеличеното присъствието на американския флот, в море, което е стратегически важно за Русия. Това американско присъствие е увеличено двойно миналата неделя. \nПред CNN, източник от американското правителство, коментира, че американското военно присъствие трябва да стане нова норма за Русия и да \"намали чувствителността\" във връзка с военната дейност на САЩ в Черно море. \"Чувствителността\" на Русия се проверява редовно, както се проверява и ефективността на руския Черноморския флот. \nМиналата събота разрушителят \"Карни\" мина през Босфора и влезе в Черно море на следващия ден. Този разрушител е оборудван със система за противоракетна отбрана \"Аегис\", крилати ракети \"Томахоук\", противокорабни ракети \"Харпун\". \nПо-рано друг американски разрушител, \"Рос\", също оборудван с \"Иджис\" и \"Томахоук\" навлезе в Черно море. Преди това в района остава британският разрушител \"Дънкан\". Както отбелязва от руската медия, съюзникът на САЩ, Великобритания се завръща в Черно море за първи път след Втората световна война. \nЩо се отнася до появата на \"Карни\" и \"Рос\", обяснението се съдържа в официалното изявление на командването на американския флот. \"Нашето решение за съвместно използване на два кораба в Черно море е активно, а не реактивно\", коментира Кристофър Грейди, командир на шести флот в коментар на официалния сайт на флота. \nЗа последен път двата кораба са били в Черно море през юли 2017 г. по време на американско-украинските тренировки Sea Breeze. \nПо време на тези учения украинският президент Петро Порошенко е на борда на разрушителя \"Карни\". И през януари тази година същият разрушител прави посещение в пристанището на Одеса. През 2017 г. американски кораби са посетили \"перлата на морето\" поне десет пъти. \nАко американците надхвърлят броя на корабите по международните договори, или ако те отидат в нашите териториални граници, то това би било нарушение, се казва в коментар на председателя на комисията на Съвета на Федерацията за отбрана Андрей Климов. \"Няма нищо хубаво в това, дори и само заради факта, къде е Америка и къде е Черно море\", коментира той. \n\"Представете си, че пратим ескадра около Куба или Венецуела и периодично се приближаваме до американското водно пространство. Очевидно ще има паника, викове, ужас, обвинения и много други неща\", обобщи Климов. \nБившият командващ Черноморският флот адмирал Владимир Комоедов коментира, че в случай на нарушение \"можем да изпратим няколко подводници до Филаделфия или Маями, но няма да го направим\". \nВ крайна сметка може да се повтори ситуацията с разрушителя \"Доналд Кук\", като Комоедов припомня, че през 2014 г. в разгара на събитията в Крим, руски бомбардировач Су-24 е прелетял над разрушителя 12 пъти и е блокирал електрониката на системата \"Иджис\".  Превод: БЛИЦ \n \n", "date": "2018.02.21", "title": "CNN: В Черно море САЩ тестват чувствителността на Русия с разрушителите \"Карни\" и \"Рос\", въоръжени с \"Иджис\" и \"Томахоук\""}
{"url": "https://www.blitz.bg/intsidenti/izvnredno-i-prvo-v-blits-misteriozna-smrt-smrazi-stolichniya-kvartal-krasna-polyana_news580839.html", "text": "\n Мистериозна смърт разтресе столичния квартал „Красна поляна“. Това научи БЛИЦ от своя читателка. \nПо думите й драмата се е разиграла около блок №225. Читателката ни твърди, че там мъж е паднал от високия блок и е починал на място. Все още не е ясно дали става въпрос за инцидент или самоубийство. \nНа място има медици, които са констатирали смъртта на мъжа, а униформени ще нищят причините за зловещата случка. Самоличността на мъжа все още не се оповестява. \nОт МВР потвърдиха пред БЛИЦ за инцидента. „Сигналът е получен в 09:50 часа днес“, уточниха от пресцентъра на силовото ведомство. \n  \nПред медията ни те поясниха, че загиналият е 56-годишен мъж. „Скочил е от деветия етаж, където живее“, казаха още от МВР. \nНа  БЛИЦ очаква новини, снимки и видео от своите читатели в цяла България и по света \n \n", "date": "2018.02.21", "title": "Извънредно и първо в БЛИЦ! Мистериозна смърт смрази столичния квартал „Красна поляна“"}
{"url": "https://www.blitz.bg/intsidenti/katastrofi/znae-se-koy-e-podkaral-bagera-i-nadnil-osem-koli-vv-varna-i-ranil-zhena_news580840.html", "text": "\n Появиха се нови подробности за . \nПрипомня, че при мелето се надъниха осем коли и багер.  \nПолицията изнесе малко повече подробности за катастрофата. \n„Вчера, около 08:00 часа, във Варна, на бул. «Христо Смирненски», е възникнало ПТП. Водачът на колесен багер Л.М. (29 г.) от село Радко Димитриево“, така започна уточнението на МВР за случилото се. \nПо техни данни причина за катастрофата е „движение с несъобразена с интензитета на трафика скорост, блъска осем автомобила, изчакващи на кръстовище“. \n„Вследствие на инцидента е пострадала водачката на «Рено» (58 г.), която получава контузии на двата крака, прегледана е и освободена, без опасност за живота. По случая има образувано досъдебно производство“, уточняват още от МВР. \n \n", "date": "2018.02.21", "title": "Знае се кой е подкарал багера и надънил осем коли във Варна и ранил жена"}
{"url": "https://www.blitz.bg/intsidenti/katastrofi/rosen-petrov-katastrofira-razmina-se-ss-schupeno-kolyano_news580846.html", "text": "\n 50-годишният Росен Петров Рангелов от ломското село Расово е катастрофирал вчера. Това съобщиха от пресцентъра на МВР.  \nИнцидентът е станал на главния път до селото.  \nМъжът е шофирал с несъобразена с мократа настилка скорост, когато изгубил контрол над автомобила и се озовал в крайпътната канавка. Колата се преобърнала и се наложило да бъде извикан екип на пожарната служба, за да бъде изтеглена.  \nПристигналите на място полицаи тествали водача с дрегер, но се оказало, че не е употребил алкохол.  \nМедиците го откарали в ломската болница, където го прегледали и установили, че има фрактура на коляното. Кракът на Росен Петров е гипсиран, казаха от полицията.  \nСлед като лекарите се убедили, че мъжът няма други травми, го освободили за домашно лечение. \n \n", "date": "2018.02.21", "title": "Росен Петров катастрофира! Размина се със счупено коляно"}
{"url": "https://www.blitz.bg/svyat/novata-misiya-na-msk-shche-zaradva-vsichki-ako-ya-zavrshi-uspeshno_news580806.html", "text": "Компанията SpaceX на Илон Мъск има поредна нова мисия. Тя цели да осигури широколентов достъп до интернет в целия свят. За целта компанията ще използва нов тип сателити, които разработва. Първите два от трябва да бъдат изстреляни още днес, съобщава онлайн изданието CNET, цитирано от vesti.bg.\n Сателитите Microsat-2a и Microsat-2b са част от проекта Starlink на SpaceX. Те са доста по-малки от стандартните сателити, като идеята е, че ще могат да бъдат на по-ниска височина. \n Именно огромната височина на стандартните сателити за интернет достъп създава проблеми са връзката. Получава се голямо забавяне на сигнала, което пречи на видео разговори или игри в реално време. \n Сателитите на Starlink ще са разположени в много по-ниска орбита, което ще намали значително времето за пътуване на сигнала. \n Тъй като ще бъдат на много по-ниска височина, между 1100 км. и 1325 км., тези сателити ще покриват много малка територия - около 1060 км. радиус. SpaceX изчислява, че ще се нуждае от 4425 сателита, за да осигури покритие в целия свят. 800 от тях ще са нужни само за територията на САЩ и околията. \n Starlink обаче е още по-амбициозен. Проектът има и втора фаза, която предвижда втора армия от сателити. Тя ще е още по-голяма и ще има 7518 сателита, които ще са на по-висока орбита - 340 км. SpaceX нарича това \"ято\" \"Съзвездието VLEO\". Чрез тези сателити ще може да се осигурява допълнителен капацитет на интернет връзката в региони с пиково натоварване. Целта на SpaceX е двете флотилии сателити да предоставят достатъчно бърза и стабилна интернет връзка, която да е реална алтернатива и конкурент на наземните комуникации. \n Реализирането на проекта включва разработка и на много допълнителни технологии. Например система за лазерна комуникация между сателитите, за да могат да работят заедно и да не си пречат. Помислено е и как толкова много сателити да не пречат на останалите спътници и космическите ракети и мисии. \n SpaceX изчислява, че един такъв сателит ще има живот между 5 и 7 години. Когато краят на цикъла наближи, сателитите ще бъдат насочвани в атмосферата и ще изгарят. Така няма да се трупа космически боклук, а на тяхно място ще застава нов сателит. \n Реализирането на целия проект ще отнеме доста време. Мъск очаква услугата да заработи с пълен капацитет най-рано през средата на следващото десетилетие. Тя ще е важен източник на доходи за останалите мисии и цели на SpaceX, включително пътуването до Марс. \n", "date": "2018.02.21", "title": "Новата мисия на Мъск ще зарадва всички, ако я завърши успешно!"}
{"url": "https://www.blitz.bg/lyubopitno/nauka-i-tekhnologii/blgarskite-profesori-popminchev-i-aleksandrov-sa-na-pt-da-sbdnat-amerikanskata-mechta-chakat-gi-65-khilyadi-dolara-za-grandioznite-im-nauchni-postizheniya_news580795.html", "text": "\n Двама българи от университета в Сан Диего са отличени от фондацията \"Алфред Б. Слоун\" като обещаващи млади учени. Това става ясно от  на новинарския център на университета. \n Проф. Теньо Попминчев и проф. Людмил Александров са сред избраните  126 учени  от САЩ и Канада, които през тази година  получават стипендии  като подкрепа за развитие на научния им потенциал. Финансирането в размер на 65 хиляди долара се дава за период от две години. Средствата са за продължаване на научните им изследвания. \n Пълният списък на отличените млади учени е публикуван във в. \"The New York Times\". \n Проф. Теньо Попминчев , заедно със своя брат Димитър, успя да създаде  първия компактен рентгенов лазер,  който може да снима свръхбързи процеси в свръхмалки мащаби - известни и неизвестни природни процеси, доближаващи лимита на времето и пространството. \n Паралелно с работата си в Сан Диего той започна научен проект в Института по фотоника към Техническия университет във Виена, спонсориран от най-престижната научна програма в Брюксел. \n \n Източник: Фейсбук \n Проф. Людмил Александров  се занимава с изследване на  мутациите в раковите клетки . Работата му е насочена към превенцията на онкологичните заболявания. \n Стипендиите на фондацията \"Слоун\" се присъждат от 1955 г. Досега организацията е подкрепила над 5000 талантливи млади изследователи. \n", "date": "2018.02.21", "title": "Българските професори Попминчев и Александров са на път да сбъднат американската мечта! Чакат ги 65 хиляди долара за грандиозните им научни постижения"}
{"url": "https://www.blitz.bg/daydzhest/the-economist-zagovori-za-razmyana-na-teritorii-na-balkanite-no-tova-shche-otvori-portite-na-ada_news580811.html", "text": "\n Властите в Белград предлагат да получат северната част на Косово в замяна на населените с албанци райони в южна Сърбия. Поддръжниците на идеята твърдят, че мултиетническите държави са се провалили на Балканите. Това пише \"Икономист\" (The Economist). \nИма причина терминът \"балканизация\" да има лоша слава. Премахването на границите е по-добро решение от преначертаването им. В противен случай, както твърди високопоставен политик от Брюксел, ще се стигне до \"отварянето на портите към ада на Балканите\". \nБелград не признава Косово, бивша сръбска южна провинция, а косовските сърби все още се възприемат за граждани на Сърбия. Положението е типично за Балканите, където границите са бъркотия. \nПо ирония, повечето косовски сърби всъщност живеят в анклави в южната част на Косово. Така че и след евентуално споразумение те няма автоматично да попаднат в Сърбия. Вероятно ще бъдат принудени да напуснат домовете си или пък ще бъдат директно изгонени. \nПрез 1923 г. Гърция и Турция се споразумяват да разменят около два милиона души. Повечето - гръкоговорящи православни християни, граждани на Турция, са изпратени в Гърция, а по-малък брой гръцки мюсюлмани са преместени в обратна посока. Брутален процес на етническо прочистване. Но оттогава двете държави не са водили война за територии помежду си. Конфликт има само заради остров Кипър, където населението остава смесено. \nТака, този прецедент вдъхновява националистите от Западните Балкани за решение на собствените им проблеми. \nАко Сърбия и Косово започнат преговори за промяна на границите, това може да доведе до сериозни последствия. В такъв случай лидерите на босненските сърби ще организират референдум за бъдещето на Република Сръбска, хърватите ще подадат жалба, а бошняците ще се борят срещу разпада на държавата си. \nСлед това сърбите ще се опитат да неутрализират националистите от Санджак, които сънуват за обединение с Босна. \nВ същото време албанците от Западна Македония и Черна гора ще искат присъединяване към Велика Албания. \nПривържениците на Велика Албания ще искат части от Северна Гърция, а гръцките националисти ще искат южната част на Албания. \nУнгарските националисти не приемат загубата на Трансилвания в Румъния, а румънските националисти ще искат премахване на границата с Молдова. \nЕдинствената балканска държава, която британското издание не споменава при изброяването на териториалните конфликти в региона, е България. \nИзточник: vesti.bg\n", "date": "2018.02.21", "title": "The Economist заговори за размяна на територии на Балканите, но това \"ще отвори портите на Ада\""}
{"url": "https://www.blitz.bg/layfstayl/izvestnite-rozhdenitsi-na-21-fevruari_news580833.html", "text": "\n Днес повод за празнуване и почерпка имат: \n  У нас:  Полк. Веселин Стоев , ръководител на Военноапелативна прокуратура Дончо Папазов , мореплавател, депутат в 36-ото НС Проф. Емилия Друмева , секретар по правните въпроси на президента Радев, бивш конституционен съдия Ивайло Иванов , управител на НОИ, бивш зам.-министър на труда и социалната политика и бивш изп. директор на Агенцията за социално подпомагане Киро Киров , бизнесмен Маргарита Петкова , поетеса Мила Георгиева , цигуларка, дългогодишен концертмайстор на Симфоничния оркестър на Радио Щутгарт Нери Терзиева , журналистка Доц. д-р Пламен Орешарски , министър-председател на Република България от 29 май 2013 г. до 6 август 2014 г. Румен Иванов , ексдепутат от ГЕРБ в 43-ото НС Проф. д-р Славчо Томов , преизбран за ректор на Медицински университет – Плевен (МУ-Плевен) на 16 март 2017 г. \n  По света: Абдулрахман Акра , палестински поет-лирик и медик-физиолог, който пише на български и на арабски Бърджес Абърнеди , австралийски актьор, известен предимно с участието си в „H2O: Просто добави вода“, където играе ролята на ролята на Зейн Бенет. Той ще се въплъти в образа на принц Уилям в очакваната тв продукция „Хари и Меган: Кралски романс“ Гара Дембеле , френски футболист от малийски произход, централен нападател, бивш футболист на Левски, София. През сезон 2016/2017 играе в четвъртодивизионния швейцарскин тим \"Солотурн“ Дженифър Лав Хюит , американска актриса, певица и текстописка. Най-известна е с ролите си на Джули Джеймс в „Знам какво направи миналото лято“ и неговото продължение, и Мелинда Гордън в сериала „Шепот от отвъдното“ Елън Пейдж , канадска актриса, известна с участията си във филмите „Джуно“, „Генезис“ „Опасна невинност“, „Умни хора“, „Разбий ги!“ и в „Х-Мен: Последният сблъсък“. В началото на 2018 г. актрисата се ожени за партньорката си, танцьорката и хореографка Ема Портнър Келси Грамър , американски актьор, комик, продуцент, режисьор, писател, певец и активист, носител на три Златни глобуса, изиграл ролята на психиатъра Фрейзър Крейн в дългогодишния сериал „Бар Наздраве“ и неговото продължение „Фрейзър“ Корбън Блу , американски актьор Людмила Улицка , руска писателка. У нас е позната с романите си „Сонечка. Бедни роднини“, „Медея и нейните деца“, „Искрено ваш Шурик“ Софи Търнър , английска актриса, известна с участието си в „Другият аз“, „Тринайсетата приказка“, „Х-Мен: Апокалипсис“ и сериала „Игра на тронове“. През октомври миналата година (2017-а) се сгоди за Джо Джонас, американски певец, бивш член на групата \"Джонас брадърс\" Тициано Феро , италиански певец. През 2006-а издава албума си Nessuno è solo (Никой не е сам). Видеото към пилотния сингъл от него Stop! Dimentica (Спри! Забрави) е заснет в България в Искърското дефиле и естествените декори на ТЕЦ „София”. Уилям Болдуин , американски актьор, най-известен с участието си във филма „Роден на четвърти юли“ Уилям Питърсън , американски актьор, познат е в ролята си на д-р Гил Грисъм в сериала „От местопрестъплението“ Флор Янсен , холандска певица, вокалистка на Найтуиш от 2013 г., по-рано член на симфоничните метъл групи After Forever (1997 г. – 2009 г.), ReVamp (2009 г. – 2016 г.), Star One (от 2002 г.) Харалд V , крал на Норвегия. Ще отпразнува 81-ата си годишнина в тесен семеен и приятелски кръг \n  \n \n", "date": "2018.02.21", "title": "Известните рожденици на 21 февруари"}
{"url": "https://www.blitz.bg/svyat/kakvi-sa-zaplatite-na-politicheskite-lideri-po-sveta_news580796.html", "text": "Заплатите на политическите лидери винаги е била тема, която предизвиква много коментари. По света годишното възнаграждение на президентите и министър-председателите на различните държави варира от символично до баснословно, пише vesti.bg.\n Започваме с двама от най-обсъжданите мъже по света: Доналд Тръмп \nПрезидентът на Съединените американски щати получава... Един долар годишно. Да, точно така. Той се е отказал от полагаемата му заплата, която е на стойност 400 000 щатски долара и е казал, че за всяка негова година като президент, ще получава долар.  \n Предвид огромното състояние, което е наследил - определено може да си позволи да се откаже от тези средства.  Владимир Путин \nПрезидентът на Русия получава 151 000 долара годишна заплата. Което прави средно около 12 586 долара на месец. Джъстин Трюдо  получава 267 000 щатски долара годишно. Тереза Мей  получава 198 500 долара годишно.  Ангела Меркел  струва на германците 263 000 долара годишно. \n Емануел Макрон  си докарва 211 500 долара годишна заплата от президентството.  \n Петро Порошенко  получава 12 200 щатски долара, а  Дорис Леотард , президентът на Швейцария взима 437 000 долара годишно.  \n", "date": "2018.02.21", "title": "Какви са заплатите на политическите лидери по света?"}
{"url": "https://www.blitz.bg/svyat/poslednite-dva-dni-v-siriya-se-okazakha-nay-krvavite-ot-2013-a-nasam-video_news580828.html", "text": "Последните две денонощия в Сирия - най-кървавите от 2013-а насам\nАтаките в Източна Гута взеха 250 жертви и са най-тежките след химическата атака през 2013-а, ООН излезе със сериозно предупреждение\n Най-малко 106 цивилни са загиналите във вторник при бомбардировките на сирийските правителствени сили в Източна Гута. Данните от обсадения бунтовнически анклав, намиращ се на изток от Дамаск, са на Сирийския център за наблюдение на човешките права, цитиран от Франс прес и Ройтерс. \nТака общият брой на загиналите за 48 часа от неделя през нощта достигна 250 души. Това са най-кървавите две денонощия след химическата атака срещу обсадения анклав през август 2013 г., при която бяха избити стотици. \nШест болници в анклава бяха бомбардирани, от които три са извън строя, а две функционират частично, посочи вчера регионалният координатор на службата по хуманитарните въпроси на ООН за Сирия. \nГенералният секретар на ООН Антониу Гутериш също излезе с позиция, че е \"дълбоко обезпокоен\" от ескалацията на насилието в Източна Гута. \nТой добави, че анклавът е обявен за зона за деескалация от Русия, Иран и Турция и припомни, че по думите на Гутериш всички страни трябва да поемат \"своите ангажименти в тази насока\". \nДържавният департамент на САЩ заяви, че е \"изключително обезпокоен\" от ставащото в Източна Гута, а френският външен министър Жан-Ив льо Дриан заяви пред парламента, че нещата там отиват към \"хуманитарен катаклизъм\". \nВъв вторник Сирийската държавна телевизия показа конвой от правителствената армия, който влиза в кюрдския район Африн във вторник, за да помогне за отблъсването на турското настъпление. \nБойците на кадрите обаче са с маскировъчни маски и без обозначителни знаци и сирийски знамена на превозните средства. \nИзточник: Нова телевизия\n", "date": "2018.02.21", "title": "Последните два дни в Сирия се оказаха най-кървавите от 2013-а насам (ВИДЕО)"}
{"url": "https://www.blitz.bg/analizi-i-komentari/blgariya-e-na-frontovata-liniya-ekspert-po-globalna-sigurnost-i-antiterorizm-posochi-kakvo-tryabva-da-pravim_news580817.html", "text": "\n \"България има нужда от нова интегрирана система за национална сигурност, която да е специално ориентирана към проблемите на превенция на тероризма и радикализацията, която и тук се забелязва, особено в гетата\". Това посочи експертът по глобална сигурност и антитероризъм Христо Смоленов в сутрешния блок на Bulgaria ON AIR. \n\" , заплашва тази гражданска война да се разпространи, а ние сме прекалено близо и сме на пътя на отстъпление на терористи, които ще търсят отстъпление към Западна Европа\", подчерта Смоленов. \nАрабистът Мажд Алгафари пък подчерта, че при положение, че в Турция и Сирия има проблеми, това поставя нашата страна на фронтовата линия. \n\"Случващото се в Сирия е бизнес, това не е война. Това наподобява на мафиотската структура\", категоричен беше Алгафари. \nТой подчерта още, че заловеният у нас  , е само един от многото такива.  \nСпоред Христо Смоленов пък заловеният у нас и издирван за тероризъм Нофал Захри не може да е случаен. \n \n", "date": "2018.02.21", "title": "България е на фронтовата линия! Експерт по глобална сигурност и антитероризъм посочи какво трябва да правим"}
{"url": "https://www.blitz.bg/obshtestvo/zapochvat-udarni-remonti-na-tuneli-tazi-godina-vizhte-kde_news580737.html", "text": "Една година след трагичния инцидент в тунел \"Ечемишка\" на АМ \"Хемус\", при който загина жена, Агенция \"Пътна инфраструктура\" планира ударни ремонти и през 2018-а, съобщава БНТ. Над осем тунела ще бъдат ремонтирани тази година - два от тях на АМ \"Хемус\".\nПланира се и строителството на общо 17 нови тунелни съоръжения до 2023 г., съобщиха от регионалното министерство. Всичко това, обаче, струва доста пари. \n  \nУдарни ремонти и строителство на нови 50 км тунели планират регионалното министерство и Агенция \"Пътна инфраструктура\" през тази и в следващите няколко години. През 2018-а започват ремонти по тунелите \"Топли дол\" и \"Правешки ханове\" на АМ \"Хемус\". Допълнителни защити ще бъдат инсталирани в лявата тръба на тунел \"Витиня\", ремонт започва и в лявата на тунел \"Ечемишка\". \n  \nПриоритетен е ремонтът и на тунела Кривия на пътя София-Кулата в района на Кресненското дефиле. Тунелът е дълъг 343 метра, а парите за ремонта ще са от националния бюджет. \n  \nРехабилитация предстои и на тунелите \"Траянови врата\" на АМ \"Тракия\" и тунела \"Кричим-Михалково\". \n  \n\"Топли дол\" и \"Правешки ханове\" - двата тунела на АМ \"Хемус\", които не са виждали ремонт от доста време. Те ще бъдат обновени и системите им за сигурност - надградени, обяви предс. на АПИ инж. Дончо Атанасов. \n  \n„На АМ \"Хемус\" ще бъде ремонтирана лявата тръба на \"Ечемишка\". Ще бъдат надградени системи на Топли дол, които са пак на АМ \"Хемус\", и ще завършим всички системи за сигурност на лявата тръба на тунел Витиня. Всички мероприятия, които трябва да бъдат извършени на Правешки ханове на тунела, ще бъдат извършени, но все пак те са много по-нови тунели“, обясни инж. Дончо Атанасов, председател на УС на Агенция \"Пътна инфраструктура\" - \n  \n420 дни е срокът и за ремонта на този тунел - \"Кривия\" в Кресненското дефиле. „Приоритетен е тунел Кривият, но не мога да кажа, че е опасен. В момента опасни тунели нямаме. Но това не означава, че не трябва да бъдат ремонтирани“, добави Атанасов. \n  \nРемонтът на \"Кривия\" е за близо 3 млн. лв. и ще има нова хидроизолация, отводнителна система, светофари. \n  \nТунелът по пътя Ловеч-Плевен, който е в много тежко състояние, ще бъде изцяло ремонтиран. „Надявам се, много бързо ще бъде приведен в съответствие с всички изисквания за такъв тип съоръжение“, каза Георги Терзийски, областен управител на Ловеч. \n  \nТази година започва ремонт и на 130-метровия тунел на пътя Кричим-Михалково, който е изграден през 1963 година и оттогава не е ремонтиран. Ще има нова пътна настилка, ново осветление, облицовка и тротоари. \n  \nПредседателят на Пътната агенция е категоричен, че ремонтите и новото строителство на тунели ще продължат, въпреки хроничното недофинансиране през последните 30 години за пътища. „В тунелите има постоянна работа. Докато има тунели, ще има работа по тунелите. Това са много тежки съоръжения. За 30 години недостигът е поне около 30 млрд. за ремонтите на пътищата”, каза Дончо Атанасов. \n  \nДвата тунела при Велико Търново също ще бъдат ремонтирани. \n  \nЗапочва работа по проектите за тунели под Шипка и прохода Петрохан, 8 тунела по АМ \"Струма\", 6 - по бъдещата АМ \"Русе-Велико Търново\". \n \n", "date": "2018.02.21", "title": "Започват ударни ремонти на тунели тази година – вижте къде"}
{"url": "https://www.blitz.bg/lyubopitno/momicheto-koeto-be-zasneto-kak-pravi-seks-s-kolega-v-magazin-shashna-s-opravdanieto-si-snimkivideo-18_news580356.html", "text": "19-годишната Кейтлин Кирби признава, че скандалното видео, на което тя прави орален секс с 25-годишния си колега в магазин на веригата Tesco Невил Фокс, е преобърнало живота ѝ с надолу главата. Инцидентът, при който Кейтлин бе хваната в крачка с колегата, се случи миналата седмица.\n Криейки се в сервизно помещение, двойката се е надявала, че никой няма да ги види, но клиенти не само, че ги видели, но и заснели.   \n \n   \n Любопитните оператори бяха две тийнейджърки. Заснемайки видеото, те веднага го разпространили през WhatsApp. Клипът веднага стана хит. На Кейтлин се наложило да изтрие всичките си профили в социалните мрежи. Само през следващия ден над 300 души поискали да ѝ станат приятели във Фейсбук, при това предимно тийнейджъри. Сега семейството на Кейтлин я нарича шеговито \"Ким Кардашиян от Норидж\".   \n   \n \n Кейтлин признава, че това е било момент на слабост, за който тя дълго време ще съжалява. Тя даже обмисля да се премести да живее в Бразилия, за да се скрие от обществото. \n\"Най-много в тази ситуация ми е жал за приятелката на Невил, все пак той ми каза, че те са се разделили. Всъщност те и в момента живеят заедно\", казва Кетйлин.   \n Сега Кейтлин обмисля да преразгледа възгледите си за живота и да си смени местоработата, веднага щом ѝ се удаде възможност.  \n Превод и редакция: БЛИЦ \n", "date": "2018.02.21", "title": "Момичето, което бе заснето как прави секс с колега в магазин, шашна с оправданието си (СНИМКИ/ВИДЕО 18+)"}
{"url": "https://www.blitz.bg/lyubopitno/dzhstin-tryudo-fidel-kastro-ne-mi-e-bashcha_news580745.html", "text": "Твърденията, че Джъстин Трюдо е син на Фидел Кастро не са верни. Администрацията на канадския премиер опроверга слуховете, съобщава „Ню Йорк Таймс“.\nКанадското правителство отрече мълвата, Куба никога не е имала претенции, а родителите на Трюдо не са посещавали Острова на свободата по-рано от четвъртия му рожден ден. \n  \nСлед самоубийството на най-малкия син на Фидел Кастро, който носеше неговото име, но всички го наричаха Фиделито, плъзна слух, че той е оставил предсмъртно писмо, в което нарича Трюдо „полубрат“. Теорията, че Ел Команданте е баща на настоящия премиер плъзна из социалните мрежи още след смъртта на вожда през 2016 година. \n  \nКанадското правителство опроверга тези твърдения. Трюдо е роден на 25 декември 1971 година в семейството на бившия премиер Пиер Трюдо и жена му Маргарет, малко повече от 9 месеца след сватбата им. \n  \nЕдва 4 години по-късно Маргарет прави прословутото си посещение в Куба и се среща с Фидел Кастро. Тя била едва на 22 години, когато се омъжила за 51-годишния премиер на Канада и била обект на много внимание и спекулации. Експерти изтъкват, че е невъзможно тя да е посетила острова по-рано и това да е останало незабелязано. \n  \nНикоя от кубинските медии, които отразяват много подробно и открито обстоятелствата около смъртта на Фиделито, не потвърждават за наличието на такова предсмъртно писмо. Превод и редакция: БЛИЦ  \n", "date": "2018.02.21", "title": "Джъстин Трюдо: Фидел Кастро не ми е баща"}
{"url": "https://www.blitz.bg/layfstayl/shoubiznes/samo-v-shou-ne-e-za-vyarvane-kak-preslava-i-sestra-y-se-cheknat-za-da_news580658.html", "text": "\n Фолклорната певица Ивелина Колева вае фигурата си по нестандартен, но много ефективен начин – в трудни асани и с непоколебим баланс върху огромна топка. \n  \nТя е все по-активна в упражненията, които имат звучното наименование йогалатес. Успяла е да запали по тях дори и сестра си – фолк певицата Преслава, която изпитва ужас само при мисълта да напълнее отново, пише „Шоу“. \n  \nВъпреки че е толкова слаба, че неотдавна феновете й се уплашиха дали не се е разболяла от анорексия, Преслава е повече от дисциплинирана в посока да задържа непроменливи килограмите си. \n", "date": "2018.02.21", "title": "Само в \"ШОУ\"! Не е за вярване как Преслава и сестра й се чекнат, за да..."}
{"url": "https://www.blitz.bg/layfstayl/khoroskop/khoroskop-za-21-fevruari-koshmaren-den-za-3-zodii-ednata-ya-ochakva-lyuboven-apokalipsis_news580791.html", "text": "Денят ще бъде кошмарен за телецът,везните и лъвът. Първите ще преживеят невиждана любовна криза, може дори да загубят половинките си. Вижте какво ви вещаят звездите днес:\n Овен  \nБъдете готови днес за сюрпризи от различно естество – приятни и не съвсем. На първо място те ще засегнат Вашия личен живот и всичко, свързано с него по един или друг начин. Разбира се, че не можете да предвидите всичко, но да застанете в бойна стойка, за да имате готовност да отвърнете на удара, е напълно по Вашите възможности.  Телец \nНима са Ви разлюбили? Днес всички факти ще крещят за това и просто ще бъде невъзможно, да не им повярвате. Впрочем, не бързайте да правите изводи! Възможно Вашата половинка да има някакви неприятности и просто да не и е до Вас именно сега. Скоро всичко ще се подреди по друг начи, ще се промени, и ще се убедите, че сте се заблуждавали. Близнаци \nВероятно сте настроени за спокойна и безгрижна вечер в компанията на интересни приятели, които също нямат нищо против да се повеселят. Колкото и да сте умни и остроумни, винаги се намира човек, който да се опитва да Ви надмине в остроумието. Разбира се, че ще загуби - това е факт! Но на каква словесна екзекуция ще бъде подложен – това зависи само от Вас.  Рак \nДенят е свързан с разглеждане на приоритети в дългосрочен план. Ще започнете да се замисляте, дали сте направили правилния избор и дали сте организирали правилно живота си. Темата за размишление не е лоша, но бедата е в това, че бързайки да поправите това, което Ви се струва грешно, само влошавате ситуацията и се поставяте в още по-сложно положение. Не бързайте да действате. Днешното Ви настроение е породено не от реални обстоятелства, а под влияние на негативни тенденции. Не си заслужава да разрушавате създадените връзки заради моментно раздразнение.  Лъв \nМоже да се окаже, че онова, което сте планирали за деня, не е по силите Ви и по тази причина да се наложи да внестс бърза корекция в своя план-график. В това няма нищо страшно : ще се оправите със ситуацията и даже ще извлечете полза от нея, ако не изгубите оптимизъм. Това е отличен ден за покупки, и няма да похарчите парите си напразно. Ако се окажете на някакво светско мероприятие, несъмнено ще привлечете към себе си възхитени погледи. Денят не е особено подходящ за начало на сериозни отношения, но за флирт и кокетничене – става - при Вас това се получава доста добре... Дева \nПрез този ден , редом със своята половинка, ще почувствате себе си в пълна безопасност - нещо като в крепост или като в танк. Вие няма и да можете да обясните защо: сякаш всичко си е както преди и нищо не се е изменило. Само че чувството ще бъде безспорно и неопровержимо. Звездите препоръчват, да се наслаждавате на момента. Везни \nДнес ще Ви бъде трудно. Непрекъснато ще се карате с обкръжаващите, макар че съвсем няма да целите това. Въпреки че не искате да обидите когото и да било, често правите забележки, които се тълкуват неправилно. По-добре говорете направо, защото по този начин ще можете да избегнете недоразуменията. Няма да Ви е излишна помощта на близките, но преди да я получите, ще се наложи да изслушате куп неприятни наставления. Вашата „половинка” ще е приятно изключение и ще Ви разбира от половин дума. Скорпион \nОграниченията на скоростта способстват за по-голяма безопасност по пътищата. Ако карате прекалено бързо, последствията може да бъдат много печални. В живота, както и на пътя, съществува негласна пределна скорост, а Вие сте на път да я надвишите. Забавете малко! Това ще бъде полезно и за Вашето здраве, и за Вашето емоционално състояние, и за Вашите нови отношения с някого. Свалете крака от педала на газта. Почти сте прескочили нещо много интересно, а скоро ще стане нещо, на което бихте искали да се насладите както трябва. Освен това, когато запазите темпото, за близките Ви ще бъде по-лесно да бъдат близко до Вас.  Стрелец \nМоже да почуствате, че не Ви достига удовлетворението от живота. В последно време щедро сте разпределяли своята енергия за да сте в помощ или на разположение на всички подред, и това Ви е отвлекло от мисълта за онова, което не Ви достига. Само че днес ще разберете, какво всъщност не Ви достига, и ще се замислите над възможностите, как да си го осигуритре. Много скоро ще намерите отговор, който ще Ви се струва очевиден и достатъчно привлекателен. Козирог \nДнес е забележителен ден да сложите край на изчерпващите Ви отношения и ще започнете най на края да развивате нови, интересни и перспективни, Ако за Вас това сега не е актуално, можем само да Ви поздравим ,и да Ви пожелаем, да не стои вече този проблем пред Вас. Водолей \nПрез този ден на Вашия любим човек може да му бъде хладно , и то не душевно, а физически. Вашата задача е да го прегърнете, да му предложите топъл пуловер, или да споделите с него своето яке. Важното е и сами да не се разболеете , иначе следващата възможност да сгреете своя любим човек ще бъде съвсем не скоро... Риби \nИскате да получите нещо от някого, но не знаете как да го направите? Опитайте просто да помолите. Понякога може да се запази голямо количество енергия, ако се действа направо. И ако тези хора не са в състояние да Ви дадат желаното, то по-добре да разберете това още от самото начало. Тогава може да насочите усилията си там, където имате повече шансове....\n", "date": "2018.02.21", "title": "Хороскоп за 21 февруари: Кошмарен ден за 3 зодии, едната я очаква любовен апокалипсис"}
{"url": "https://www.blitz.bg/layfstayl/za-damite/zhenite-sa-nay-privlekatelni-kogato-snimki_news580800.html", "text": "\n Жените са по-привлекателни в група, отколкото сами, установиха учени от университета Флиндърс в Аделаида, съобщи в. \"Дейли мейл\". \nТози ефект, наричан \"ефект на мажоретките\", повишава индивидуалната привлекателност независимо от красотата. Освен това няма значение къде в групата си застанал или колко привлекателни са другите. \n\"Ефектът на мажоретките\" беше установен от предишно изследване на екип от университета на Калифорния. Учените от Австралия искаха да проверят дали могат да възпроизведат резултатите.\n   \n \nВ австралийското изследване 130 участници трябвало да оценяват  снимки на женски лица , показвани им индивидуално или в група. Когато били по няколко, лицата били оценявани като много по-привлекателни. Учените променяли и мястото на лицата, но това не се отразявало върху преценката за привлекателността.\n \nСпоред британския козметичен хирург  Кристофър Ингълфелд  изследването увеличава  \"загадката\" на привлекателността .\n   \n \n\"Често се стремим да се откроим от околните, но това изследване показва, че трябва да се радваме, когато сме в голяма група“, отбеляза той. „Интересното за това изследване е, че то потвърждава факта за неуловимостта на законите на привличането, които понякога дори се свеждат до математически принципи\". \nОще през 15-и век Леонардо да Винчи осъзнава за особеното съотношение между частите и цялото, което той нарича \"златно сечение\". \n\"По същество най-привлекателните пропорции на хората спазват специалното съотношение, което се повтаря многократно в природата\", допълни Ингълфелд. \n", "date": "2018.02.21", "title": "Жените са най-привлекателни, когато... (СНИМКИ)"}
{"url": "https://www.blitz.bg/razvlechenie/chetiri-prichini-koito-ni-podtikvat-da-piem-alkokhol_news580819.html", "text": "\n Консумацията на алкохол лесно може да се обясни като резултат от хилядолетни ритуали и привички. Замисляли ли сте се обаче защо всъщност избирате да пиете? \nНа базата на мотивите, подтикващи хората да посягат към чашката, изследователи от Австралия извеждат  четири основни типа пиячи , пише в. \"Дейли мейл\", цитирано от Дарик. \nСпоред тях хората пият основно, за да се чувстват по-добре (защото е вълнуващо), за да се справят (да забравят тревогите си), от социални съображения (за да се забавляват и да празнуват) и от конформистки съображения (за да се впишат в заобикалящата ги среда). \nПо-доброто разбиране на потребностите по отношение на алкохола може да помогне за насърчаване на хората да пият по-малко или поне да го правят по по-щадящ начин, смятат авторите на изследването от университета \"Ла Троуб\" в Австралия. \nВ личен план всеки може да изтъкне куп мотиви защо избира да пие, което прави по-трудно научното разбиране на причините. Все пак науката разполага с т.нар. мотивационен модел за употреба на алкохол, според който хората пият, защото очакват след това да се почувстват по различен начин. \nВ частност моделът обяснява, че индивидите разчитат на алкохола да повиши позитивното усещане и да намали негативното. Мотивацията се обуславя и от фактори, свързани с психологическа награда. Те могат да бъдат вътрешни, например подобряване на желано емоционално състояние, или външни, например търсене на социално одобрение. \n", "date": "2018.02.21", "title": "Четири причини, които ни подтикват да пием алкохол"}
{"url": "https://www.blitz.bg/svyat/severna-koreya-otmenya-v-poslednata-minuta-istoricheska-sreshcha-s-mayk-pens_news580850.html", "text": "Вицепрезидентът на САЩ Майк Пенс е трябвало да се срещне със севернокорейски официални представители по време на Зимните олимпийски игри, но срещата е отменена от Северна Корея в последната минута, съобщава Reuters. След като Пенс осъжда севернокорейските нарушения на правата на човека и обявява планове за нови икономически санкции, Северна Корея \"се отказаха от срещата или може би никога не са били искрени в желанието си\", коментира началникът на кабинета на Пенс, Ник Айерс.\n Пенс трябвало да се срещне с по-малката сестра на севрнокорейския лидер и почетния президент на КНДР Ким Йонг Нам, но севернокорейците оттеглили срещата на 10 февруари два часа, преди да започне, съобщава американският официален представител, потвърждавайки информация, публикувана и в медии. \n \"Вицепрезидентът взе решение, че ако искат да говорят, ще предадем нашето безкомпромисно послание. Ако те искаха среща, щяхме да се срещнем. Той също така изясни, че докато не се съгласят да прекратят ядрената си програма, няма да сменим нито една от позициите си, нито да преговаряме\", допълва Айерс, цитирайки Пенс. \n \"Тази администрация ще попречи на желанието на Ким да излъска убийствения си режим с хубави фотографии на Олимпиадата. Може би затова те са оттеглиха от среща или може би никога не са я искали\", допълва Айерс в изявлението. \n Южна Корея от своя страна коментира, че няма какво да каже по този въпрос. \n Пенс критикува ядрените амбиции на Пхенян и обяви \"най-строгите и най-агресивни\" санкции срещу Пхенян, като същевременно се стреми да укрепи американския съюз с Япония и Южна Корея. \n", "date": "2018.02.21", "title": "Северна Корея отменя в последната минута историческа среща с Майк Пенс"}
{"url": "https://www.blitz.bg/svyat/vzriv-v-avtobus-19-dushi-sa-raneni-snimki_news580845.html", "text": "\n Поне 19 души са пострадали при експлозия и последвал пожар в пътнически автобус в Шри Ланка, съобщи агенция Ройтерс, цитирана от БГНЕС. Автобусът пътувал от северния полуостров Джафна към един от главните военни учебни центрове в южната част на страната. \n„В пътническия автобус избухна взрив, останаха части от корпуса му. Смятаме, че това може да е бил взрив на бомба”, обявиха местни военни.\n \n \nСред пострадалите има 12 униформени и седем цивилни. Ройтерс добавя, че след края на продължилата почти 30 години гражданска война през 2009-а, нападенията срещу военни са рядкост.\n През 70-те години на миналия век вътрешнополитическата обстановка се определяше от неуредения междуетнически конфликт между синхали и тамили, довел до създаването на сепаратисткото движение начело с „Тигри за освобождение на „Тамил илам”. От 1983-а то поведе въоръжена борба срещу правителството за създаване на независима тамилска държава в северната част на Шри Ланка. \n \n На 19 май 2009-а държавният глава Махинда Раджапакса официално обяви в парламента за окончателна победа над тамилските тигри и прекратяване на бойните действия. По различни оценки в гражданската война са загинали между 70 и 100 хиляди души. \n", "date": "2018.02.21", "title": "Взрив в автобус, 19 души са ранени (СНИМКИ)"}
{"url": "https://www.blitz.bg/svyat/dve-klaneta-na-mladezhi-za-po-malko-ot-15-minuti-okrvavikha-london_news580861.html", "text": "\n Двама млади мъже са наръгани до смърт в северен Лондон. Двете нападения са били на разстояние от по-малко от една миля в квартала. Полицията е започнала две отделни разследвания за убийства след атаките в Кенти Таун в понеделник вечерта, пише \"Новини Лондон\". \n Служителите са били извикани по сигнал в 8,30 часа сутринта. Полицаите намерили тийнейджър със сериозни наранявания. Парамедиците направили всичко по силите си, за да го спасят, но младежът издъхнал малко след 9 часа. Той е шестият тийнейджър убит по този начин от началото на годината. \n 15 минути след този трагичен случай, на спешния телефон бил получен сигнал за нападение на Malden Road. Там пак бил намерен младеж с тежки наранявания. Той починал на път за болница. \n", "date": "2018.02.21", "title": "Две кланета на младежи за по-малко от 15 минути окървавиха Лондон!"}
{"url": "https://www.blitz.bg/svyat/nay-seksapilnata-sinoptichka-zastrakhova-dupeto-si-za-100-bona-goreshchi-snimki-18_news580874.html", "text": "24-годишната водеща и моделка, чийто живот минава под зоркия поглед на повече от два милиона последователи, се обезопаси за всеки случай. Най-секси синоптичката в Аржентина застрахова известния си задник, който я направи популярна. Застраховката е в размер от 72 хиляди паунда, което е около 100 хиляди долара, пише Mirror.\n24-годишната Сол Перес се смята за най-красивата водеща в родната си страна. Блондинката работи в спортния канал ТуС и нейният живот в Instagram се оказва доста интересен за аудиторията. Стотици хиляди харесват и коментират снимките на младата дама, а прогнозите й за времето са толкова популярни, че хората закъсняват за работа, за да я гледат.  \nНе е изненадващо, че Сол е застраховала своята \"златна мина\".  \nВодещата признава, че са й трябвали усилени тренировки и строг режим, за да качи 10 килограма. Според Сол фитнесът и вдигането на тежести правят извивките й много по-секси.  Превод и редакция: БЛИЦ \n", "date": "2018.02.21", "title": "Най-сексапилната синоптичка застрахова дупето си за 100 бона! (ГОРЕЩИ СНИМКИ 18+)"}
{"url": "https://www.blitz.bg/obshtestvo/mutrenskite-vremena-se-vrnakha-v-kirkovo-khazartni-bosove-prerazpredelyat-teritorii-i-si-vrtyat-mrsni-nomera_news580909.html", "text": "Война на хазартни босове се води в Кирково, съобщава 24rodopi.com., позовавайки се на отлично осведомени източници.\n„В момента разпределението на териториите е на етап „правене на \"мръсно\" чрез институциите“. Забъркани са лица от София, Стара Загора, Враца, Кърджали и Кирково. Полицията тепърва ще има сериозни проблеми“, разкриха запознати в детайли с битката на комарджиите.\n\"Пристрастените към комара от Северна Гърция, предимно помаци от селата около Комотини, идват да пилеят парите си в Кирково, но техният брой е недостатъчен за игралните зали в общинския център. Войната се води чрез институциите, от които зависи разрешителния режим за дадения хазартен обект. Явно това не е достатъчно, защото преди две нощи едната групировка е начертала пешеходна пътека на пътя, а после другата съборила стълбище към училище. Засилено е присъствието на охранители и луксозни автомобили в последните дни в Кирково\", поясниха запознатите със случващото се край пътя за Маказа. \nДосъдебно производство за разрушаване на стълбище, водещо към учебно заведение в Кирково, е образувано в полицейското управление. Служители на реда забелязали във вторник след обяд багерист да разрушава стълбите и извършили проверка, посочват от полицията. Извършителят на деянието е 34-годишен мъж, който е задържан за срок до 24 часа в полицейското управление в Кирково. Извършен е оглед на мястото на произшествието. Образувано е досъдебно производство по чл.216, ал.1 от Наказателния кодекс за повреда и унищожаване на чуждо имущество. Работата по случая продължава разследващ полицай. \n\"Първо едните се жалват срещу нова игрална зала, че входът й не е на повече от 300 метра от местното училище, ама мерят през \"кестирмето\" (напряко). Чертаят пешеходна пътека, за да внушат, че това е пътят. Другите пък събарят стълбището до новата пешеходна пътека, за да покажат на проверяващите, че това не е път. Историята е малко за фейлетон \"Бай Ганьо прави комарджийница на пътя за Гърция\", но може да стане сериозно\", коментираха източниците ни. \n \n", "date": "2018.02.21", "title": "Мутренските времена се върнаха в Кирково! Хазартни босове преразпределят територии и си въртят „мръсни номера”"}
{"url": "https://www.blitz.bg/obshtestvo/pomnite-li-politsaya-publikuval-skandalno-video-s-nachalnika-ot-aets-kozloduy-eto-kakvo-se-sluchva-s-delata-koito-zavede-zaradi-nepravomernoto-si-uvolnenie_news580925.html", "text": "Полицаят Цветан Благоев, който стана известен в цялата страна, след като разпространи видеозаписа с шефа на охраната в АЕЦ „Козлодуй“ Пешко Караджов, бе порязан и от административния съд във Враца. След като Благоев бе освободен от длъжност в началото на август миналата година, той започна да води дела срещу областната дирекция на МВР за неправомерно уволнение, информира BulNews.bg.\nВ началото на седмицата обаче състав на административния съд във Враца се произнесе с решение по адм. дело № 600/2017 г., с което отхвърли жалбата на Цецо Благоев против заповедта за уволнението му. Става въпрос за Заповед №369з-1044/02.08.2017г. на директора на областната дирекция на МВР във Враца, с която на Благоев е наложено дисциплинарно наказание „уволнение” и е прекратено служебното му правоотношение, считано от датата на връчване на заповедта, което е сторено на 04.08.2017г. \nЗа да постанови този резултат съдът е приел, че образуваното дисциплинарно производство е за няколко големи нарушения от страна на Благоев, за които се предвижда дисциплинарно наказание „уволнение“. \nОт документите по делото става ясно, че първото установено и доказано нарушение от страна на бившия униформен е, че е извършил действия, уронващи престижа на службата. Благоев е направил нерегламентиран обиск и претърсване на лични вещи, придружени с обидни думи, спрямо служителя Т.Т. по време на изпълнение на служебните му задължения. Всичко това става на 15.03.2017г., както на 26.03.2017г. бил публикувал обиди и заплахи в личния му профил във Фейсбук, които са станали известни на неограничен брой лица и на самия служител, с преки негативни последици за него. Така Благоев е нарушил етичните правила от закона за МВР, за което се предвижда  наказание „Уволнение“. \nВторото описано нарушение в заповедта се изразява в това, че бившето ченге е получил от служител на МВР – Е.М., сумата от 90 лева, за да извърши определена услуга и след като не е сторил това, е отказал да я върне, като е заявил, че тя ще послужи служителят да остане на този пост, на който работи към момента и няма да бъде преместен на пост с по-тежки задължения. Това нарушение също е доказано по безспорен начин, като в този случай Благоев е използвал служебното си положение с цел лична облага, както и че отново е допуснал нарушение на етичния кодекс. Това нарушение също е следвало да бъде наказано  с дисциплинарно наказание „уволнение“. \nТретото нарушение, посочено в заповедта, е това, че на 16.05.2017г. между 22.30 -23.40 часа жалбодателят е присъствал на рожден ден на криминалнопроявеното лице М.К., като на събитието са присъствали и други лица от криминогенния контингент, с които той е демонстрирал приятелски отношения и това е станало достояние на широк кръг от лица след публикация в местната преса. За това нарушение също са били събрани солидни доказателства, като свидетелски показания и снимков материал. \nМагистратите постановиха Благоев да заплати на областната дирекция на МВР във Враца сумата 300 лева юрисконсултско възнаграждение. Решението подлежи на обжалване пред ВАС.\n", "date": "2018.02.21", "title": "Помните ли полицая, публикувал скандално видео с началника от АЕЦ \"Козлодуй\"? Ето какво се случва с делата, които заведе заради неправомерното си уволнение"}
{"url": "https://www.blitz.bg/razvlechenie/mrezhata-totalno-se-obrka-s-tazi-matematicheska-zadacha-vie-shche-ya-reshite-li-pravilno_news580941.html", "text": "\n В интернет се появи поредната математическа задача, която озадачава потребителите. PeerieBresks споделя задачката във форума за родители Mumsnet, където тя събира близо 500 коментара на потребители, които обсъждат верния отговор. \nЕто какво е условието на задачата: \nЕдин мъж купува кон за 60 долара. След това продава коня за 70 долара. След това го купува обратно за 80 долара. След това го продава още веднъж за 90 долара. В крайна сметка, колко пари губи или печели мъжът? Или пък излиза на нула? \nОтговорите в коментарите в Mumsnet варират от 10, 20 и дори 30 долара печалба, до това, че мъжът излиза на нула. \nТова, което изглежда обърква хората, е, че мъжът продава коня за 70 долара и след това го купува обратно за 80 долара, с което изглежда, че е похарчил с 10 долара повече. Правилният начин да се решава тази задача обаче е двете сделки да се разглеждат поотделно: -60 + 70 = 10 и -80 + 90 = 10. \nМъжът печели по 10 долара от всяка сделка, което означава, че печалбата му е общо 20 долара, пише Business Insider. \nИзточник: profit.bg\n", "date": "2018.02.21", "title": "Мрежата тотално се обърка с тази математическа задача, вие ще я решите ли правилно?"}
{"url": "https://www.blitz.bg/intsidenti/katastrofi/bez-ksmet-shoforka-ot-svilengrad-izleze-na-banketa-sled-katastrofa-blsna-ya-folksvagen_news580849.html", "text": "\n 46-годишна жена от Свиленград е с опасност за живота след катастрофа на пътя край опанското село Васил Левски, съобщават от полицията, пише haskovo.info. \nСвиленградчанката е шофирала лек автомобил мерцедес, изгубила е контрол над автомобила и се блъснала в залесен участък. \nСлед удара водачката напуснала автомобила и излязла на банкета на пътя, при което е блъсната от “Фолксваген Голф”, управляван от 38-годишен мъж от Любимец. В резултат на удара жената е получила черепно-мозъчна травма, счупване на таза и загуба на съзнание. Настанена е за лечение в МБАЛ – Хасково. \nВодачът на фолксвагена е тестван за употреба на алкохол, като резултатът е отрицателен.\n", "date": "2018.02.21", "title": "Без късмет! Шофьорка от Свиленград излезе на банкета след катастрофа, блъсна я фолксваген"}
{"url": "https://www.blitz.bg/svyat/pobesnyala-spruga-prebi-zhestoko-i-razsbleche-lyubovnitsata-na-mzha-si-direktno-na-ulitsata-snimkivideo-18_news580776.html", "text": "Разгневена съпруга в Китай атакува любовницата на своя мъж на улицата след като според нейните думи \"най-после ги хванала след две години\". Драматичното и шокиращо видео показва как жертвата е удряна по главата, по тялото и влачена за косата, докато лежи на паважа и плаче от болка.\nОчевидец на инцидента е разказал, че той се е случил в Хандан, Северен Китай. Видеото е снимано от един от роднините на съпругата след като двамата прелюбодейци били хванати заедно. Разгневената китайка се обърнала към роднините си за помощ при раздаването на правосъдие. \nНа видеозаписа съпругата крещи, че отдавна подозира всичко, но едва сега то е излязло наяве. Докато е пребивана и събличана, жертвата плаче и се моли за пощада като казва, че повече няма да прави това, за което е обвинена. \nВ един момент, мъж, за когото се смята, че е съпругът се показва в кадър и се опитва да защити тайната си любовница. Мъжете роднини на побеснялата съпруга, обаче, веднага го хващат и го дърпат настрани.  Превод и редакция: БЛИЦ \n  \n", "date": "2018.02.21", "title": "Побесняла съпруга преби жестоко и разсъблече любовницата на мъжа си директно на улицата (СНИМКИ/ВИДЕО 18+)"}
{"url": "https://www.blitz.bg/svyat/fermer-otgleda-bogata-rekolta-blagodarenie-na-pornozvezda-v-gradinata-si-snimki_news580779.html", "text": "Индийски фермер постави плакати с порно актриса, за да предпази реколтата от \"злите погледи\" на преминаващите покрай градината хора. Според Ченчу Реди, именно случайни минувачи, развалят неговото поле. Сега, вместо всички да гледат зеленчуците, се обръща внимание на формите на порно звездата Съни Леоне.\nАко минувачите гледат дълго време плакатите, те ще прочетат надписа \"Не плачи и не завиждай\". Фермерът обясни, че неговият избор няма нищо общо със симпатия към Леоне. Коя е тя, Реди научил наскоро. \n\"Отидох до компютърния център и ги помолих за снимки, които ще отклонят вниманието на хората от моята реколта ... Те ми дадоха тези фотографии\" , каза мъжът. \nЗаедно с нейните снимки, в градината се появили и такива на  Ким Кардашян в бански костюм. И се оказало, че необичайният метод наистина работи. \n\"Всяка година понасям загуби вследствие на лоши реколти. Поначало, винаги всичко беше наред, но след това нещо се обърка. И тогава разбрах. Моята ферма се намира в непосредствена близост до пътя, където всички преминаващи я гледат. Трикът проработи! Сега никой не гледа реколтата ми \", обясниява Ченчу Реди. \nСпоред него, той не нарушава никакви закони с пикантните плакати - имотът му още не е привлякъл вниманието на органите на реда. Превод и редакция: БЛИЦ \n \n", "date": "2018.02.21", "title": "Фермер отгледа богата реколта благодарение на порнозвезда в градината си (СНИМКИ)"}
{"url": "https://www.blitz.bg/kriminalni/prestplenie/politsai-zalovikha-gola-46-godishna-bankerka-da-pravi-minet-na-placheshcho-ot-strastta-13-godishno-momche-snimki_news580586.html", "text": "\n Срамен инцидент е станал в бразилския град Вила-Веля. Полицаи, които патрулирали, забелязали паркирана странно кола и почукали на прозореца ѝ. От купето излязла гола 46-годишна жена, прикрита само с кърпа, а след нея се появило 13-годишно ридаещо момче, съобщава Daily Star. \nПолицаите разказали, че детето плачело, а жената, която работела в банка, си признала, че му правела орална любов в колата. Тя се разкаяла пред стражите на реда и заявила, че е готова веднага да плати за грешката си.  \nФурията обяснила, че се запознала с момчето на паркинг пред плажа, където то изкарвало по някоя пара. Жената, чието име не се посочва поради юридически съображения, предложила на детето да го разходи с колата и го питала иска ли да се среща с нея. Момчето било в компанията на момиче, което обаче отказало да се качи в колата.  \nБлудницата била откарана в полицейския участък, където ѝ било връчено обвинение в сексуално насилие над непълнолетен.  Превод: БЛИЦ \n", "date": "2018.02.21", "title": "Полицаи заловиха гола 46-годишна банкерка да прави минет на плачещо от страстта ѝ 13-годишно момче (СНИМКИ)"}
{"url": "https://www.blitz.bg/foto/tozi-bashcha-obicha-da-snima-detsata-si-i-rezultatt-e-neveroyaten-snimkivideo_news580724.html", "text": "\n Джон Уилхем е на 48 години и обича да снима. Живее в родния си Винтертур, Швейцария, заедно със съпругата си и четирите им деца. Джон има три дъщери и един син. \n Като всички деца, те обичат приключенията и вълшебствата, а баща им определено се старае такива да не им липсват. \n Джон наследява интереса към фотографията от своя баща. Израснал е, заобиколен от камери, фотообективи, списания. През годините той също започва да снима, но фотографията се превръща в абсолютна страст за него през 2011 г. \n Тогава Джон прекрачва границата на стандартната фотография, с помощта на Фотошоп смесва фикция и реалност и резултатът наистина е впечатляващ и много забавен.  \nДецата на Джон са негови модели. Понякога те изглеждат като същински анимационни герои, а най-важното от всичко е, че това доста им допада. Дори синът на Джон, който още е бебе, влиза в желания от баща му образ. \n  \n", "date": "2018.02.21", "title": "Този баща обича да снима децата си и резултатът е невероятен (СНИМКИ/ВИДЕО)"}
{"url": "https://www.blitz.bg/obshtestvo/zhandarmeriya-blokira-pernishko-khorata-se-chudyat-kakvo-se-sluchva_news580949.html", "text": "Жандармерия обсади Пернишко, съобщава zapernik.com., позовавайки се на хора от региона.\nКоли на жандармериятна е имало в Брезник, при Старата чешма, както и в Радомир. Кола е видяна и в Перник, при Кралевски път. Жандармерия е забелязана и на кв. \"Тева\", кв. \"Калкас\", при пункта на КАТ и в кв.\"Мошино\". \nВсе още няма официална информация за акцията. \nПоследната акция с части на жандармерията бе в началото на месец януари тази година, когато полицаи спираха и проверяваха коли на входа на Радомир. \n", "date": "2018.02.21", "title": "Жандармерия блокира Пернишко, хората се чудят какво се случва"}
{"url": "https://www.blitz.bg/intsidenti/katastrofi/khlapak-stvori-zrelishchno-mele-pred-kazanlshka-detska-gradina-na-kosm-se-razmina-bez-zhertvi-snimki_news580982.html", "text": "18-годишен предизвика зрелищна катастрофа на казанлъшката улица „Капрони”. Момчето загубило контрол над автомобила си и се ударило в две паркирани коли на родители, които вземат децата си от детска градина.\nОграничението за движение в участъка е 30 км/ч. \nПри инцидента няма пострадали, но са напълно унищожени три автомобила, информира Нова телевизия.  \nХората настояват по отсечката да се сложат ограничители на движението. \n \n", "date": "2018.02.21", "title": "Хлапак сътвори зрелищно меле пред казанлъшка детска градина, на косъм се размина без жертви (СНИМКИ)"}
{"url": "https://www.blitz.bg/svyat/tereza-mey-reshi-dali-da-namali-broya-na-chlenovete-na-kamarata-na-lordovete_news580777.html", "text": "Тереза Мей се отказа да намали броя на членовете на Камарата на лордовете, като заяви, че е необходимо „по-сериозно обмисляне“, пише британският The independent, цитиран от \"Фокус\". Вместо това британският премиер ще издигне нова група консерватори в препълнената Камара., като тя самата щяла „да се ограничи“ в назначенията. Мей нямало да спазва правилото да се дават места в Камарата на пенсионирани висши служители - полицейски шефове, висши съдии и министри\nТези, които настояват за реформи в Камарата на лордовете я обвиняват в избягване на отговорността. Тереза Мей се отказа от радикалните реформи, защото в сряда се очаква ключово гласуване по Брекзит. Десетки опити за реформа на Камарата са пропадали по политически причини. \nКомисия към председателя на Парламента през месец октомври 2017 след около година обмисляне предложи 40-страничен документ с идеи как да се намали броя на членовете на Камарата на лордовете. Предлагаше се 15-годишен мандат на членовете и правило „двама излизат-един влиза“ за да се ускори намаляването. \nВ кратко писмо от три страници във вторник премиерът заявява: „От моя гледна точка конституционните проблеми, свързани с предложението налагат внимателно обмисляне, особено в Долната камара..“ Оправдавайки своето решение за нови назначения тя каза, че „Не са номинирани нови перове от предишния парламент, нито при неговото разпускане, което е нормална практика, планирам да предложа малък списък от политици, който предстои да бъде обявен“. Говорителят и уточни, че членовете на Камарата на лордовете са намалели от 812 на 792, поради пенсиониране, смърт или неучастие.\n", "date": "2018.02.21", "title": "Тереза Мей реши дали да намали броя на членовете на Камарата на лордовете"}
{"url": "https://www.blitz.bg/svyat/izvnredno-ot-afrin-prvi-vorzhen-sblsk-mezhdu-turski-i-siriyski-voenni-snimkivideo_news580746.html", "text": "\n От покрайнините на Алепо, Ал Захра и Нубл в посока на кантона Африн във вторник е потеглила голяма колона на проправителствените сили, която е трябвало  да влезе в този регион, в съответствие със споразумение с ръководството на кюрдската YPG, за да попречи на турското настъпление.  \nТози конвой, състоящ се от няколкостотин бойци от бригадата \"Ал-Бакир\", приближавайки се до кръстовището Ал Зара, е бил подложен на артилерийски обстре, който се е водел от Маре, контролиран от бутновниците от \"Свободната сирийска армия» (FSA), и откъм турска територия. В резултат само авангардът на колоната успял да премине опасното място. Останалата техника била принудена да спре, за да не попадне под огъня на оръдията.  \nТози инцидент се случил близо до селището Мериамин, разположено на 10 километра източно от град Африн. След това в небето се появил турски дрон, който започнал да извършва коректировка на огъня на артилерията, което създало заплаха за живота на бойците в опашката на конвоя.  \nОсвен това, според очевидци, безпилотникът хвърлял малки бомби. Сирийските военни открили по него стрелба от автоматични оръжия, за да го прогонят, съобщава кореспонден на тв канала Ал-Манар, който е станал свидетел на сражението.  \nПо предварителна информация при първия турско-сирийски сблъсък няма жертви. Предполага се, че турските военни са водели заградителен огън, за да не изострят допълнително влошилите се отношения между страните  \nТурски медии пък съобщават, че проправителствените сили са се оттеглили от Африн след предупредителните изстрели и са се завърнали в района на Нуб ал Захра. Най-вероятно обаче това се отнася само до онази част от конвоя, който не успяла да премине под артилерийския огън през опасната зона. \nПревод: БЛИЦ \n", "date": "2018.02.21", "title": "Извънредно от Африн: Първи въоръжен сблъсък между турски и сирийски военни (СНИМКИ/ВИДЕО)"}
{"url": "https://www.blitz.bg/svyat/koshmar-19-detsa-postradakha-pri-tezhka-verizhna-katastrofa_news580923.html", "text": "Тежка катастрофа с 19 пострадали деца е станала в Германия, съобщават местни медии. По първоначални данни инцидентът е възникнал между училищен автобус и няколко коли.\nАвтобусът превозвал около 40 деца за уроци по плуване, като ударил няколко автомобила и закачил светофар, след което се блъснал в стена. \nПри катастрофата е счупено предното стъкло на автобуса. \n18 от децата са пътували в автобуса, а едно било ранено в един от другите автомобили.\n", "date": "2018.02.21", "title": "Кошмар: 19 деца пострадаха при тежка верижна катастрофа!"}
{"url": "https://www.blitz.bg/svyat/blagodarya-na-merkel-germantsite-sa-razyareni-zaradi-bezhanets-bezdelnik-s-dve-sprugi-i-6-detsa-snimki_news580781.html", "text": "Немските медии обсъждат историята на 32-годишен сирийски бежанец, който благополучно се установил да живее с неговите 6 деца и две жени в град Пинеберг, Шлезвиг-Холщайн.\n \nСпоред \"Ди Велт\" , тази история \"предизвика вълнение в Германия в края на януари, когато стана известно, че на Ахмед му е било позволено да си доведе втората съпруга, въпреки че полигамията е забранена в Германия.\" \nГерманската държава предлага на сириеца безплатни курсове по немски език и възможности за работа, но главата на семейството не бърза да работи - паричните средства за голямо семейство, които получава, му позволяват да живее без никакви лишения. В родината си Ахмед работел като неквалифициран работник, освен това е неграмотен. \nСитуацията е още по-особена и поради факта, че втората му съпруга Лина, чийто брак според законите на Германия не може да бъде признат от държавата, е само на 13 години, когато се жени. Първата жена по време на встъпване в брака е на 14 години. Ахмед нарича себе си правоверен мюсюлманин и се позовава на нормите на Шариата. \nСириецът не плаща за къщата, местната християнска общност му предоставя безплатно жилището. От луксозните стоки в безплатния дом на Ахмед и семейството му има камина и голям плосък телевизор. Мебелите са доста евтини, но огромно легло с възглавници под формата на сърца привлича вниманието. Не е изключено семейството да се увеличи по време на престоя си в Германия: Ахмед казва, че иска четири съпруги и десет деца. \nДлъжностните лица, коментирайки ситуацията, се позовават на положението непълнолетните и поясняват, че Ахмед ще живее в Германия най-малко три години, тъй като е получил убежище по всички установените правила за такива случаи. Местните активисти се опитват да дадат областните власти на съд за насърчаване на полигамията. Превод и редакция: БЛИЦ \n \n", "date": "2018.02.21", "title": "\"Благодаря на Меркел\": Германците са разярени заради бежанец безделник с две съпруги и 6 деца (СНИМКИ)"}
{"url": "https://www.blitz.bg/svyat/uber-puska-letyashchi-koli-do-5-godini_news580717.html", "text": "Главният изпълнителен директор на Uber Дара Косровшахи каза, че според него компанията може да пусне комерсиална услуга с летящи коли до 5-10 години, пише Reuters.\nСпоред Косровшахи летящите автомобили с течение на времето ще станат достъпен метод за масов транспорт. Той направи изказването си пред инвестиционен форум в Токио. Това е неговото първо посещение в Азия, откакто пое ръководството на Uber. \nКомпаниите за споделено използване на автомобили (Uber), апартаменти (AirBnb) и т.н. гледат на гъстонаселената Япония като на потенциално доходоносен пазар. Именно затова те лобират пред местните регулаторни органи да затегнат правилата за таксиметровите компании. Източник: novini.london \n", "date": "2018.02.21", "title": "Uber пуска летящи коли до 5 години"}
{"url": "https://www.blitz.bg/svyat/tazi-kshcha-izglezhda-uzh-stara-no-si-struva-da-nadniknete-vtre-snimki_news580783.html", "text": "В британското графство Корнуел повечето къщи са стари. Някои дори са на 300 години. Малцина са тези, които биха искали да живеят в толкова стар имот, който има и редица други минуси като например малки прозорци и ниски врати. В някои от тях обаче си струва да се надникне вътре.\nВъпросната къща, която е напълно преобразена отвътре, е построена през 1600 г. Наскоро тя е сменила собствениците си. Младата двойка е успяла да преобрази имота буквално до неузнаваемост. Прилагайки новия дизайн на къщата, тя е трябвало да реши няколко проблема наведнъж. Единият от тях е бил много малките прозорци. Преди 300 години те умишлено са се правили миниатюрни, за да се запазва по-лесно топлината в помещенията. Именно поради това обаче в стаите попада и по-малко количество естествена светлина. За да компенсират донякъде този недостатък, младите са решили да боядисат помещенията в светли тонове и да ги обзаведат с мебели в пастелни цветове. \nОсновният акцент на къщата е старинна камина. Решението е било тя да остане в автентичния си вид, но да се модернизира съобразно новите противопожарни изисквания. Също така новите собственици са оставили старинен сандък, който са превърнали в маса. \nИ ако дневната е запазила автентичния си стил, то кухнята е обзаведена по последен писък на модата. Въпреки това атмосферата от едно време е запазена. Освен кухня и дневна в старинната къща има и детска стая и родителска спалня. \nСлед като ремонтът е бил напълно завършен новите собственици са решили да го отдават под наем на всеки, който иска да се докосне до миналото, но без да се лишава от удобствата на днешния ден. \nИзточник: fakti.bg\n", "date": "2018.02.21", "title": "Тази къща изглежда уж стара, но си струва да надникнете вътре (СНИМКИ)"}
{"url": "https://www.blitz.bg/ikonomika/venetsuela-puska-v-prodazhba-svoya-kriptovaluta_news580782.html", "text": "Венецуела започва продажбата на своя криптовалута, подкрепена от петролните запаси на страната, в нестандартен опит да се измъкне от задълбочаващата се икономическа криза, пише AFP.\nНовата криптовалута ще се казва Петро и ще бъде с равностойността на един барел венецуелски нефт – около 60 американски долара. Лявото правителство в страната пусна 38.4 милиона единици от първата в света държавно-емитирана криптовалута за предварителна продажба. \nЗа първите 20 часа от предварителната продажба, която ще продължи до 19 март, са закупени единици на стойност 735 милиона долара, обяви президентът на страната Николас Мадуро. Правителството планира да остави в резерва си 17.6 милиона единици Петро. Венецуела има най-големите доказани запаси от нефт в света, но се намира в тежка икономическа криза. \n", "date": "2018.02.21", "title": "Венецуела пуска в продажба своя криптовалута"}
{"url": "https://www.blitz.bg/obshtestvo/stolitsa/za-prvi-pt-se-vvezhda-tolkova-seriozna-promyana-v-gradskiya-transport-v-sofiya_news580902.html", "text": "\n От пролетта Столична община пуска нощен градски транспорт, предава Дарик. С карта за 2 лева, софиянци ще могат да използват всички линии, които ще продължат да се движат след полунощ. \nВсе още се уточняват превозните средства, които пробно ще бъдат пуснати през нощта. Ясно е обаче, че метрото няма да е сред тях. \nПредседателят на общинската транспортна комисия Екатерина Йорданова коментира, че след тестовия период местната власт ще реши дали има смисъл от въвеждането на постоянен нощен транспорт и какви средства ще са необходими за това. \n \n", "date": "2018.02.21", "title": "За първи път се въвежда толкова сериозна промяна в градския транспорт в София"}
{"url": "https://www.blitz.bg/foto/razvrzkata-na-skandala-razbra-se-koy-napravi-apostola-na-svobodata-na-salata-snimki_news580891.html", "text": "\n В деня на честването на 145-ата годишнина от гибелта на Васил Левски кулинар любител пресъздаде обесването му като сюжет чрез салата за аперитивче. Публикуваната във Фейсбук снимка предизвика огромно възмущение от страна на стотици потребители, които определиха кулинарното произведение като нечувана гавра с паметта и смъртта на Апостола на българската свобода, пише \"Телеграф\". Някои дори поискаха авторът да бъде даден под съд за обида и подигравка с националните символи и най-великия ни национален герой.  Малко „Снежанка” показва покритата със сняг замръзнала земя под бесилката, която пък е сглобена от полусух колбас. Парченце морков представя стълбата към бесилото, а най-отгоре има и примка, направена неизвестно от какво. От другата страна върху парченце шпеков салам, представящо вероятно надгробна плоча, са написани имената на Васил Левски и годините на раждането и смъртта му. А над тях „грее” българският трикольор. Трите цвята на националното знаме са показани и още два пъти: веднъж на самото плато и втори път на покривката, върху която е сервирана салатата. Покривката всъщност е разпънат върху масата национален трибагреник. За капак до платото се мъдри чаша с българска ракия. \n„Почти цялата символика в инсталацията я схванах. Млечната салата е алюзия към утъпкан февруарски плац, а заедно с марулята е препратка към трикольора. Същият мотив наблюдаваме и върху изисканата покривка. Свещта и ракийката – ясно, греяна ракия, давим мъката, и ти гарване, и ти птицо проклета, на чий гроб там тъй грозно грачиш. Обаче нарязаният шпек пред надгробната плоча какво символизира”, чуди се във Фейсбук потребителката Елка Стоянова. „Като го видях това творение на патриотичния кулинарен гений, първият въпрос, който отекна в главата ми, беше: Кой изяде Левски”, пита друга потребителка. „Позор!”, „Върхът на кича!”, „Висша форма на човешката простотия, маскирана като патриотизъм” и „Взеха Левски и останалите национални герои и светини за мезе”, са само част от преобладаващите отрицателни мнения на салатения сюжет. Има обаче и и не толкова негативни мнения: „Гледайте ведро на нещата. Човекът се е старал и със сигурност е бил почтителен и с родолюбив плам.” „Гордън Рамзи би преживял млечната салата с бирени пръчици. Обаче би пребил бедния роден гурман с права лопата заради комбинацията чаена вещ плюс маруля”, шегува се Елка Стоянова. Но пък чрез шпека, който има свинско месо с тази кулинарна композиция, освен че отдава почит на Апостола, авторът много смело се подиграва и с най-голямата натовска армия наблизо“, открива друг замисъл потребителят Николай Калчев. \nПо-задълбочено проучване в социалната мрежа показа, че снимката е публикувана от потребител с име Йордан Петров от Ямбол. В профила му има най-различни салати и други вкуснотии с футболни и исторически сюжети. Една от тях е торта, посветена на 52-рият рожден ден на легендата Христо Стоичков, изпълнена с няколко вида колбас. Има и плато, посветено на европредседателството на България. Йордан разказва, че работи като пожарникар на авиобазата в Безмер. С хобито си се занимава от 3 години. „Първите салати, които направих, бяха посветени на любимия ми футболен клуб „Берое”, след това минах и на други теми. Салатата за Левски я направих не за да се подигравам, а да отдам почитта си към най-големия национален герой. Не съм имал предвид нещо лошо или да влагам подигравателен смисъл. Съжалявам, ако някои са го приели така, но всеки има право на мнение. За мен това е един малко по-различен поглед върху историята. Иначе аз безкрайно много уважавам Васил Левски”, обяснява Йордан Петров. \n \n \n \nПотребители във Фейсбук припомниха и още едно според тях скандално произведение на кулинарията. Това е официалната торта, поднесена на гостите за националния празник 3 март през 2007 г. Тогава гостите на българския държавен глава Георги Първанов в резиденция „Бояна“ са имали доста богат избор да си похапнат измежду български опълченец, руски солдат или турски аскер. Според разкази на присъствали на тържеството нито един от гостите така и не се престрашил да вдигне нож върху тортата и така всички участници върху нея останали цели и се разминало без канибализъм в деня на националния ни празник.\n", "date": "2018.02.21", "title": "Развръзката на скандала: Разбра се кой направи Апостола на свободата на... салата (СНИМКИ)"}
{"url": "https://www.blitz.bg/obshtestvo/bashchata-na-tatyana-lolova-ne-iskal-da-stava-artistka_news580914.html", "text": "Наскоро Татяна Лолова навърши 84 години, но когато е на сцената, от нея блика такава невероятна енергия, сякаш е тийнейджърка. За нея голямата ни актриса може да говори много, защото винаги е умеела с лекота да поддържа млад духа си, без да позволява на годините да играят определяща роля в нагласите й за живота. А животът й е низ от игриви обрати. „Случайности”, които тя едва ли някога ще забрави. Една от тях е начинът, по който става актриса...\nКогато говори за своите родители, Татяна Лолова винаги звучи респектиращо. Определя майка си като „ефектна”, а баща си – като „изискан полиглот”. Но за жалост актрисата губи много рано баща си. Когато е едва на 15. И въпреки това и до днес помни какви са били настроенията му към професията й. “Много рано загубих баща си. Бях само на 15 \nТой беше много артистичен, майка ми също, но и двамата не са мислели да се отдават на тази професия. Аз учех в първа девическа и там имахме драм-кръжок с една невероятна учителка – Анастасия Балабанова.  \nВ училище минавах за артистката. Но баща ми искаше да ме накара да се откажа от тази професия. Той искаше да съм лекарка. Да бъда доктор Лолова и да запазя неговата фамилия. А аз пък я запазих като артистката Лолова”, връща лентата на спомените си актрисата и продължава все така да се гордее със своите родители, които днес със сигурност я закрилят с усмивка Отгоре. И брат й се съмнявал дали това е правилната професия \nВ крайна сметка Татяна Лолова не става лекар, както искал баща й, но пък е една от най-големите и обичани родни актриси. \n„Станах артистка въпреки родителите си”, признава тя, но любопитна подробност е, че подобно на баща й, и брат й таял съмнения известно време дали именно този професионален избор е най-правилен за нея. И все пак получил своето категорично потвърждение за това! \n \n \n \n„Имам по-малък от мен брат и му бях почти като майка, много се грижех за него”, разказва Лолова. И продължава: „Но той, разбира се, е много по-умен и по-талантлив от мен. Не живее тук, но си дойде тази година, а на аерогарата попаднахме на много лошо такси. Това въобще не ми се е случвало, аз съм така разглезена от обичта на хората. Само красиви лица виждам. Дори да срещам грозни лица по улицата – грозни от мъката си, от напрежението си, когато ми се усмихнат, те грейват. А \nтози шофьор го доядя, че е много близо от аерогарата до нас \nКазах му: „Знаете ли, брат ми идва от чужбина, не ме е виждал много дълго време и всички му казват колко ме обичат в България, а сега, каквото и да разправят хората, той няма да повярва, след като имахме тази среща с вас”. Може да му е било криво, но защо ме представи така, не знам. Обаче след това – като че ли се бяха наговорили, като че ли всички знаеха за това мое притеснение от шофьора на такси – навсякъде всички демонстрираха огромна обич към мен”. \nСлед този момент братът на Татяна Лолова не само променя представата си, но и остава удивен колко много и различни хора обичат и се възхищават на сестра му. \n„Имаше един период, в който никой от нас, артистите, нямаше какво да яде, и не само ние. Мина този период и брат ми пак не ми вижда двореца, не ми вижда ролс-ройса. В колата ни имаше дупка точно под моята седалка и се гледаше асфалтът. И веднъж брат ми каза: „Като не можеш да се справиш с тази професия, смени я. Представяте ли си, да си сменя тепърва професията, за да мога да се издържам така, както той мисли, че трябва да се издържам!”, откровена е актрисата. Но добавя с усмивка за следния обрат в мислите на брат си: \n„Но този път рече нещо друго: „Това, което имаш тук, няма цена! Няма финикийски знаци за тази обич, за тази симпатия. Сега разбрах коя е сестра ми.” Бирата й е слабост \nМалцина знаят, а и едва ли биха предположили точно това – че една от големите слабости на актрисата е бирата. Тя обожава да пийва от пенливата напитка, обаче хич не е препоръчително. „Слабост ми е, но когато разбрах, че не трябва да пия бира, спрях”, желязна е Лолова. И добавя в типичния си чаровен стил: \n„Значи съм слаба, защото обичах да пия бира и съм силна, защото спрях да я пия”.\n \n \n \nПодготви Анелия ПОПОВА\n", "date": "2018.02.21", "title": "Бащата на Татяна Лолова не искал да става артистка"}
{"url": "https://www.blitz.bg/svyat/razkrikha-edna-ot-nay-golemite-zagadki-okolo-egipetskite-piramidi-v-osnovata-e-mistichniyat-metod-gnomon_news580647.html", "text": "\n В продължение на хилядолетия египетските пирамиди озадачават изследователите с много неща и далеч не само със скритите си камери и тайните си помещения. Но и до днес не се знае със сигурност как точно древните египтяни са успели да ги построят без да използват никаква модерна технология, пише obekti.bg.  \nЕдна от най-големите загадки е всъщност дори по-малко известна от останалите и е свързана с ориентацията на пирамидите спрямо посоките на света – учените нямат идея как строителите са успели да ги подредят така перфектно. Така например, Голямата пирамида на фараона Хуфу в Гиза със страна на основата си от 138.8 метра, е изключително правилна и почти съвършено ориентирана спрямо водещите кардинални точки на посоките на света, север, юг, изток и запад, макар и да има минимална систематична грешка. \n“Строителите на голямата пирамида на Хуфу са я ориентирали спрямо посоките на света с точност по-висока от четири дъгови минути или една петнадесета от градуса”, коментира археологът и инженер Глен Даш. \nВсъщност всичките три от големите египетски пирамиди са ориентирани с изключителна точност, която е напълно неочаквана за ера, в която не е имало дронове, чертежи и компютри. Но сега Даш има нова идея, която според него може да обясни ориентацията. \nПоследните му изследвания показват, че преди 4500 години египтяните са използвали есенното равноденствие за да постигнат точността при ориентацията. \nТой е използвал метода с пръчка, наричана в древността гномон, при която може да се установи с изключителна точност линията изток-запад. А това, което е наистина интересно е, че при този метод има минимална грешка, която е в посока обратна на часовниковата стрелка, точно каквато е и минималната грешка при ориентацията на пирамидите.\n", "date": "2018.02.21", "title": "Разкриха една от най-големите загадки около Египетските пирамиди! В основата е мистичният метод \"гномон\""}
{"url": "https://www.blitz.bg/svyat/ribari-otpravikha-priziv-km-tereza-mey_news580786.html", "text": "Рибари призоваха Тереза Мей да прояви „малко чърчилски дух“ и Великобритания да поеме контрола върху риболовните си зони в деня на Брекзит, пише британският Daily Express, цитиран от \"Фокус\"\nТе се опасяват, че Мей ще бъде изкушена от Брюксел да пожертва тяхната индустрия заради отстъпки в други сектори от страна на ЕС. \nВ отговор тя заяви, че Великобритания ще напусне Общата риболовна политика на 29 март 2019 година, но не може да наложи нови собствени правила през преходния период от две години. В тази ситуация на \"Параграф 22\" Великобритания не може да сключи нови договори в областта, докато трае преходният период. \nГрупата каза: \"Вместо да напуснем на чисто и свободно и да действаме като независима суверенна нация, преходът поставя страната ни в подчинена позиция без гаранция, че ще бъде страна по международни споразумения чрез ЕС\". Те се опасяват, че заради квотните ограничения други страни ще ловят риба в британски води. \n", "date": "2018.02.21", "title": "Рибари отправиха призив към Тереза Мей"}
{"url": "https://www.blitz.bg/svyat/razyaren-bik-nabode-brutalno-znamenit-matador-v-zadnika-ostavi-mu-15-santimetrova-dupka-snimkivideo-18_news580768.html", "text": "Известният испански матадор Хулиан Лопес, известен като El Juli, беше сериозно ранен по време на битка с бик в Богота, Колумбия. Разгневеното животно буквално набоде тореадора на рогата си, оставяйки 15-сантиметрова дупка в задника му.\nЗнаменитият испански матадор Хулиан Лопес беше главната звезда на коридата на арена \"Ла Сантамария\" в Богота. 35-годишният мъж дразнеше ранения бик в продължение на няколко минути, а след това се обърна с гръб към него и животното не пропусна възможността да отмъсти на мъжа, информира \"Дейли Мейл\". \nБикът буквално постави опитния матадор върху рогата си, оставяйки 15-сантиметра рана на мекото му място. Обезпокоените му колеги веднага се втурнаха в помощ на Ел Хули и разсеяха вниманието на бика от пострадалия тореадор. \nКакто съобщава изданието, след инцидента Хулиан Лопес е отведен в местна болница, където му е извършена спешна операция. Сега животът и здравето на матадор не са в опасност. Няма информация как е завършила историята за бика.  Превод и редакция: БЛИЦ \n  \n", "date": "2018.02.21", "title": "Разярен бик набоде брутално знаменит матадор в задника, остави му 15-сантиметрова дупка (СНИМКИ/ВИДЕО 18+)"}
{"url": "https://www.blitz.bg/svyat/bdeshcheto-na-germaniya-zavisi-ot-ey-tova-kuche_news580747.html", "text": "\n Германската социалдемократическа партия /ГСДП/ беше принудена да обяви, че 3-годишното куче с име Лима няма право да гласува наред с партийните членове дали да бъде прието споразумението за коалиционно управление с консерваторите на Ангела Меркел. Това съобщи Ройтерс. \nАгенцията цитира високотиражния таблоид \"Билд\", който публикува снимка на кафяво-бялото клепоухо куче, носещо шалче с цветовете на партията на немските социалдемократи. Фотосът беше придружен със сензационното заглавие: \"Това куче може да гласува за широката коалиция\". \nИзданието припомня как четириногото Лима е получило партийна книжка, след като някой написал от негово име заявление за приемане в партията на 6 февруари. Попълнените личните данни в заявлението включвали пол, занятие /безработен/ и възраст /21 години след преизчисляване на кучешките в човешки/. Изданието не споменава кой е попълнил молбата на кучето.  \nВсички партийни членове на ГСДП бяха призовани да гласуват по пощата от днес до 2 март дали партията да подпише коалиционното споразумение от 7 февруари, договорено с Християндемократическия съюз (ХДС) и Християнсоциалния съюз (ХСС).  \nВестник \"Билд\" запита председателката на парламентарната група на ГСДП Андреа Налес, която се очаква да оглави партията през април, дали може да се има доверие на вота, след като и куче може да гласува. \n\"Куче няма право да гласува\", отсече Налес, като заяви, че ще бъдат предприети юридически мерки, ако се установи фалшификация на идентичността на някои от партийните членове. \nИзточник: Нова телевизия \n \n", "date": "2018.02.21", "title": "Бъдещето на Германия зависи от ей това куче?"}
{"url": "https://www.blitz.bg/svyat/vizhte-kak-momiche-se-nauchi-da-primamva-delfinite-s-greben-video_news580770.html", "text": "Момиче използва обикновен гребен, за да привлече делфини в увеселителния парк Sea World в американския град Орландо, Флорида, съобщава \"Дейли Мейл\".\nНа видеоклипа, заснет от членовете на семейството й, тя поставя гребена към стъклото и го докосва. Издаваният по такъв начин звук бил чут от делфините и те се събрали пред малката американка.  \nСпоред бащата на момичето, по-рано тя се е опитвала да привлича делфини и по други начин. \"Тя пробваше различни играчки, мобилен телефон, почукваше на стъклото, извършваше всякакви движения\", казва той. Делфините, обаче, тогава не й обръщаха внимание. Превод и редакция: БЛИЦ \n    \n", "date": "2018.02.21", "title": "Вижте как момиче се научи да примамва делфините с гребен (ВИДЕО)"}
{"url": "https://www.blitz.bg/svyat/britanka-napompa-dupeto-s-ogromni-implanti-sega-se-strakhuva-che-mozhe-da-eksplodirat-snimki-18_news580772.html", "text": "Стар Делгудайс, пристрастена към пластичните операции жителка на британския град Бирмингам, изхарчила цели 15 хил. паунда за изключително големи импланти за задника си. В момента, обаче, само 8 седмици по-късно, тя иска да ги махне, защото според нея те са \"твърде големи\".\n28-годишната жена пътувала до Турция, за да си постави имплантите, които били двойно по-големи от препоръчаните, като операцията продължила 7 часа, съобщава \"Дейли Мейл\".  \nВеднага след промяната и в дните след това Стар Делгудайс се опитвала да се нагоди, но това само й докарало паник атаки, защото тя започнала да се страхува, че дупето й ще избухне. \nСтар разказва пред изданието, че вече е изхарчила общо около 230 хил. паунда за козметични процедури, откакто е навършила 18 години, включително 24 хил. за корекция на челюстта и челото.  \nПреди операцията \nСега обаче, след последните неволи с огромните импланти на задника, тя се е зарекла да приключи с операциите за в бъдеще.  Превод и редакция: БЛИЦ \nСлед операцията \n \n", "date": "2018.02.21", "title": "Британка напомпа дупето с огромни импланти, сега се страхува, че може да експлодират (СНИМКИ 18+)"}
{"url": "https://www.blitz.bg/obshtestvo/latinka-petrova-na-74-ne-mislya-za-godinite-i-za-vzrastta-az-sm-edna-shekherezada_news580920.html", "text": "Със започването на всяка една календарна година и актрисата Латинка Петрова “пораства” с още една. Малко са щастливците, чийто рожден ден се отбелязва с камбанен звън, фойерверки и всенародна еуфория.\nА разговорът с Латинка и в празник, и в делник е увлекателен, защото, както тя самата се шегува, “Аз съм една Шехерезада...” - Вие сте от дамите, които не се притесняват да си кажат годините... \n- Ами не, аз мисля, че годините са за статистиката. Не са за персони като мен, които цял живот са живели на пълни обороти - и емоционално, и физически. Те просто се отмятат в календара. Някой някога е решил, че трябва да има порядък и затова го е измислил. В същото време човек само в огледалото разбира, че нещо се е променило. Иначе си остава същият. Аз много вярвам в това - тийнейджърът си спи във всеки един от нас. Ако е бил истински, той си остава жив в нас! Само ни се налага да спазваме благоприличие в отношенията си. Понякога поучаваме младите, което за мене е малко демоде и трябва да отиде в историята.  - Не трябва ли да им помагаме с опита, който имаме? \n- Това, че уж се учим от грешките и опита, че аз съм живяла повече и... Нищо подобно! Младите са много по-рефлексни, много по-интуитивни и даже могат да ни дават акъл. Нека да не бягаме от това да получаваме от тях съвети. - За каква “щуротия” ви смъмри последно синът ви? \n- О, да, той продължава да го прави, защото е умник, доктор на науките, ядрен физик, не знам какво си... Но както ме мъмри, така и ми завижда. Когато се понеса да обяснявам неща от езотериката например, ми казва: “Мамо, млъкни веднага! До себе си имаш учен, не коментирай това поне пред мене...” Но аз си позволявам да се ровя в такива книги, просто ми е интересно. Не че ще започна да хвърлям боб и да правя разни неща, но Кабала, нумерология, графология... всички тези неща са ми любопитни. Смятам, че идват от най-дълбока древност като усещане да се прескочи в бъдещето, някак си да се провреш във времето и пространството... Според мен и това раздвижва някакви центърчета в сивото ми вещество. Имам потребност, но той се дразни от това, че аз говоря доста компетентно. - Понякога ми се струва, че гледате като дете, направило някоя пакост... \n- Аз съм тийнейджър в природата си.  Във всеки човек си остава щуракът, но с възрастта започваш да се съобразяваш с околните, имиджа си, обществените норми и т.н.  \nТогава това дете в теб започва да придремва, защото ти го задушаваш умишлено. Това са преструвки, за да не се изложиш. Примерно като отидеш на парти, всички се държат благоприлично, аристократично, превзето. Затова мен няма да ме видите на такова място. Аз не я възприемам тази демонстрация на положение, на маркови дрешки, на нова фризура, на нещо, което сме си купили току-що. Бягам от тази показна суета. Тя може да съществува и задължително всеки един човек трябва да бъде прилично облечен, да носи харизмата си навсякъде - това, че ти си спретнатичък, чистичък, че леко ухаеш на чисто, на зелено, че носиш усмивка...  - А как успявате да преодолеете личните си проблеми, така че да не ви личат, когато застанете пред публиката?  \n- Станиславски е казал, че трябва да си събуем обувките, когато влизаме в театъра, и да ги оставим отвън. Цялата кал, всичко, което е проблем, трябва да остане извън стените на театъра. Много колеги, включително и аз, сме играли болни, с температура. На сцената това не се усеща. Припадала съм дори пред камерата. Аз се втурвам като дете в тази игра - театър, реклама, шоу..., с цялата си наивност. И може би с това печеля и обичта на хората, които ме спират по улиците. - Когато исках да уговорим това интервю, звъних 3-4 пъти у вас и все ви нямаше. Струва ми се, че денят ви минава доста динамично, така ли е? \n- Аз си го правя разнообразен и динамичен, за да може тялото да не лентяйства, а да е в постоянно движение. (Смее се.) Със ставането влизам в банята - мия зъбите и лицето, след което започвам половин час гимнастика, задължително всяка сутрин. Имам специални пружини, с които разтягам гръбнака, и крачетата натоварвам по този начин. В тишината на утринта е много хубаво със затворени очи човек да си направи този тоалет. След което, естествено, душ и вече съм готова за кафето. Започвам да планирам какво ще закусва раята, като стане, (смее се), какво ще обядва и какви ангажименти имам. Винаги си подготвям нещата от предишния ден. Времето стига за всичко, въпросът е да си го организираме. Както казваше майка ми - като се умориш от една работа, веднага започвай друга. И аз спазвам заветите й, макар че когато с мъжа ми се събрахме преди 40 години, се смеехме на тази мъдрост - как е възможно да си почиваш пак с работа.  - Щом ставате толкова рано, сигурно рано ви се доспива? \n- Ако не съм ангажирана с работа, в 22,30 броя до 10 и заспивам. И винаги преди това проверявам тялото си, опънато в леглото, дали е в кондиция - някъде боли ли, обтяга ли нещо. Казвам си - ох, добре ми е, значи ще има събуждане. И в 6-6,30 отново съм на крак. Нямам среднощни разходки и притеснения, че не мога да заспя и не гледам в тавана.  \nНикога не съм знаела какви хапчета се пият против безсъние. Може би това ми е от зодията Козирог - имам потребност от сън, лягам и заспивам. (Смее се.) - Какви са последствията от това да се вземеш прекалено на сериозно? \n- Аз не знам какво е, защото никога не съм се взимала на сериозно. Нещо повече, винаги се отнасям с една “гавра” към всичко, което правя.  \nТака се измъквам от всякакви тегоби, като казвам - ох, след 30-40 години няма да има нито помен от мен, нито от тоз проблем И е толкова смешно точно сега пък да започна да се ядосвам. Махвам с ръка и се отдалечавам. Аз знам, че в мен не дреме, а живее една дарба. И си казвам - тези висши сили над нас сигурно не могат да ме пратят на земния ми път, без да ми дадат възможност да се “изстискам” докрай. Да кажа всичко, каквото бих искала, да покажа каквото мога като актриса. Затова не мисля и за годините, и за възрастта... Има нещо, което няма как ей така да си отиде, просто няма как. - Казвали сте, че е хубаво човек да влиза в църква не само да се моли, но и да благодари на Бога... \n- Това никога не трябва да го забравяме. Ако човек си няма ангел пазител или не знае кой е, хубаво е да си насрочи ден в годината. Не да влиза в храма само защото е оцелял в катастрофа или е имал някакво изпитание, да направи курбан или да запали свещ. Не, просто отиваш и казваш - благодаря ти, че аз съм добре, че близките и приятелите ми са добре... Като се спреш под купола и отправиш своите мисли към Божията майка и Бога, винаги имаш усещане, че си направил нещо добро. Даже и да не си вярващ, тези мигове са ти потребни, за да спреш, да си починеш, да погледнеш себе си, да разбереш, че си прашинка в този океан.  \nДа се усетиш, че не си всеможещ, не си единственият, че от теб не зависи абсолютно нищо че Бог те е пратил с някаква мисия тук, да създадеш поколение, да добруваш, да сееш добрина, да продължиш рода, за да може следващото поколение да се качи на едно по-високо ниво. - И накрая, ще споделите ли с нашите читатели каква е рецептата човек да не чувства тежестта на годините? \n- Ами аз мисля, че годините са за статистиката. Не са за персони като мен, които цял живот са живели на пълни обороти - и емоционално, и физически. Те просто се отмятат в календара. Не ме интересуват нито билки, нито лекарства, не ги ползвам. Не знам и какво е сънотворно. Имам здрав сън 8-10 часа. Плодовете са ми много важни също, те са ми като амброзия. Няма ден, без да хапна ябълка. Навремето майка ми, която е от Кюстендилския край, през зимата, когато нямаше плодове, хапваше киселици. Тези навици са ми останали и сега у нас винаги има плодове. Гледам се в огледалото всяка сутрин, правя няколко корекции, харесвам се, общо взето, уважавам се. След това имам своите два часа плуване всеки ден. Трябва да се научим да си създаваме хубави емоции, това е. \n", "date": "2018.02.21", "title": "Латинка Петрова на 74: Не мисля за годините и за възрастта. Аз съм една Шехерезада..."}
{"url": "https://www.blitz.bg/svyat/ttu-perspektivi-za-razvitie-na-siriyskiya-konflikt-zapaden-analiz_news580735.html", "text": "Сирийският конфликт може да излезе извън границите на Сирия – пише френският бюлетин TTU в публикацията „Israël-Syrie: la guerre qui vient”.\nДокато Асад постепенно си връща контрола над Сирия според секретно споразумение между Турция и Русия (руските подразделения бяха изведени от Африн в замяна на прекратяване на турската подкрепа за сунитското движение в Идлиб), Тел Авив се опасява, че Голанските възвишения могат да бъдат завзети при безпрецедентна международна поддръжка на Дамаск. \n  \nИзраел, който не успя да убеди Москва да започне да контролира действията на Иран на сирийска територия, а така също по оръжейни складове и ръководството на движението „Хизбула”, от края на януари тръгна към ескалация с неопределени последствия. \n  \nЕто хронологията: На 1 февруари израелската армия (ЦАХАЛ) усили бомбардировките в подкрепа на операцията „Битката на победителите”, която поведе светската сирийска опозиция против групировката „Джаиш Халед бин ал-Уалид”, афилирана с ИД и заплашваща източната граница на Израел. \n  \nШест дни по-късно ЦАХАЛ започна операция за неутрализиране на сирийския център за разработка на балистични ракети в Джамрайя. В отговор иранският КСИР от територията на Палмира пусна към Израел БЛА Saeqeh (създаден на основата на американския „малко забележим” БЛА RQ-170). Той успя да долети до израелския град Бейт Шин независимо от американската ЗРС Patriot, след което беше свален от вертолет AH-64 Apache. \n  \nПосле израелските изтребители F-16I не успяха да неутрализират системата за ПВО на Сирия, усилена с ирански РЛС за слабо забележими цели. В резултат един F-16I беше свален при удара по подразделения на КСИР в Палмира, а втори извърши миналата неделя аварийно кацане в Хазбани в югозападната част на Ливан. В отговор Израел разположи няколко батареи на Голанските възвишения край село Бака ал-Гарабия. \n  \nВашингтон се опитва да избегне въвличането в конфликта между кюрдските Отряди за народна самоотбрана (YPG) и Анкара в северната част на Сирия, но САЩ са против шиитския алианс, който е напълно неприемлив за сунитското население. \n  \nВ началото на февруари американците извършиха 3-часови масирани бомбардировки на контролираните от КСИР шиитски въоръжени отряди на Лива ал-Бакр и Лива Фатимиюн в района на Дейр ез-Зор със самолети В-52, F-15, F-22, АC-130 и вертолети АН-64D. Явното излишество на използваните средства е ясно послание за Техеран, който си позволи разкоша да отмъкне 9 танка Abrams M1 в Ирак с помощта на групировката Хашд ал-Чааби; \n  \nЗа САЩ не е на дневен ред да започне масирана операция в подкрепа на Израел, защото неговата първостепенна задача е да защити нефтодобивния район, където работи американската компания Conocco. Именно за тези райони сирийското правителство се опита да се споразумее с кюрдите, зад които стоят САЩ. \n  \nМакар да се намират в настъпление, американците и израелтяните имат пред себе си не много приятна алтернатива: или да се потопят в кръвополитния регионален конфликт или да потвърдят запазването на властта на клана Асад и присъствието на Техеран и Москва близо до Средиземно море и Суецкия канал. \n  Превод и редакция: БЛИЦ \n \n", "date": "2018.02.21", "title": "TTU: Перспективи за развитие на сирийския конфликт (западен анализ)"}
{"url": "https://www.blitz.bg/obshtestvo/regioni/vinariya-2018-s-poveche-izlozhiteli-i-produkti_news580910.html", "text": "Повече от 150 изложители от 17 държави демонстрират своите продукти на 26-ото издание на международната специализирана изложба „Винария“. Уникалният Град на виното, пресъздаващ атмосферата на възрожденските къщи от Стария Пловдив, е с ръст на участници и изложбени площи. 26 са новите фирми, които представят своите колекции напитки, а завърналите се на форума винопроизводители са 13.\n„Един от най-значимите в Югоизточна Европа мегафорум за агробизнес, храни, напитки и хорека сектор отбелязва рекорд на иновации – 72. Новите продукти като феномен и креативни решения са насочени към здравословния и екологичен начин на живот на потребителите“, посочи във встъпителното си слово главният директор на Международен панаир Пловдив д-р Иван Соколов. Той подчерта, че Градът на виното е по-голям и разнообразен, като изложителите на „Винария“ и „Фудтех“ се конкурират с гаранция на качеството на представените продукти и с изискана гурме линия.  \n„Тази година в международните дегустации на вина, ракии и винено бренди участваха над 300 проби от България, Азербайджан, Италия и Турция“, каза председателят на Националната лозаро-винарска камара Радослав Радев. Той уточни, че местните сортове и техните купажи имат огромен потенциал за развитие и могат да бъдат успешно реализирани на чуждестранните пазари. Според него това ще даде възможност да заемат специфична ниша и да изградят добър имидж на родното винопроизводство. \nЗа първи път на „Винария“ е обособена ВИП зона за ексклузивни вина, където почитателите на Дионисиевата напитка могат да дегустират вина, които са специални и трудно откриваеми на пазара, заяви председателят на Съюза на енолозите в България Станимир Стоянов. Той посочи, че „Винария 2018“ има положително развитие и в Града на виното посетителите ще видят съвременните тенденции във винопроизводството и ще се насладят на богата гама продукти с модерен стил. На атрактивен щанд на „Винария“ за първи път се представят винени коктейли с различни вкусове, които са бутилирани в кенове и иновативни арт бутилки.   \nГрадът на виното за четвърта поредна година привлича посетителите с нови продукти вина и спиртни напитки, с гурме демонстрации и презентации на майсторски класове, както и с места за отдих и магазин, където ценителите могат да купят вина на цени на производителите. \n \n \nЗоната „Вкусове от Италия“ допълва атмосферата на Града на виното и „Фудтех“. Тази година в нея се представят продукти на 30 италиански компании. За първи път посетителите могат да видят вино и кафе с марката на световноизвестния тенор Андреа Бочели. Щандовете на изложителите от Апенините привличат и с традиционни италиански специалитети, като поркета, както и с био зехтин, био вина и ликьори, пасти, маслини, сладка и други изкушения.  \nОще в първия ден на „Винария“ три винарски изби и техните хотелски комплекси инсталираха на сайтовете си уникалния софтуер „безплатно обаждане“ (Free Call), който им дава възможност да увеличат продажбите си в кратки срокове. Той за първи път се демонстрира в България. По света над 27 000 компании в 60 държави ползват модерната услуга, която е изключително популярна в хотелиерския бранш. Българските винари прогнозират, че въвеждането им ще подпомогне развитието на новите им пазари в Европа, САЩ, Русия, Китай, Корея, където все повече се търсят български вина.    \nТази вечер ще станат ясни победителите от Международния конкурс, които ще получат своите отличия на традиционната „Нощ на Златните ритони“. \nПаралелно с „Винария“ се провеждат още шест изложения - международната селскостопанска изложба „Агра“, специализираната „БиоАгра“, „Фудтех“ (за храни и напитки), новата проява „Дибла – идеи и продукти за интериора“, която е част от изложбата „Хорека Пловдив“, изложенията „Апи България“ - за пчеларство, и „Вкусове от Италия“. Мащабният форум, обединяващ аграрния, хранително-вкусовия, хотелиерския и ресторантьорски бранш, се утвърди като една от най-ярките прояви в Югоизточна Европа, която среща бизнес елита от най-привлекателните и успешни сектори на икономиката.\n", "date": "2018.02.21", "title": "ВИНАРИЯ 2018 с повече изложители и продукти"}
{"url": "https://www.blitz.bg/svyat/ledorazbivach-postavi-nov-rekord_news580769.html", "text": "На 16 февруари тази година ледоразбивачът „Вайгач“ подобри рекорда по продължителност на експлоатация на ядрена енергийна установка. По този начин „Вайгач“ изпревари рекорда, поставен от ядрения ледоразбивач „Арктика“ през август 2008 г. Новото постижение е 177 205 часа.\n„През 2017 г. специалистите от „Росатомфлот“ заедно с конструкторското бюро „ОКБМ Африкантов“ завършиха дейностите по удължаване на ядрените енергийни инсталации на ядрените ледоразбивачи „Вайгач“ и „Таймир“ до 200 хиляди часа“. Това заяви генералният директор на \n„Атомфлот“ Мустафа Кашка. \nПървоначалният ресурс на ядрените енергийни инсталации на „Вайгач“ и „Таймир“ не е надвишавал 100 000 часа. \nИзточник: fakti.bg\n", "date": "2018.02.21", "title": "Ледоразбивач постави нов рекорд"}
{"url": "https://www.blitz.bg/svyat/ispanski-medium-predskaza-smrazyavashchi-krvta-neshcha-koito-shche-se-stovaryat-vrkhu-zemyata-ss-strashna-sila_news580738.html", "text": "Известният испански медиум Азуми Каравака притесни сериозно мрежата с новите си предсказания за близкото бъдеще. По думите й, съвсем скоро Калифорния ще бъде обхваната от нов пожар, като пораженията от огнения ад ще са огромни, а стихията ще унищожи хиляди акра земя. Пожарът ще е предизвикан от човешка ръка.\nКаравака добавя, че американският щат ще бъде ударен и от мощно торнадо.  Ще бъде увредена язовирна стена, което ще доведе до смъртта на множество хора. \nТорнадо ще връхлети и Китай и ще разруши цял град. Загадъчна светлина пък ще изтрие цял японски град от лицето на земята. \nПо думите й, през 2018 г. от този свят могат да си отидат пет от най-влиятелните политици в света. Мексико ще пострада много от земетресение и ще изпадне в упадък. \nСеизмичната активност ще провокира образуването на огромни вълни в Тихия океан, които ще залеят Китай и Япония. \nЗеметресения ще нанесат сериозни щети и в Италия, Испания, Франция и Германия. Африканците пък ще пострадат от вулканична активност.  \n \n \n Превод: БЛИЦ \n \n", "date": "2018.02.21", "title": "Испански медиум предсказа смразяващи кръвта неща, които ще се стоварят върху Земята със страшна сила"}
{"url": "https://www.blitz.bg/svyat/trmp-s-vazhna-stpka-sled-klaneto-vv-florida_news580793.html", "text": "Американският президент Доналд Тръмп предприе важна стъпка в посока затягане контрола върху продажбата на оръжия в Съединените американски щати, съобщи USA Today. Стъпките на държавния глава са направени дни след клането във Флорида и последвалите протести.\n Тръмп подписа меморандум, който инструктира прокуратурата да регулира използването на устройства, които позволяват на пушките да се превръщат в автоматични оръжия. Президентът е изразил желание федералните власти да извършат промените в най-скоро време. \n „Инструктирах министерството на правосъдието да предложи регулации с цел забрана на всички устройства, които превръщат законни оръжия в автоматични пушки\", заяви Тръмп в момент, когато кървавата стрелба в училище във Флорида поднови дебата за огнестрелните оръжия в САЩ. В страната ще бъдат забранени механизмите, позволяващи полуавтоматични пушки да стрелят по-бързо. \n Във Флорида бяха убити 17 души, а разследващите установиха, че за последната една година 19-годишният стрелец Никълъс Круз се е сдобил с десет автомата. Седемнадесет деца легнаха пред Белия дом, правейки се на мъртви, в знак на протест срещу бездействието на властите. \n Случилото се във Флорида не е прецедент на американска земя. Контролът над продажбата на оръжия на практика липсва и всеки може да си закупи автомат. Властите са критикувани заради липсата на стъпки в регулирането на този процес, който може да спаси много човешки животи. \n", "date": "2018.02.21", "title": "Тръмп с важна стъпка след клането във Флорида"}
{"url": "https://www.blitz.bg/obshtestvo/stolitsa/shokirashcha-prostotiya-snimka-18-na-zhena-kleknala-na-stlbite-na-metrostantsiya-evropeyski-syuz-potrese-mrezhata_news580903.html", "text": "\n Потресаващо гнусна снимка взриви социалната мрежа фейсбук. От фотоса, публикуван в групата „Забелязано в София“, става ясно, че случката се разиграва на стълбите, водещи към метростанция „Европейски съюз“. \nЖената, направила снимката, е написала: „Изумих се от една гледка, която не бях очаквала да видя.... Жена, която сутринта се изпика на стълбите на метростанция „Европейски съюз”.... Направо съм потресена на къде върви България....“.\n \n \nВеднага под статуса й започнаха да валят противоречиви коментари. Тя бяха в двете крайности: „Аз пък съм изумен от хора, които могат да снимат други хора докато извършват физиологични потребности и да ги качват в една от най-големите групи в нета“; „И аз питам същия въпрос докога ще се постват гнусотии за да се привлича ненужно внимание“; „На къде отива тая държава“; „Народът тотално изпростя и полудя“. \n \n", "date": "2018.02.21", "title": "Шокираща простотия: СНИМКА 18+ на жена, клекнала на стълбите на метростанция \"Европейски съюз\", потресе мрежата"}
{"url": "https://www.blitz.bg/obshtestvo/mlad-plovdivchanin-se-vlyubi-na-avtobusna-spirka-navrkh-sveti-valentin-no-dopusna-golyama-greshka-i-sega_news580917.html", "text": "Истинска романтична история като в холивудски филм се разиграва под тепетата. Пловдивчанин издирва случайно срещнато момиче чрез социалните мрежи, пише \"Марица\". Димитър Киров, който е доброволец в \"Зонта\", срещнал младата дама точно в деня на влюбените 14 февруари.\nБил на спирка на градския транспорт на ресторант „Стадиона”. Заедно с красавицата гледали вируалното табло, за да разберат кой автобус трябва да хванат и на какъв интервал от време минава той. Забелязал, че девойката на няколко пъти му хвърляла по-продължителни погледи, включително и когато се качвала в автобуса. Взела №17 в посока МОЛ Пловдив към 19,50 часа. \nБеше по-ниска от мен, но не много висока. Това значи към 1.65 м. Косата й беше светла със  средна дължина (под раменете, но не много дълга). Облечена беше със светло яке и дънки. Гледаше сайта transport.plovdiv.bg заедно с мен, за да види кога ще й дойде автобусът, разказа пред репортер Киров. \nЗа жалост там е тъмно, а и не си позволявам да зяпам много хората от учтивост към личното им пространство, така че това е, което мога да дам като описание, допълни пловдивчанинът. \nМъжът не се престрашил да я попита за името й или да поиска някакъв контакт за връзка. Вече седмица той търси момичето чрез публикации във фейсбук, които споделя в най-големите групи под тепетата. Смята, че там има по-голям шанс мистериозната девойка да ги види. \nКиров се занимава с различни активности от ранна възраст. В момента е председател на  Z club Plovdiv - младежкото подразделение на Zonta club. Международната организация се бори с насилието над жени.   \nСебе си описва като жаден за приключения, отворен към света, болен романтик (не само от гледна точка на любовта), с активно  участие в социалните проблеми на обществото.  \n", "date": "2018.02.21", "title": "Млад пловдивчанин се влюби на автобусна спирка навръх Свети Валентин, но допусна голяма грешка и сега..."}
{"url": "https://www.blitz.bg/obshtestvo/regioni/tsyala-pavel-banya-plache-bezumno-nelepa-smrt-zastigna-mzh_news580932.html", "text": "\n Окръжна прокуратура-Стара Загора наблюдава досъдебно производство за настъпила смърт при производствен инцидент. Това съобщиха от пресцентъра на Апелативна прокуратура-Пловдив.  \nДосъдебното производство е образувано срещу неизвестен извършител за това, че на 19.02.2018 г. в предприятие в гр. Павел баня в тестова зала за изпробване на машини за екстракция на растителни суровини, при възникнал производствен инцидент е настъпила смъртта на 54-годишния С.С. \nПричината е незнание или немарливо изпълнение на занятие или друга правно регламентирана дейност, представляващи източник на повишена опасност. По делото е извършен оглед на местопроизшествие и е назначена съдебно-медицинска експертиза. \nПриобщени са още множество доказателства като документи, касаещи безопасността на труд, и технологични документи за производствената машина и др. \n \n", "date": "2018.02.21", "title": "Цялa Павел баня плаче, безумно нелепа смърт застигна мъж"}
{"url": "https://www.blitz.bg/ikonomika/koi-ca-nay-tpgyvanite-ctoki-v-cveta-i-koi-dpzhavi-gi-ppodavat_news580834.html", "text": "\n Изнocът e peшaвaщ зa иĸoнoмиĸитe нa peдицa дъpжaви. Глoбaлнaтa тъpгoвия, мaĸap чe пpeз пocлeднитe гoдини тя зaбaви тeмпoтo cи, ocтaвa жизнeнoвaжнa зa cвeтoвния pacтeж, пише money.bg. Ho ĸaĸ мoжeм дa cи пpeдcтaвим ĸoи ca тoчнo cтoĸитe, ĸoитo пътyвaт мeждy oтдeлнитe дъpжaви?  \nBcъщнocт тъpгoвиятa зa вcяĸa cтpaнa e мнoгo cпeцифичнa и ocвeн гoтoви cтoĸи и пpoдyĸти, тя вĸлючвa cypoвини и нacипни cтoĸи. \nOт oнлaйн плaтфopмaтa Vіѕuаl Саріtаlіѕt ce oпитвaт дa дaдaт пo-пoдpoбнa ĸapтинa нa глoбaлнaтa тъpгoвия чpeз дaнни нa Теlеtrас Nаvmаn зa Тoп 18 нa нaй-чecтo тъpгyвaнитe cтoĸи, ĸaĸтo и зa тexнитe нaй-гoлeми изнocитeли и внocитeли. Изнeнaдвaщo или нe aвтoмoбилнaтa индycтpия и cвъpзaнитe с това ca oпpeдeлящи зa глoбaлнaтa иĸoнoмиĸa. \nKoлитe ca нa пъpвo мяcтo в cвeтoвнaтa тъpгoвия c дял oт 4,9% oт нeя и cтoйнocт oт oбщo 1,350 милиapдa дoлapa зa 2016 гoдинa. \nHa втopo мяcтo cлeд тяx e paфиниpaният пeтpoл c дял oт 3% и cтoйнocт oт 825 милиapдa дoлapa. Ha тpeтo мяcтo ca т.нap. интeгpиpaни cxeми или инaчe ĸaзaнo чипoвe зa вcяĸaĸви eлeĸтpoнни ycтpoйcтвa, ĸoитo фopмиpaт 2,9% oт cвeтoвнaтa тъpгoвия. \nCлeд тяx ca aвтoмoбилнитe чacти и ĸoмпютpитe. B Тoп 18 влизaт oщe мeдиĸaмeнти, злaтo, тeлeфoни, диaмaнти, чoвeшĸa и живoтинcĸa ĸpъв. \nΠpи aвтoмoбилитe и aвтoмoбилнитe чacти изнocитeл нoмep 1 e Гepмaния cъc cъoтвeтнo 150 милиapдa дoлapa и 56,3 милиapдa дoлapa. Ha пъpвo мяcтo пpи paфиниpaния пeтpoл ca CAЩ c 61,9 милиapдa дoлapa. Любoпитнoтo e, чe Щaтитe ca и нaй-гoлeмият внocитeл нa тaĸъв. B 12 oт 18 ĸaтeгopии cтpaнaтa e нa пъpвo мяcтo пo импopт. Πъpвeнeц пpи eĸcпopтa нa ĸoмпютpи и cмapтфoни e Kитaй, нa злaтo e Швeйцapия, a нa cypoв пeтpoл e Pycия.", "date": "2018.02.21", "title": "Koи ca нaй-тъpгyвaнитe cтoĸи в cвeтa и ĸoи дъpжaви ги пpoдaвaт?"}
{"url": "https://www.blitz.bg/layfstayl/vkusotii/kolko-golyama-e-nay-golyamata-pitsa-za-dostavka-video_news580894.html", "text": "\n Знаете ли колко голяма е най-голямата пица, която може да ви бъде доставена у дома? \n Детройският ресторант Mallie's Sports Grill & Bar предлага най-голямата пица за доставка на всички времена, която тежи 35 килограма. \n Местният новинарски сайт MLive прави дълбоко фотографско гмуркане в процеса на готвене на италианския специалитет, което се състои вечерта на 14 февруари. \n Първо, масивната тава е покрита с брашно, за да се подготви да приеме 22 килограма тесто. \n Екип от петима готвачи разтегля тестото в продължение на 20 минути, след което го затопля във фурната за 15 минути. \n Върху пицата се поставят 15 килограма сос, близо 7 килограма сирене и неопределено количество пеперони. \n След изпичането на пицата, което се прави в продължение на два часа, тя е изпратена за тест на местната пожарна команда. \nИ въпреки че все още няма отговор от Книгата на Гинес дали тази пица ще бъде вписана като рекордьор, прости сметки показват, че 182-сантиметровият специалитет разбива предишния носител на титлата, който е само 137 сантиметра. \n Но може би най-изненадващият факт тук е, че цялата пица струва само 300 долара, в които се включва и безплатна доставка в радиус от 8 км. \n Освен ако по някаква причина не искате повече сирене или месни топинги, които са 50 долара, докато зехтинът е само 35 долара. \n Просто се уверете, че ще я поръчате с 24 часа предизвестие. \n \n", "date": "2018.02.21", "title": "Колко голяма е най-голямата пица за доставка? (ВИДЕО)"}
{"url": "https://www.blitz.bg/layfstayl/za-damite/absolyutniyat-khit-tazi-prolet-koyto-nyama-kak-da-ne-vi-stane-lyubim-snimki_news580878.html", "text": "\n Това е бяла дантела с риза,   която, съдейки по всички, ще бъде абсолютният хит тази пролет и обезателно  \"трябва да имате\"  поне 1 парче тази пролет. \nРизите вече се завърнаха със стил и отново се налагат като необходимо парче в женския гардероб - чудесно подхождат на ежедневните комбинации с дънки и ботуши, също и идеалното решение за бизнес аутфити, а и вечер комбинации с нещо друго могат да бъдат доста сполучлива комбинация \n \nБялата дантелена риза с интересно изрязване, разбира се, е най-добрият пример, въпреки че трябва да отбележим, че с дънки изглежда опасно добре. \nМодните марки се борят за новия сезон, за да бъдат особено креативни и са си поиграли с дантели, детайли, анимационни филми ... \nИнтересната бяла риза на всеки стил ще добави доза женственост, елегантност, и не трябва да се подчертава, че това е едно от тези парчета, които са над всички, върви с всичко и винаги са на мода. \n", "date": "2018.02.21", "title": "Абсолютният хит тази пролет, който няма как да не ви стане любим (СНИМКИ)"}
{"url": "https://www.blitz.bg/stsena/bil-geyts-vliza-v-edin-ot-nay-kultovite-seriali-snimka_news580898.html", "text": "\n Съоснователят на \"Майкрософт\" Бил Гейтс ще бъде гост-звезда в предстоящ епизод от комедийния сериал \"Теория за Големия взрив\", съобщи Си Ен Ен, позовавайки се на телевизия Си Би Ес. \nНовината за гостуването на Гейтс, който ще играе себе си, е съобщена и в официалния акаунт на шоуто в Twitter. \nВ предстоящия епизод героинята Пени (Кейли Куоко) ще приеме Бил Гейтс на работното си място, докато нейните запленени от технологиите приятели правят всичко възможно, за да се срещнат с милиардера новатор. \n \n \n  Телевизия Си Би Ес ще поднови излъчването на сериала, който понастоящем е в 11-ия си сезон, на 1 март. По-късно през месеца ще бъде показан епизодът с Бил Гейтс. Технологичният магнат не за първи път гостува в телевизионна поредица. Гейтс преди е бил гост-звезда в епизод от сериала \"Фрейзър\", излъчен през 2001 г. \nБил Гейтс не е първата видна фигура от света на науката, технологиите, инженерството и математиката, която гостува в сериала \"Теория за Големия взрив\". \nПреди него гост-звезди са били астронавтът Бъз Олдрин, видният космолог Стивън Хокинг, основателят на компания \"Тесла\" Илон Мъск, съоснователят на компания \"Епъл\" Стив Возняк.  \nСъздаден през 2007 г., сериалът \"Теория за Големия взрив\" е най-гледаното неспортно телевизионно предаване в САЩ през последните години. \n", "date": "2018.02.21", "title": "Бил Гейтс влиза в един от най-култовите сериали (СНИМКА)"}
{"url": "https://www.blitz.bg/svyat/vnimanie-u-doma-mozhe-da-imate-neshcho-mnogo-opasno-koeto-izpolzvate-vseki-den_news580790.html", "text": "\n Американският гигант в производството на електроуреди Уърлпул (Whirlpool) обяви днес доброволно изтегляне на над 310 000 електрически кани, продавани в цял свят. Причината е опасност от откачане на дръжките им, предадоха световните агенции. \nИзтегляните продукти се отнасят за някои от серийните номера на модела 5KEK1722 на електрическата кана КитшънЕйд, произведени между януари 2013 и юни 2017 година, се казва в комюнике на компанията. \nУърлпул призовава потребителите, притежаващи такива модели кани, да не ги използват и да се свържат с “Обслужване на клиенти” или да се осведомят в сайта www.repair.whirlpool.com, за да разберат дали изтеглянето се отнася за тях. \nКомпанията ще замени безплатно всички дефектни кани. \n \n", "date": "2018.02.21", "title": "Внимание, у дома може да имате нещо много опасно, което използвате всеки ден!"}
{"url": "https://www.blitz.bg/daydzhest/toy-napravi-topka-ot-42-000-kibriteni-klechki-i-gi-zapali-eto-kakvo-se-sluchi-i-zashcho-ima-nad-5-mln-pregledi-video_news580908.html", "text": "\n Със сигурност сте виждали много интересни видеоклипове в интернет досега, а някои от тях са с кибритени клечки. \n Този видеоклип обаче досега беше един от най-интересните, защото човекът направи топка от 42 000 клечки и видеоклипът му в продължение на няколко дни има над 5 милиона прегледа. \nВижте видео  \n", "date": "2018.02.21", "title": "Той направи топка от 42 000 кибритени клечки и ги запали! Ето какво се случи и защо има над 5 млн. прегледи (ВИДЕО)"}
{"url": "https://www.blitz.bg/obshtestvo/stolitsa/fandkova-sobshchi-mnogo-dobra-novina-za-vsichki-stolichni-shofori_news580866.html", "text": "\n На този етап не се обмисля повишаване на цените за платено паркиране в столицата. Това каза пред журналисти в МС кметът на София Йорданка Фандъкова.  \nОбсъжда се разширение на тези зони, като предложенията се правят от районните кметове. Една от най-важните мерки за подобряване на чистотата на въздуха е да се стимулират хората до ползват градски транспорт. Затова работим за подобряване на земния транспорт и за развитие на мрежата на метрото, каза Фандъкова. \nНаред със стимулите, трябва да има и рестриктивни мерки, за да се подобри качеството на въздуха, допълни тя. \nСред краткосрочните рестриктивни мерки са забрана за влизане на коли в някои от зоните на града при високи нива на замърсяване, посочи Фандъкова. \n \n", "date": "2018.02.21", "title": "Фандъкова съобщи много добра новина за всички столични шофьори!"}
{"url": "https://www.blitz.bg/politika/dps-ne-sme-sglasni-s-motivite-na-prezidenta-za-ktb-no-vetoto-e-negovo-pravo_news580876.html", "text": "ДПС не се съгласи с мотивите на президента Румен Радев да наложи вето върху закона за КТБ, но подчерта, че това е негово конституционно право. \"Право на президента е да налага вето, това е седмото наложено вето от държавния глава\", заявиха Хамид Хамид и Йордан Цонев, които заедно с Делян Пеевски са вносители на закона против вторичното ограбване на фалиралата банка.\n \"Ние не сме съгласни с тези мотиви. Считаме, че има неразбиране с параграф 5,6 и 7 от нашия законопроект, както и на чл. 14 от закона за нормативните актове\", посочи юристът Хамид, който е и член на правната комисия в НС. \"Законодателят е уредил реда начина и условията кога се налагат норми с ретроактивно действие. В алинея трета на чл. 14 има една забрана  кога не могат да се налагат и това е при увеличаване на санкции, само тогава не могат да бъдат налагани ретроактивни норми, ние не сме в тази хипотеза. има неразбиране по отношение на параграф 5, където се говори, че законът погасява задължения и заличава права. Това абсолютно не отговаря на истината\", отрече той. Хамид Хамид припомни, че за погасяване на задължения и за произнасяне по цесиите има думата само българският съд. \"Ние само даваме правен способ на синдиците да запазят активите, докато се произнесе съдът\", поясни депутатът от ДПС, цитиран от Канал 3. \n\"В момента висят над 800 дела пред съда и само съдът може да каже дадена сделка дали е нищожна, недействителна... Тези текстове осигуряват възможността активите да не бъдат разграбвани и те да стоят в масата на несъстоятелността, докато се произнесе независимият български съд\", обясни още той по повод несъгласието му като вносител с президентските мотиви срещу закона за КТБ. \n", "date": "2018.02.21", "title": "ДПС: Не сме съгласни с мотивите на президента за КТБ, но ветото е негово право"}
{"url": "https://www.blitz.bg/obshtestvo/stolitsa/tzhni-snimki-i-video-v-blits-ot-pogrebenieto-na-tragichno-zaginalata-v-pirin-mlada-alpinistka-niya_news580887.html", "text": "\n Днес бе погребението на  . Тя бе  . \n \n \n \n \n \nДесетки близки и приятели на младата 25-годишна Ния се стекоха в храма \"Успение на Пресвета Богородица\" в столичния квартал \"Бъкстон\", за да си вземат последно сбогом с алпинистката. \n  \n \n \nПрипомняме, че младата жена загина в любимата си планина Пирин. За това посещение мечтаела отдавна, три дни работила по 12 часа, за да си освободи уикенда. \n  \nНия - кръстена на героинята на Димитър Талев от \"Железният светилник\", преживяла малкото си години с много пълен живот и много неин. Близките й я описват с три думи - действена, силна, лъчезарна. \n Снимки: Георги КОЛЕВ, БЛИЦ \nВидео: Съйко СЪЕВ, БЛИЦ \n", "date": "2018.02.21", "title": "Тъжни СНИМКИ и ВИДЕО в БЛИЦ от погребението на трагично загиналата в Пирин млада алпинистка Ния"}
{"url": "https://www.blitz.bg/lyubopitno/dzhadzhi/nerealno-svirepa-skhvatka-mezhdu-kuche-robot-i-chovek-se-poyavi-na-video_news580901.html", "text": "\n Създателите на роботи от компанията Boston Dynamics изпробваха нопиротостта на кучето-робот SpotMini. Те са качили кадрите от теста в Youtube. \nНа видеото се вижда как роботът се опитва да отвори врата. Сътрудник от компанията му пречи с всички сили, използвайки стик за хокей и каишка. Независимо от това механичното куче SpotMini успява да преодолее препятствията и да се измъкна навън.  \nОтбелязва се, че роботът е действал автономно, след като му е била подадена командата \"Тръгни\". \nКомпания Boston Dynamics е основана през 1992 г. и се занимава с граждански и ноенни разработки. Един от най-известните проекти на предприятието е роботът BigDog, изготвен по поръчка на американската армия. От лятото на 2017 г. собственик на компанията е японският конгломерат SoftBank Group. Превод: БЛИЦ \n \n \n \n", "date": "2018.02.21", "title": "Нереално: Свирепа схватка между куче-робот и човек се появи на ВИДЕО"}
{"url": "https://www.blitz.bg/layfstayl/khoroskop/mezhdu-tyakh-kavgite-sa-garantirani-zodiite-koito-ne-se-ponasyat-edni-drugi_news580904.html", "text": "\n Някои зодиакални комбинации са създадени за любов, а някои са идеални за приятелство. Но за тези двойки най-добре никога да не се срещат. В тях винаги има напрежение, а кавгата е гарантирана. \n ОВЕН \n Те не осъзнават, че някой не може да направи нищо. И когато са с Близнаци, те се чувстват като \"трън в очите\". Те не могат лесно да достигнат целта. \n ТЕЛЕЦ \n Телците лесно могат да бъдат разгневени от Козирог. \n БЛИЗНАЦИ \n За живите и комуникативни Близнаци е много трудно да намерят общ език с Рака. \n РАК \n Пълна с любов и нежност, чувствителният рак никога не може да се съгласи с темпераментния Скорпион. \n ЛЪВ \n Лъв с Лъв са невъзможна комбинация. Голямото желание за внимание ги разделя. \n ДЕВА \n Ако една Дева среща друга Дева, настъпва хаос. Девите не се издържат. \n ВЕЗНИ \n Нито една зодия не уважава другите толкова, колкото Везните. Точно обратното на Овен. Това е една от причините, поради които тези зодии не се толерират. \n СКОРПИОН \n Аквариумите плашат Скорпионите, защото са твърде фантастични. \n СТРЕЛЕЦ \n Той не понася скуката и реда, така че не може да бъде доволен от Рак или Дева. \n КОЗИРОГ \n Подвижните Везни никога не са добър избор за Козирог. \n ВОДОЛЕЙ \n Телците, които винаги амбициозно следват правилата и имат организиран живот, много лазят по нервите на Водолея. \n РИБИ \n Творческият и чувствителен характер на Рибата не издържа силния и еуфоричен Стрелец. \n", "date": "2018.02.21", "title": "Между тях кавгите са гарантирани - зодиите, които не се понасят едни други"}
{"url": "https://www.blitz.bg/lyubopitno/tazi-istoriya-shche-vi-nakara-da-se-zamislite-kogato-zapochnakh-da-vizhdam-khorata_news580912.html", "text": "„Когато често се срещаме с дадени хора, те стават част от живота ни. И като станат част от живота ни, започват да се опитват да го променят. И се сърдят, когато не правим това, което те изискват от нас. Понеже всеки си мисли, че знае как другият трябва да живее живота си, но всъщност никой не знае как трябва да живее своя собствен.\" - Паулу Коелю\n Колко истина има в тези думи... Много често ние съдим другите, пречупвайки всичко през нашата призма  – как ние си представяме дадено действие или каква е нашата представа за хубаво или правилно, пише obekti.bg, позовавайки се на  . \n Правило ли ви е впечатление, когато седнете някъде и около вас има много хора, много различни от вас хора, как обикновено се появяват въпроси като: „защо е облякла тази рокля...\" или „не трябва да пие това – то е вредно...\", \"каква коса...\", \"колко високо говори...\" и така нататък и така нататък. \n А случвало ли ви се е да седнете с приятел или приятелка и те да започнат да ви обясняват какво трябва да направите в дадена ситуация... и много често без да ги питате. Аз мисля, че на всеки му се е случвало и не е особено приятно, нали? \n Да, има неща, които са вредни, и такива, които не са по вкуса на всеки.  И тук говоря за всички области – от храната до поведението, като минем през визията и хобитата. За някои хора най-важно е съчетанието на цветовете, за други каква е прическата им, за трети тези неща може да не са важни, но те държат много на нещо друго. \n Има хора, които винаги искат всичко да е изпипано до последната подробност и такива, които се доверяват на момента и импровизират. \nИ всички тези различия са повод да сме щастливи – щастливи, че можем да видим другата, чуждата гледна точка. \n Когато се фокусираме върху нещата, които не ни харесват в хората, губим възможността да видим колко прекрасни и уникални са те всъщност. А те наистина СА! Всеки от нас има своите тъмни и светли страни, както има нощ и ден. Ние избираме на какво ще обръщаме внимание. \n Преродих се, когато се научих да виждам човека – такъв, какъвто е – без да осъждам, без да критикувам, без да се питам защо е или не е направил нещо. \n Сега виждам колко уникални са хората и колко много мога да науча от всеки един. \n Как го правя ли? Набелязвам си минимум 3 неща, които харесвам в човека.   Ако по някаква причина се опитват да ми минават не добри мисли за този човек – набелязвам 10 неща, които ми харесват.  Така минусите избледняват и имам възможност да го видя такъв, какъвто е. Без да оценявам или осъждам. \n Всичко е въпрос на фокус и желание. \n", "date": "2018.02.21", "title": "Тази история ще ви накара да се замислите: Когато започнах да виждам хората"}
{"url": "https://www.blitz.bg/stsena/sbirat-brad-pit-i-dzhenifr-anistn-eto-i-zalozite-na-bukmeykrite_news580952.html", "text": "\n Световните букмейкъри побързаха да пуснат залози за евентуално скорошно събиране на бившите съпрузи Дженифър Анистън и Брад Пит. \n  \nИ двамата са свободни след поредния си развод - Брад се очаква скоро да подпише официалните условия на раздялата си с Анджелина Джоли (разводът им се точи от 2016 г.), а Джени приключи 2-годишния си брак с актьора Джъстин Теру миналата седмица. \n  В момента коефициентите за нов романс между Брад Пит и Дженифър Анистън бяха свалени до 3.00 в повечето букмейкърски фирми.  \n  \nВъпреки това пред \"Пийпъл\" източник довери, че събирането им е \"малко вероятно\", като добави многозначително: \"Те се разделиха, защото имаха проблеми.\" \n  Въпреки всичко Брад и Джен си останаха близки приятели и постоянно поддържат връзка помежду си, особено след като актьорът скъса с Анджелина Джоли.  \n", "date": "2018.02.21", "title": "Събират Брад Пит и Дженифър Анистън - ето и залозите на букмейкърите"}
{"url": "https://www.blitz.bg/lyubopitno/dzhadzhi/apple-pokaza-na-khorata-kak-tryabva-da-se-snima-s-iphone-video_news580935.html", "text": "Производителят на айфоните разказа как трябва да се редактира видео на забавен кадър, да се регулира експозицията и да се снимат черно бели снимки. Apple пусна серия клипове, посветени на особеностите на снимането с камерата на iPhone.\n   \nВидеата са с дължина около минута и половина. Те са публикувани в официалния YouTube-канал на компанията.  \n В първия клип Apple обяснява как е правилно да се редактира видео, заснето на забавен кадър. Потребителите на iPhone трябва да изберат коя част да бъде на забавен кадър едва след заснемането на видеото.  \nВъв второто видео се разказва как да се включи специална опция, която позволява заснемането на по-ясни снимки.  \n \n В последния клип се показва как да се избере най-доброто съотношение между яркост и контраст с помощта на настройването на експозицията. Apple препоръчва да се използват вградените филтри и хората да не се страхуват да снимат черно-бели снимки.   \n \n Това не е първият път, в който Apple обяснява на собствениците на своите телефони възможностите на камерата на апаратите. Компанията започна да публикува кратки инструкции след пускането на пазара на iPhone 6 през 2014 година. Превод и редакция: БЛИЦ   \n", "date": "2018.02.21", "title": "Apple показа на хората как трябва да се снима с iPhone (ВИДЕО)"}
{"url": "https://www.blitz.bg/svyat/tragediya-avtobus-padna-v-200-metrova-propast-pone-30-sa-zaginali-video_news580958.html", "text": "\n Поне 30 души загинаха след падане на автобус в Перу, съобщават световните осведомителни агенции. Катастрофата е станала днес в планински район край южния град Арекипа.  \nВодачът на моторното превозно средство изгубил контрол над автобуса и той паднал в пропаст от 200-метрова височина. При падането са пострадали 22-ма души. Президентът на латиноамериканската държава Педро Кучински изрази съболезнованията си на близките на жертвите. \n \n", "date": "2018.02.21", "title": "Трагедия: Автобус падна в 200-метрова пропаст, поне 30 са загинали (ВИДЕО)"}
{"url": "https://www.blitz.bg/lyubopitno/evrika/evrika-ucheni-razkrikha-taynata-na-drevnorimskite-porti-km-ada_news580963.html", "text": "Международна група учени твърдят, че, вероятно, са намерили рационално обяснение на това, как древноримските свещеници хитро са успявали да преминат невредими през така наричаните \"Порти на ада\"., докато животните, принасяни в жертва, са падали мъртви, сякаш покосени с вълшебна пръчица. Подобни култови съоръжения, намиращи се по правило до храмовете, са открити в много точки в Средиземноморието.\n Според изводите на специалистите, тайнствената смърт е свързана с местните геоложки процеси, тоест тук няма никаква мистика, пише Езорейтър.  \nУчените са изследвали каменния вход в малката пещера на територията на древния турски град Памуккале. \"Портата в ада\" е била издълбана навремето в една от стените, заобикалящи правоъгълна арена. На даденото място с името Плутониум преди 2200 години е бил разположен храм и седалки за посетители. Това е геоложки активна зона с интензивни термални източници, в която през пукнатините и до днес продължава да излиза въглероден газ. Именно въглеродният диоксид, според експертите, е виновен за кончината на жертвените животни.  \nСъобщава се, че там и в момента загиват птици, които се приближават твърде близо до пукнатините в земята. \nНо защо отровният газ не е повлиявал на жреците?\n \n Специалистите измерили нивото на двуокиса в бившата арена и с учудване открили, че по време на светлата част на деня слънцето разсейва въглеводорода. Но през нощта концентрацията му се оказва доста по-голяма. Изследователите са определили, че на разсъмване нивото на въглеводородния газ се повдига на височина от около половин метър над земята. Тогава, той е достатъчен, за да може за броени минути да умъртви животно \nНо колкото по-голямо е разстоянието от пода, толкова е по-малка неговата концентрация във въздуха. По този начин, висок човек (а жреците са били доста високи) е можел с лекота да се намира там, без да се отрови, а пред очите на зрителите, които не знаели тайната на фокуса, се случвало истинско чудо. Превод и редакция: БЛИЦ \n", "date": "2018.02.21", "title": "Еврика! Учени разкриха тайната на древноримските „Порти към ада“"}
{"url": "https://www.blitz.bg/lyubopitno/sveshchenik-anatemosa-selfito-lyubitelite-mu-shche-goryat-v-ada_news580919.html", "text": "Американнският пастор Грег Мадсън определи селфито като грях. Изявлението на свещеника е било публикувано във вестника Omaha World Herald.\nСветият отец, служещ в черква в Омаха в щата Невада, разказва, че селфито е причината и следствието на греха. Според него, самоснимането и публикуването на тези снимки на всеобщ показ е проява на горделивост, егоизъм, хвалба, лицемерие и други отрицателни качества. Мадсън смята, че към селфито са зависими голям брой хора, дори и „ако не си правят по 200 снимки на ден“. \nПо думите на пастора, човек трябва да се стреми да проявява любов към ближния, а не към самия себе си, към себе си той трябва да се отнася по-смирено. „Бог доказа любовта си към нас с това, че Христос умря за нас, когато сме били грешници“, цитира божият човек послание от Библията. „Ако вие приемете дара божи, то бог ще ви излекува от селфито“, казва още в речта си постор Мадсън. \nС разпространяването на социалните мрежи, в частност Инстаграм, селфито като жанр на фотографията стана изключително популярно по целия свят. Преди няколко години учените признаха увличането по самоснимането за сериозно заболяване и признак за зависимост към интернет. \n \n", "date": "2018.02.21", "title": "Свещеник анатемоса селфито, любителите му ще горят в ада"}
{"url": "https://www.blitz.bg/svyat/13-godishno-yaponche-skri-shapkata-na-spetsialistite-ot-gugl-s-uchilishchniya-si-proekt-video_news580933.html", "text": "Невръстно японче скри шапката на специалистите от Гугъл с проекта си. 13-годишният ученик привлякъл вниманието на експертите от американската софтуерна корпорация с училищния си проект – танцуващ самолет, който нарушава почти всички съществуващи закони на аеродинамиката.\nВидео, на което е запечатан тестовия полет на машината му, се превърна в истинска сензация в мрежата.                    \nОт компанията били толкова впечатлени от изобретението на детето, че му предложили работа в компанията срещу 1 250 000 долара  годишна заплата. \n \n \n Превод: БЛИЦ \n \n", "date": "2018.02.21", "title": "13-годишно японче скри шапката на специалистите от Гугъл с училищния си проект (ВИДЕО)"}
{"url": "https://www.blitz.bg/svyat/snimki-ot-zverskata-katastrofa-na-uchenicheskiya-avtobus-pri-koyato-postradakha-nay-malko-19-detsa_news580969.html", "text": "19 деца са пострадали при верижна катастрофа в германския град Дортмунд, съобщи Билд. Инцидентът е станал, след като кола се е врязала в училищен автобус. В автобуса е имало 40 деца.\n След сблъсъка автобусът е ударил няколко автомобила и е свалил намиращ се в близост светофар. \n 18 от пострадалите деца са пътували в автобуса, а 1 е било в една от ударените коли. Няма данни за тежко пострадали. В момента инцидента се разследва. \n", "date": "2018.02.21", "title": "СНИМКИ от зверската катастрофа на ученическия автобус, при която пострадаха най-малко 19 деца"}
{"url": "https://www.blitz.bg/svyat/svett-potna-v-skrb-i-slzi-otide-si-velik-propovednik_news580973.html", "text": "На 99 години почина проповедникът, съветник на президенти на САЩ и един от най-популярните баптистки проповедници в историята Били Греъм, предават световните осведомителни агенции.\n \"ВЕЛИКИЯТ Били Греъм е мъртъв. Нямаше друг като него! Ще липсва на християните и на всички религиозни хора\", написа в Туитър президентът на САЩ Доналд Тръмп. \nВицепрезидентът Майк Пенс изрази съболезнования на семейството на Греъм, заявявайки, че \"безподобният му глас е променил живота на милиони\". \n\"Скърбим за кончината му, но знам с абсолютна сигурност, че днес той е чул тези думи: \"Добра работа, добри и верни служителю\", написа Пенс в Туитър. \n \n", "date": "2018.02.21", "title": "Светът потъна в скръб и сълзи, отиде си велик проповедник"}
{"url": "https://www.blitz.bg/layfstayl/skorost/svetovna-premiera-na-novoto-volvo-v60-snimkivideo_news580977.html", "text": "Volvo Cars представи днес V60 – най-новото средноразмерно комби с 5 врати, подчертавайки за пореден път стабилните си позиции на производител на премиум автомобили, които съчетават добрия дизайн с ежедневната практичност.\nVolvo представи новия модел в естествената му среда – на автомобилната алея пред типична семейна къща в Стокхолм, за да припомни традициите на компанията в производството на семейни комби автомобили и да наблегне на многофункционалния дизайн на новото V60, специално създаден да отговори на всички потребности в съвременния семеен живот. Малко автомобилни производители могат да се сравнят с Volvo, когато става въпрос за традиция и надеждност в производството на комби автомобили с добър дизайн, в съчетание с практичност и многофункционалност. \n„Собственикът на семейно комби от поколения наред е важен клиент за нашата компания. Новото V60 почита тази традиция, но също така я издига на следващо ниво“, заяви Хакан Самюелсън, президент и главен изпълнителен директор на Volvo Cars. \nНовото V60 споделя SPA платформата (Scalable Product Architecture), позната от новото ХС60 и серията 90 на Volvo, чиито модели са основната движеща сила за рекордните продажби на компанията през последните няколко години. V60 на основата на SPA задава нов стандарт в класа на средноразмерните премиум комби автомобили, с луксозен интериор, свързаност, модерни системи за безопасност и технологии за подпомагане на водача. \n„V60 заема централно място в нашия бранд“, заяви Робин Пейдж, старши вицепрезидент по дизайна във Volvo Cars. „V60 притежава изчистени, красиви пропорции, в съчетание с практичност и многофункционалност”. \nСъгласно стратегията на Volvo за електрификация на всеки нов модел от 2019 г., новото V60 ще се предлага с две опции за задвижване чрез Plug-in Hybrid технология – новият бензинов двигател T6 Twin Engine AWD с 340 к.с. комбинирана мощност и T8 Twin Engine AWD с 390 к.с. комбинирана мощност. Клиентите, които предпочитат стандартен бензинов двигател, могат да избират между агрегатите Т5 и Т6, а тези, които искат дизел – между D3 и D4. \nНовото V60 засилва лидерските позиции на Volvo Cars в сферата на автомобилната безопасност, с богат набор от стандартни системи, включително авангардни функции в помощ на водача, познати от ХС60 и серията 90, които го превръщат в един от най-сигурните автомобили на пътя. Системата за безопасност City Safety с автоматично прилагане на спирачките е единствената на автомобилния пазар, която засича пешеходци, велосипедисти и големи животни и активира автоматично спиране, за да избегне сблъсъка или да го смекчи, ако е неизбежен. \nСистемата Pilot Assist, която подпомага завиването, ускорението и спирането при скорост до 130 км/ч и по пътища с добра маркировка, сега е допълнително усъвършенствана с функция, подобряваща поведението в завоите. Новото V60 включва и други функции за подпомагане на водача, като система против напускане на пътното платно Run-off Road Mitigation и система за предпазване от сблъсък с автомобил в насрещното движение - Oncoming Lane Mitigation. \nОпционалната система за предупреждение на водача с автоматично прилагане на спирачките Cross Traffic Alert допълнително повишава сигурността на хората както в автомобила, така и извън него. \nИнфотейнмънт системата на Volvo Cars – Sensus, е напълно съвместима с Apple CarPlay, Android Auto и 4G, осигурявайки свързаност на водача през цялото време. Контролът се осъществява посредством интуитивен дисплей с тъч скрийн, който съчетава функциите на автомобила, навигацията, услугите за свързаност и приложенията за забавление. \n  \n  \n  \n", "date": "2018.02.21", "title": "Световна премиера на новото Volvo V60 (СНИМКИ/ВИДЕО)"}
{"url": "https://www.blitz.bg/obshtestvo/stolitsa/baya-sofiyantsi-si-mislekha-che-sa-premetnali-sistemata-da-ama-bezplaten-obyad-ili-parking-nyama-snimkivideo_news580814.html", "text": "\n Затягат контрола при ползването на буферните паркинги към метрото в София. Нова електронна система ще следи дали хората, спрели колите си в подземните съоръжения, действително се възползват от услугата „паркирай и пътувай” или продължават да заобикалят правилата в опит да пестят пари. \n \n Оставяте си колата и продължавате пътуването си с метрото. Това е основната идея на така наречените буферни паркинги, намиращи се до три метростанции, построени с цел да облекчат автомобилния трафик в столицата. Правилата са прости – пътувате с подземната железница, възползвате се от частично или изцяло безплатно паркиране. \n \n От началото на февруари новите стопани на буферните паркинги „Център за градска мобилност” затягат контрола чрез нова електронна система, която практически не позволява заобикаляне на правилата. Въведена е първо до станция „Джеймс Баучер”, а през следващите седмици това ще се случи и при останалите две подземни съоръжения. \n Откакто по-строгият контрол е в сила от началото на февруари, се появиха и недоволни граждани, смятащи, че им се начисляват нерегламентирани тарифи. \nОт Центъра за градска мобилност категорично отричат. И припомнят, че ако желанието ви е само да ползвате услуга паркинг без метро, можете, но срещу съвсем регламентирания месечен абонамент на стойност 120 лв.  \n \nИзточник: Канал 3\n", "date": "2018.02.21", "title": "Бая софиянци си мислеха, че са преметнали системата! Да, ама безплатен обяд или паркинг няма (СНИМКИ/ВИДЕО)"}
{"url": "https://www.blitz.bg/svyat/voenni-svalyat-na-grb-trupove-ot-samoletnata-katastrofa-v-iran-video_news580970.html", "text": "\n Спасители започнаха да свалят на гръб седем трупа, намерени сред останките от самолета, който се разби в неделя в планински район в Югозападен Иран, предадoха световните осведомителни агенции. \nСлед продължило повече от два дни издирване в планините Загрос спасителите откриха на надморска височина около 4000 метра останките на разбилия се самолет, който пътувал с 59 пътници и шест души екипаж от Техеран за град Ясудж. Не е намерен нито един оцелял. \nКатастрофата, причините за която още не са установени, станала по време на снежна буря. \n \n \n \n\"Има снежна буря с леден вятър по височините и видимостта е много ниска\", каза пред държавната телевизия заместник-командващият иранските сухопътни войски генерал Нозар Немати. \nИзползването на хеликоптери се оказа невъзможно и решихме военните и спасителите да свалят на гръб телата, които могат, добави той.\n", "date": "2018.02.21", "title": "Военни свалят на гръб трупове от самолетната катастрофа в Иран (ВИДЕО)"}
{"url": "https://www.blitz.bg/ikonomika/shche-sksame-li-dzhoba-zaradi-poskpvane-na-khranite-okolo-velikden-grafika_news580805.html", "text": "\n „Абсолютно не очаквам цените да се повишат спекулативно около Великден“. Това заяви в сутрешния блок на БНТ Владимир Иванов, председател на Държавната комисия по стоковите борси и тържищата.  \n„Има колебания в цените на едро на зеленчуците - съвсем нормално е, в момента е такъв сезонът“, допълни той. \n„Плодовете в момента са „нагоре“, тъй като излизат от сезон, влизат зеленчуците, те ще влязат „в сезон“ – още не са - и сме свидетели на ценови сезонни колебания, които са нормални за сезона“, обясни Иванов. \nПо отношение на основните хранителни продукти сме свидетели на абсолютно балансиран пазар, високо конкурентен, с превес на предлагането. \n„При захарта, олиото, ориза и варивата цените са стабилни и това е тенденция за последните 7 години, не от вчера или онзи ден“, коментира Иванов \n \n", "date": "2018.02.21", "title": "Ще скъсаме ли джоба заради поскъпване на храните около Великден? (ГРАФИКА)"}
{"url": "https://www.blitz.bg/svyat/kiev-gotvi-provokatsii-za-provalyaneto-na-svetovniya-shampionat-po-futbol-v-rusiya_news580980.html", "text": "Властите в Киев подготвят провокация в Донбас с цел да провалят световното първенство по футбол в Русия през юни. Това разказал за интернет-изданието Украйна.ру известният руски политолог Олег Матвейчев.\nТой съобщил, че за целта украинската армия на тесен участък от фронта ще съсредоточи ударна група, която след внезапно настъпление ще завземе 5-6 селища от ДНР и ЛНР. \n  \nВ отговор опълченците ще започнат контранастъпление и украинците рязко ще отстъпят на предварително подготвени позиции, като опълченците не само ще освободят окупираните селища, но и ще се увлекат и ще навлязат зад разделителната линия на съприкосновение. \n  \nСпоред Матвейчев, в резултат тази украинска провокация ще бъде представена пред света като „агресия на Русия” и след последвалото медийно нагнетяване и фалшифициране на ситуацията ще бъде провалено световното футболното първенство. \n  \nВ Украйна естествено ще бъде въведено „извънредно положение”, при което страната в определена степен ще премине в армията и военизираните структури – ограничения в медиите и социалните мрежи, свободата на словото и събирания на хора, комендантски час. Така цялата власт ще се окаже в ръцете на президента Петро Порошенко, който ще получи извънредни пълномощия. Под въпрос ще се окажат президентските избори в началото на 2019 г., прогнозира Матвейчев. \n  Превод и редакция: БЛИЦ \n \n", "date": "2018.02.21", "title": "Киев готви провокации за провалянето на световния шампионат по футбол в Русия"}
{"url": "https://www.blitz.bg/svyat/rusiya-shche-se-razpadne-do-50-godini-predreche-eks-vnshen-ministr-na-ukrayna_news580981.html", "text": "\n На Русия и остава живот около 50 години. Това пророчество огласи бившия външен министър на Украйна Владимир Огризко, цитиран от украински и руски медии. \nПолитикът заяви, че СССР се е разпаднал \"именно заради това, че е затънал в надпреварата във въоръжаването и така е демонстрирал пълната си несъстоятелност\".  \n\"И така приключи всичко. Затова аз не давам повече от 50 години съществуване на тази страна\", заяви Огризко. Превод: БЛИЦ \n", "date": "2018.02.21", "title": "Русия ще се разпадне до 50 години, предрече екс външен министър на Украйна"}
{"url": "https://www.blitz.bg/svyat/eto-taka-bie-chernogorskata-politsiya-video_news580948.html", "text": "Скандал и уволнения в Черна гора! Кадри на полицейско насилие над цивилни предизвикаха гняв в балканската страна и доведоха до отстраняването на полицейски началник, съобщи порталът ИН4С.\n На 17 февруари около 03:30 след полунощ в столицата Подгорица няколко полицейски служители брутално пребиха трима мъже без причина. Острата реакция в социалните мрежи и медии накара полицейският началник Слободан Стоянович да уволни командира на специалното полицейско звено Милан Радусинович. \n Острата публична реакция на насилието доведе до разследване. В Подгорица има и призиви за по-тежки наказания на униформените. Това не е първият път, в който специалните части на полиция (SAJ) са обвинени в бруталност и неправомерно упражняване на сила. \n През месец октомври 2015 година антитерористичното звено към службите беше във фокуса на обективите след злоупотреба с власт срещу протестиращи. Вижте кадрите, които доведоха до уволнение по високите етажи на полицията в Подгорица: \n\n \n   \n   \n", "date": "2018.02.21", "title": "Ето така бие черногорската полиция (ВИДЕО)"}
{"url": "https://www.blitz.bg/obshtestvo/dezhurniyat-sinoptik-khristo-khristov-razkri-kakvi-iznenadi-ni-gotvi-vremeto-za-chetvrtk_news580979.html", "text": "През следващото денонощие времето ще се задържи почти без промяна. Ще бъде облачно на много места с превалявания от дъжд, а в Северна България и планинските райони от дъжд и сняг. Почти без валеж, в следобедните часове и с разкъсвания на облачността, ще бъде времето над Югозападна България.\nЩе продължи да духа слаб, в Дунавската равнина и Източна България умерен североизточен вятър. Минимални температури между 0° и 5°, максимални между 1° и 6°, в югозападните райони до 10-11°. Такава е прогнозата за времето на Националния институт по метеорология и хидрология (НИМХ), съобщи дежурният синоптик Христо Христов, цитиран от \"Фокус\".  \nАтмосферното налягане ще бъде по-ниско от средното за месеца и през деня ще се задържи почти без промяна. Над Черноморието ще бъде облачно с превалявания от дъжд. Ще духа умерен североизточен вятър. Максималните температури ще бъдат 6°-7°. \nТемпературата на морската вода е 7°. Вълнението на морето ще бъде 3 бала. \nВ планините ще бъде облачно, на много места със превалявания от сняг. Разкъсвания на облачността ще има над масивите от Югозападна България. Ще духа умерен югоизточен вятър, по най-високите върхове на Рила и Пирин юг-югозападен, но през деня постепенно ще отслабне. Максималната температура на височина 1200 метра ще е около 1°, на 2000 метра минус 2 – минус 3°. \nВ петък и събота ще преобладава облачно време, почти без валежи. Вятърът ще бъде от изток-югоизток, слаб. Температурите ще останат без съществена промяна – минималните между минус 1° и 4°, максималните – предимно между 2° и 7°. \nПрез нощта срещу неделя отново ще започнат валежи, а в неделя и ще се усилят. Вятърът ще се ориентира от североизток, ще се усили до умерен и с него ще нахлува студен въздух. Дъждът в повечето райони ще премине в сняг, повече като количество ще са валежите в Западна България.  \n \n", "date": "2018.02.21", "title": "Дежурният синоптик Христо Христов разкри какви изненади ни готви времето за четвъртък"}
{"url": "https://www.blitz.bg/obshtestvo/blgarin-uchastval-vv-frenskiya-legion-razkri-potresavashchi-podrobnosti-za-prestoya-si-i-usloviyata-tam_news580984.html", "text": "Както стана ясно, 35-годишният Иван Пачелиев, който стреля по полицаи и се барикадира в къщата си в дома си в тополовградското село Орешник, е служил във Френския чуждестранен легион.\nКакви са подготовката и животът на легионерите, сред които има и много българи? Легионът е създаден от крал Луи-Филип през 1831 г., за да защитава интересите на Франция по света. Бързо придобива славата на една от най-тайнствените военни формации. През 90-те години в него има сериозен наплив от българи. През 2013 г. за кратко до нея се докосва и Мартин Гергов, съобщава bTV. \n„Все едно влизаш в крепост. Първо ми проведоха физически изпит, който беше да направя 30 набирания на един дървен прът. Униформата, която ми дадоха, беше наистина гавра, може би това е целта – да те сринат психически и после да тръгнат да те градят по свой образ и подобие, за да могат да те контролират”, разказва той.\n \nСпоред неофициално обявените условия, за да станеш легионер, трябва да си между 17 и 39 години и да си физически и психически здрав. В първите месеци нямаш право на телефон и интернет. \n \n„Ти си подложен на супер голям стрес, нямаш достъп до външния свят, изолиран си. Това, с което е известен легионът, е, че те пращат на най-тежките мисии”, допълва Мартин. \nОсновен мотив за влизането в легиона е заплащането, което в началото е около 1200 евро месечно, както и възможността да получаване на нова самоличност. \n„Някои влизат, защото не могат да си намерят работа. Има престъпници, които се укриват и си намират подслон и за тях легионът е номер едно, той е майка, баща и всичко, защото им осигурява храна и сигурност. За мен това е една сбирщина от мутри”, смята Мартин Гергов. \nТой сам решава да напусне легиона, несъгласен с условията. \n„Нарекоха ме дезертьор. Бяха нервни. Дадоха ми поспорта и напуснах щастливо едно място, което изглежда като приказка, но всъщност беше реалност”, казва още Мартин. \n", "date": "2018.02.21", "title": "Българин, участвал във Френския легион, разкри потресаващи подробности за престоя си и условията там"}
{"url": "https://www.blitz.bg/lyubopitno/evrika/izumitelno-otkrikha-misteriozni-izvnzemni-chashi-snimkivideo_news580803.html", "text": "\n По време на презентация през 2010 година Клаус Дона, който е специалист по артефакти от предходни цивилизации, представил комплект от 12 чаши, изработени от нефрит и открити в Еквадор. \nВсички чаши били с различен размер. Комплектът съдържал и кана, която била силно магнитна, но само отвътре. \nТози странен комплект сложил началото на много конспиративни теории, в повечето от които се твърди, че са донесени на Земята и използвани от извънземни цивилизации. Причината е, че всички чаши показвали изравняване с някои  звездни съзвездия .\n \nКогато били изследвани под ултравиолетова светлина, върху тях били открити надписи на  санскрит , а преводът отново показвал връзка със съзвездия. Заедно с чашите била открита и чиния с много странни фигури, за чиято функция засега има само предположения. \nНякои  конспиративни теории  твърдят, че комплектът изразява 13-те стъпки на пирамидата и изкачването на йерархията в тайното общество на илюминатите.\n \nПри по-нататъшни изследвания на чашите се установило, че те имат високо ниво на изкуствена гравитация и силни  магнитни полета . Няма отговор на въпроса - дали това е вградено в самите чаши или е следствие от течността, с която някога са били пълни. \nДруги конспиратори пък са на мнение, че чашите всъщност са  космически предавател  към извънземна цивилизация. \nЗапознати с нефритените чаши учени смятат, че някога планетата ни е била  сборен пункт  за срещи между извънземни разумни цивилизации. Но до днес все още няма отговор, с каква цел са изработени тези странни чаши и за какво са били използвани. \n", "date": "2018.02.21", "title": "Изумително! Откриха мистериозни \"извънземни\" чаши (СНИМКИ/ВИДЕО)"}
{"url": "https://www.blitz.bg/analizi-i-komentari/khamid-khamid-za-vetoto-na-radev-na-popravkata-za-ktb-motivite-mu-pokazvat-nerazbirane_news580993.html", "text": "\n Президентът Румен Радев наложи вето върху част от приетите промени в Закона за банковата несъстоятелност, насочени срещу вторичния грабеж на  КТБ. Поправките, предложени от депутатите от ДПС Делян Пеевски, Йордан Цонев и Хамид Хамид, целят да дадат правен способ в ръцете на синдиците, с който да върнат в масата на несъстоятелността заграбените активи на банката, отбелязва \"Телеграф\". \nРедакциите бяха приети на второ четене от парламента в началото на този месец. Тогава те получиха подкрепата на депутатите от ГЕРБ, ДПС и „Обединени патриоти“, против тях бяха от „Воля“, а БСП се разцепи в гласуването си, като част от социалистите бяха против, а други се въздържаха. Нужда \nВ мотивите към вчерашното си решение да върне за ново разглеждане текстовете, касаещи КТБ, президентът посочва, че „обществото има нужда да знае конкретните измерения на последиците от приетия закон“. Според него при разглеждането трябва открито да се дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, както и каква ще е стойността, с която ще се увеличи масата на несъстоятелност на КТБ след прилагането на промените. Радев изказва притеснението си и относно действието на закона за минал период, като според него по този начин се засягат придобити вече права и задължения. Несъгласие \nНесъгласието си с мотивите му обаче изказаха вносителите от ДПС Хамид Хамид и Йордан Цонев. В парламента  Хамид отбеляза, че Радев има право да налага вето, но според него в случая имало неразбиране на върнатите параграфи. По думите му президентът не е наясно с член в Закона за нормативните актове, който ясно давал указание кога един закон може да важи със задна дата, като забрана имало само ако води до увеличаване на санкции. Той бе категоричен и че е абсолютно невярно, че законът ще погасява задължения и ще заличава права. „Ние само даваме правен способ на синдиците да запазят активите, докато се произнесе съдът. В момента висят над 800 дела пред съда и само той може да каже дали дадена сделка е нищожна и недействителна“, заяви той. Потърсен за коментар, Делян Пеевски е посочил пред „Телеграф“, че ще коментира ветото, след като се запознае обстойно с мотивите на президента. Съмнения \nОт ГЕРБ също поискаха време, за да се запознаят детайлно с мотивите за ветото, преди да излязат с официална позиция от името на парламентарната група. От редиците на управляващата партия обаче изразиха съмнения относно целите на ветото, като заподозряха свързаност между него и връзките на бившия член на екипа на Радев Елена Йончева с банкера беглец Цветан Василев. В свой коментар в парламента депутатът Делян Добрев припомни, че тя не е отговорила дали е участвала в съдружие с офшорка, която е работила с друга фирма, източила 42 млн. лева от КТБ. Той дори цитира интервю на евродепутата Николай Бареков, според което Йончева си е договаряла лично „космическите хонорари\" с Василев в ТВ 7. \n \n", "date": "2018.02.21", "title": "Хамид Хамид за ветото на Радев на поправката за КТБ: Мотивите му показват неразбиране"}
{"url": "https://www.blitz.bg/obshtestvo/regioni/maykata-na-nedokhranenite-bliznacheta-se-barikadira-v-doma-si_news580955.html", "text": "Майката на тригодишните близнаци, постъпили по спешност в болница със синини и наранявания, се е барикадирала в дома си в Пловдив. 38-годишната Иванка Стефанова се е заключила в апартамента си и отказва контакт със социалните работници, съобщава bgonair.bg.\nВчера жената беше арестувана, след като пияна закарала децата в болницата и обяснила - били с наранявания, заради паднала върху тях гипсова картина.  \nДецата все още са в в тежко състояние. Момчето е в кома - със спукан череп и хематом. Момичето е със синини по тялото. То не може да ходи и да говори.  \nПоследният преглед при личния лекар е бил преди година. Още от началото те са били диагностицирани с лека форма на церебрална парализа.  \nЗасега от полицията не могат да потвърдят, че над децата е било упражнявано домашно насилие. Докато приключат проверките близнаците ще бъдат настанени в приемно семейство или в център от семеен тип с медицинска грижа.  \nПрокуратурата се е самосезирала и започва проверки по случая. \n \n", "date": "2018.02.21", "title": "Майката на недохранените близначета се барикадира в дома си"}
{"url": "https://www.blitz.bg/kriminalni/prestplenie/v-aresta-alergiya-i-ekzema-mchat-yoan-matev-obvinen-za-ubiystvoto-na-georgi-v-borisovata-gradina_news580799.html", "text": "Алергия и екзема мъчат обвинения за убийството на Георги Игнатов в Борисовата градина Йоан Матев, стана ясно вчера след разпоредителното заседание на Софийския градски съд до делото. На него подсъдимият настоя да бъде преместен час по-скоро в Централния му затвор.\nЗащитниците му поясниха пред журналисти, че имал здравословни проблеми, които не могат да се лекуват в ареста, а към Централния затвор има болница, където Матев може да бъде обгрижен,  \n\"Има алергия или екзема. Не знам точно\", казва един от тримата му адвокати Виктор Попов пред в. \"Телеграф\".  \nОсвен, че ще може да се излежава в болничната стая в ареста към тюрмата подсъдимият ще може да се ползва и от куп други привилегии. Докато трае процесът срещу него, Матев ще може да излиза на открито на разходка, да ползва фитнеса, да получава по-големи хранителни пратки - все благини, които в следствения арест са немислими.  \nВчера магистратите решиха Йоан да бъде преместен в зандана, тъй като по правило всички арестанти, чийто обвинителен акт е внесен в съда, се местят там.  \nНа вчерашното разпоредително заседание съдът конституира като частни обвинителни граждански ищци родителите на убития Георги - Албена и Валентин Игнатови. Магистратите допуснаха за съвместното разглеждане и гражданския иск на родителите от общо 400 000 лева за причинени \"изключително много силни болка и страдания\" от Матев.  \nПочернените майка и баща на Георги не се явиха в съдебна зала вчера. За пореден път Матев и защитата му опитаха да протакат делото. Те насояха папките да се върнат на прокуратурата, защото били допуснати съществени грешки. Оплакаха сем че на Йоан не му били предявени веществените доказателства по делото и така му било нарушено правото на защита. \n \n", "date": "2018.02.21", "title": "В ареста: Алергия и екзема мъчат Йоан Матев, обвинен за убийството на Георги в Борисовата градина"}
{"url": "https://www.blitz.bg/obshtestvo/pomnite-li-petr-i-desislava-ot-panagyurishche-chieto-dete-be-pregazeno-ot-biznesmen-na-ptya-dnes-pochernenite-roditeli-siyayat-ot-shchastie-zashchoto_news580996.html", "text": "\n Семейство Гевечанови, което изгуби едното си дете при пътен инцидент в Панагюрище, има нова рожба. Съпругата на Петър Гевечанов - Десислава е родила здраво момченце, съобщава  . \nТо тежи 2 килограма и 800 грама и е високо 49 сантиметра. Бебето ще носи името Божидар. \nРадостната новина в семейството идва три години, след като 6-годишният им син Петьо загина при пътен инцидент. Детето беше пометено от джипа на 44-годишния тогава бизнесмен Цветан Пъков. \nЕкспертиза установи, че Пъков, който се оказа рецидивист на пътя, е карал джипа си \"Ауди Q7\" със 78 км/ч. Самият той иска да излезе на свобода предсрочно и в четвъртък ще застане пред 32-ри състав на Софийския градски съд, който ще разгледа искането му. \nДетето беше ударено от джипа на 14 април 2015 година, докато кара колело. Цветан Пъков бе признат за виновен за това, че предприемайки маневра за изпреварване на движещия се пред него автомобил, увеличил скоростта, движейки се с 78 км/час. По същото време 6-годишният Петьо започнал да пресича с велосипеда си пътното платно. Когато стигнал до средата, последвал удар между него и автомобила, при което детето попаднало под бронята на автомобила, който го влачил още 40 м, докато не изпаднало на пътното платно.\n", "date": "2018.02.21", "title": "Помните ли Петър и Десислава от Панагюрище, чието дете бе прегазено от бизнесмен на пътя? Днес почернените родители сияят от щастие, защото..."}
{"url": "https://www.blitz.bg/obshtestvo/stolitsa/grandiozni-promeni-v-srtseto-na-sofiya-gotvi-stolichna-obshchina-shche-struvat-pone-40-miliona-leva-karta_news580991.html", "text": "\n Столичната община започва нов проект за обновяване на центъра на столицата. Той се казва „Златна София” и амбицията е да се преобрази пространството около катедралния храм \"Александър Невски\", съобщава bTV. \nПространството пред паметника ще се свърже с „Раковски”. Зоната ще бъде изцяло пешеходна и пред катедралата ще има големи светещи мачти. Ще се преобразят и пространствата между катедралата и Народното събрание, както и градинката пред Софийския университет. \nПроектът ще струва 20 млн. лв. и ще бъде изпълнен с пари от еврофондовете.\n \nЗоната е наречена „Златна София” не само заради златните кубета на „Александър Невски” и жълтите павета, а защото там са събрани най-значимите символи на столицата, като църквата „Св. София”, Светият Синод, Народното събрание, паметниците на Незнайния войн и на Васил Левски. \nПромени ще има и на други места в центъра на София. \nС 21 млн. лв. ще бъде ремонтирана и обновена централната улица „Граф Игнатиев”, заедно с градинката на църквата „Св. Седмочисленици”, както и книжния пазар на площад „Славейков”. \nЦелта е да има по-естетичен вид и според търговците промяната е наложителна. Трамвайните релси също ще бъдат подменени, заедно с настилките. \nРемонтът ще започне обаче със смяна на ВиК инсталацията, а това означава разкопани улици и промяна на движението, както и търпение от страна на работещите и живеещите в центъра на София.\n", "date": "2018.02.21", "title": "Грандиозни промени в сърцето на София готви Столична община, ще струват поне 40 милиона лева! (КАРТА)"}
{"url": "https://www.blitz.bg/razvlechenie/shche-iztriete-li-facebook-akaunta-si-sled-kato-prochetete-tova-video_news580854.html", "text": "Социалните мрежи промениха живота ни. Днес живеем предимно онлайн. Но скорошно проучване установи, че хората, които не ползват Facebook, живеят по-щастливо от останалите, пише Дарик.\n Несъзнателно пристрастяване \nНапълно възможно е да се пристрастим към Facebook, сочат някои изследвания. За разлика от пушенето и други опасни навици, пристрастяването към мрежата се забелязва много по-трудно. Средно жените прекарват по 81 минути на ден във Facebook, докато мъжете – 64 минути. \nFacebook е като кредитна карта, с която харчиш повече в момент, в който не можеш да си го позволиш. Ниско самочувствие \nСпоред едно изследване потребителите на социалната мрежа стават изключително критични към своя външен вид, когато гледат снимките на свои приятели. Те искат да имат същото тяло, дори решават да отслабнат. Младите потребители  са най-податливи и могат да развият дори хранителни разстройства вследствие на натиска, който социалните мрежи им показват. Те дори биха могли да развият агресивно поведение и да имат проблеми със съня. Преди изпит \nАко сте студенти, то със сигурност знаете колко трудно е да се накани човек да учи за следващия изпит. \nДеактивирането на акаунта по време на сесия ще улесни живота ви и без съмнение ще доведе до по-добри резултати. Лично пространство \nЗапазването на лично пространство в мрежата е сериозен проблем за всеки интернет потребител. Фактът, че Facebook постоянно променя условията за защита на личните данни, е достатъчен, за да ви накара да се махнете от социалната мрежа. \nДа, може да изтриете снимките и статусите си. В интернет обаче нищо не може да „умре“ наистина. \nБез Facebook вашите снимки, мисли, работа и идеи остават ваша собственост. \n", "date": "2018.02.21", "title": "Ще изтриете ли Facebook акаунта си, след като прочетете това? (ВИДЕО)"}
{"url": "https://www.blitz.bg/obshtestvo/okonchatelno-valeri-zhablyanov-veche-ne-e-zam-predsedatel-na-ns-snimki_news580844.html", "text": "В парламента 181 депутати общо гласуваха оставката на Валери Жаблянов. От тях 110 бяха \"за\" ,\"против\" 71 , \"въздържали се\" няма. Предложението за оставката на заместник-председателя на парламента Валери Жаблянов бе прието.\nЕто как гласуваха отделните партии:  \nГЕРБ - 84 гласа \"за\" \nБСП - 71 гласа \"против\"  \nОбединени Патриоти - 16 гласа \"за\"  \nДПС - 0 гласа  \nВоля - 9 гласа \"за\" \nНезависими - 1 глас \"за\" \n \n", "date": "2018.02.21", "title": "Окончателно: Валери Жаблянов вече не е зам.-председател на НС (СНИМКИ)"}
{"url": "https://www.blitz.bg/kriminalni/nechuvani-izvrashcheniya-blgarski-robini-zadovolyavat-seksualno-bolni-chuzhdentsi_news580798.html", "text": "\n Наши робини задоволяват сексуално чужденци с увреждания в Италия и Швейцария, разказват роднини на препатили българки, пише \"Телеграф\". \nЖените се срамуват да разкажат историите си, защото повечето от тях са се съгласявали да изпълняват условията на работодателите си заради нужда от пари. За допълнителните задължения на работещите като болногледачки потвърди и шефът на Агенцията за българите в чужбина Петър Харалампиев. Той разказа за сигнал от 56-годишна шуменка. \nНашенката работела като болногледачка в Италия и е била принудена да облекчава италианци с увреждания, които не могат да мастурбират сами. В началото се съгласила да задоволява младежи, но когато се наложило да го прави със старец - не издържала. Същата практика съществува и в Швейцария, потвърждава Харалампиев. \nСредно заплатата на болногледачка варира между 900 и 1300 евро, с допълнителните услуги обаче се изкарвали по 200 - 300 евро отгоре. \nСигналите за нередности не спират до тук. Известен е и случай с жена, която е била принудена да стои денонощно до мъж, болен от малария. Когато заминавала, жената от пловдивското село Дедово дори не е имала договор за командироване от българската фирма, която я изпраща, а само за работа на 4 часа. Там обаче реалността се оказала различна. Когато разбрала за опасната болест, поискала да си тръгне и договорът й бил прекратен, но заплатата й останала неизплатена. \nПреди хората да заминат, да се запознаят с правата си, съветват от КНСБ. По проект с Германия, експертите дават безплатни консултации, свързани с работата там, на тел. 02/4010442.\n", "date": "2018.02.21", "title": "Нечувани извращения! Български робини задоволяват сексуално болни чужденци"}
{"url": "https://www.blitz.bg/obshtestvo/rumen-radev-nalozhi-veto-na-promenite-v-zakona-za-bankovata-nesstoyatelnost_news580856.html", "text": "Президентър Румен Радев връща за ново обсъждане § 5, § 6 и § 7 от Преходните и заключителните разпоредби на Закона за изменение и допълнение на Закона за банковата несъстоятелност, приет на 9 февруари 2018 г. Това съобщиха от прессекретариата на държавния глава. Президентът подкрепя усилията на Народното събрание за по-голяма ефективност при защитата на публичния интерес в производството по банкова несъстоятелност, но тя следва да бъде постигната с конституционносъобразни средства, предава Фокус.\nВ тази връзка държавният глава има възражения по някои от Преходните и заключителните разпоредби на приетия закон. С тях се преуреждат с обратно действие в нарушение на правовата държава настъпили правни последици, придобити права и погасени задължения. \nВ мотивите си държавният глава подчертава, че обществото има нужда да знае конкретните измерения на последиците от приетия закон. Когато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения. Ето мотивите на президента Румен Радев за връщане за ново обсъждане в Народното събрание на разпоредби от Закона за изменение и допълнение на Закона за банковата несъстоятелност, приет от 44-то Народно събрание на 9 февруари 2018 година: \n\"Уважаеми народни представители, Споделям обявената цел на промените, направени със Закона за изменение и допълнение на Закона за банковата несъстоятелност – да се подобри нормативната уредба в производствата по несъстоятелност на банки и да се улеснят фактическите и правни възможности на синдиците за попълване на масата на несъстоятелността. Подкрепям усилията на Народното събрание за по-голяма ефективност при защитата на публичния интерес в производството по банкова несъстоятелност, но тя следва да бъде постигната с конституционносъобразни средства. В тази връзка имам възражения по някои от Преходните и заключителните разпоредби на приетия закон. \nБез съмнение, конституционното правомощие на Народното събрание да приема закони, включва и правото му да преуреди вече настъпили правни последици от юридически факти, възникнали преди приемането на съответния закон. \nТази дейност на Народното събрание обаче следва да бъде упражнявана в рамките, очертани от конституционния принцип за правовата държава. \nКато концепция този принцип изисква последователно законодателно регулиране на обществените отношения, поддаващи се на трайна уредба (Решение № 3 от 2008 г. по к. д. № 3 от 2008 г.). Свързани с правовата държава са и принципите за правната сигурност, предвидимост и стабилност, принципът за забрана на обратното действие на правните норми, както и принципът за закрила на законно придобити права (Решение № 4 от 11.03.2014 г. по к. д. № 12/2013 г.; Решение № 10 от 29.09.2016 г. по к. д. № 3/2016 г.; Решение № 12 от 11.11.2010 г. по к. д. № 15/2010 г.; Решение № 7 от 29.09.2009 г. по к. д. № 11/2009 г.; Решение № 7 от 19.06.2012 г. по к. д. № 2/2012 г.). \nВсеки закон включва правила за поведение, които за да могат да бъдат спазвани от адресатите, следва да действат занапред - т.е. само за факти и обстоятелства, които възникват след влизането на закона в сила. Преобладаващата част от Преходните и заключителните разпоредби на Закона за изменение и допълнение на Закона за банковата несъстоятелност (ЗИД ЗБН) обаче имат същинско обратно действие. \nТе се прилагат спрямо факти, които са настъпили преди влизането на ЗИД ЗБН в сила и по отношение на които са се породили правни последици, като ги преурежда така, че да настъпят нови правни последици. С § 5, ал. 1 се обявяват за нищожни заличаванията на учредени от длъжници или трети лица обезпечения в полза на Корпоративна търговска банка (КТБ), извършени от квесторите, временните и постоянните синдици на тази банка. Това обхваща периода от поставянето на банката под специален надзор (20.06.2014 г.) до започването на осребряване на имуществото. Така на нищожността, като най-тежка юридическа санкция за действителността на заличаванията, се придава обратно действие. \nСъгласно § 5, ал. 3 пак за минал период от време се обезсилват сроковете, изтекли по отношение на всички учредени в полза на КТБ обезпечения. По силата на § 6 се въвежда относителна недействителност на сделки, имащи за предмет прехвърляне на дялове или акции, извършени от длъжници на КТБ след поставянето на банката под специален надзор. \nТъй като КТБ е поставена под такъв надзор на 20.06.2014 г., това правило също е с обратно действие. \nС § 7 цитираните разпоредби се прилагат също с обратна сила и за откритите до влизането на този закон в сила производства по несъстоятелност. По този начин нищожността и относителната недействителност се прилагат спрямо заличавания, както и спрямо прехвърляния на дялове и на акции, които са съобразени с действащото към момента на извършването им законодателство. Така с приетия закон се засягат придобити вече права или погасени задължения. \nБезспорно законодателят преценява как да уреди и преуреди обществените отношения, но в случая са нарушени границите, очертани от принципа за правната сигурност, изискващ стабилност на правните действия/сделки и предвидимост на правните последици от различните юридически факти. Да се предвижда недействителност, а още повече нищожност, когато при извършването на действията/сключването на сделките на правните субекти не са били известни предпоставките за обявяването им за нищожни или за недействителни, не е в съответствие с принципа за правовата държава. \nУбеден съм, че обществото има нужда да знае конкретните измерения на последиците от приетия закон. \nКогато решава да приложи такава крайна мярка, Народното събрание би следвало открито да дебатира колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона. Само по този начин защитата на обществения интерес, изтъквана като основна цел на ЗИД ЗБН, ще придобие конкретни измерения. \nНеобходимо е да се има предвид, че закрилата срещу обратното действие на правните норми е също така елемент на фундаменталния принцип, изведен от Съда на Европейския съюз - принципа за правна сигурност (дело 122/78, Töpfer v. the Commission (1978) ECR 1019; виж и дело 74/74, CNTA v. the Commission (1975) ECR 533). Той е елемент на правото на Европейския съюз и България като държава членка е длъжна да го съблюдава при приемането на вътрешното си законодателство. \nУважаеми народни представители, Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 5, § 6 и § 7 от Преходните и заключителните разпоредби на Закона за изменение и допълнение на Закона за банковата несъстоятелност, приет на 9 февруари 2018 г\".\n", "date": "2018.02.21", "title": "Румен Радев наложи вето на промените в Закона за банковата несъстоятелност"}
{"url": "https://www.blitz.bg/intsidenti/katastrofi/taya-madama-s-cherveno-yakentse-barabar-s-tima-mzhagi-spretnakha-strashen-ekshn-v-plovdiv-snimki_news580862.html", "text": "\n Никой не обича дъжда в Пловдив! Той е неприятен не само за пешеходците с чадъри, но и за шофьорите, които по традиция влизат в капана му... Вероятно точно дъждът (и не само!) стана причина нервите на четирима пловдивчани да не издържат и да спретнат такъв скандал на пътя, че да запушат движението на цял булевард. \nНай-вероятно е имало засичане от страна на единия шофьор. Също така е вероятно реакцията му да е била неадекватна. Нямаме информация за конкретната случка. Но това, което я последва, шашна всички преминаващи през светофара на \"Пещерско шосе\" и бул. \"Васил Априлов\". \nИ четиримата участници в скандала, сред които и момиче, се разправяха с такава страст, че забравиха да дръпнат колите си, останалите автомобили бяха принудени да ги заобикалят, и в края на краищата движението в посока ул. \"Гладстон\" беше блокирано. \nКоето успя да изнерви и останалите пътуващи в този момент пловдивчани. Добре че никой от тях не слезе от колата си, за да се присъедини към любителите на спора...\n \n \n \n \nИзточник:  \n", "date": "2018.02.21", "title": "Тая мадама с червено якенце, барабар с тима мъжаги, спретнаха страшен екшън в Пловдив (СНИМКИ)"}
{"url": "https://www.blitz.bg/kriminalni/prestplenie/masovi-aresti-v-stranata-izlovikha-nekoltsina-bandyugi-ediniyat-diren-ot-gdbop_news580842.html", "text": "\n Служители на \"Пътна полиция\" във Велико Търново установиха трима мъже, обявени за издирване. Във вторник при извършена проверка на 29-годишния Й. Й. от с. Шемшево е установено, че мъжът се издирва от Главна дирекция „Борба с организираната престъпност” с мярка „установяване на адрес“. \nНа Й. Й. е връчена призовка. Същата вечер при проверка на лек автомобил „Фолксваген Голф“ са установени 20-годишният И. Й. от Габрово и 18-годишният И. Д. от Горна Оряховица, и двамата обявени за издирване от полицейското управление в Дряново с мярка „принудително довеждане“.  \nМеждувременно се разбра, че служители на РУ- Кърджали пък са задържали трима мъже. \nТе били оковани, защото опитали да осуетят полицейска проверка и оказали съпротива срещу служителите на реда. Инцидентът е станал снощи, около 21 часа, на улица „Добруджа“ в областния център.  \nДвама полицаи поискали документи за проверка на трима мъже на 42, 45 и 48 години. Освен че отказали да представят личните си карти, тримата се нахвърлили с ругатни и блъскали полицейските служители, изпълняващи задълженията си по охрана на обществения ред. Мъжете са задържани с полицейска мярка за 24 часа в полицейското управление. \nОбразувано е досъдебно производство по чл.325, ал.2 от Наказателния кодекс за хулиганство, съпроводено със съпротива срещу орган на властта. \n \n", "date": "2018.02.21", "title": "Масови арести в страната! Изловиха неколцина бандюги, единият дирен от ГДБОП"}
{"url": "https://www.blitz.bg/kriminalni/prestplenie/zloveshcha-misteriya-s-ivanka-maykata-na-nedokhranenite-bliznatsi-tya-vseki-den-plnila-torbite-v-supermarket_news580869.html", "text": "\n Иванка Стефанова, 38-годишната майка на близнаците, приети преди ден в болница в Пловдив в тежко състояние, не работила и живеела сама с децата, пише  . \n Припомняме, че 3-годишният Стефан бе приет в болница със спукан череп и хематом, а лекарите са извършили много сложна животоспасяваща операция на детето, което продължава да е в критично състояние. Сестричката му Габриела също е в болница. И двете деца са недохранени, тежат едва по 9 килограма въпреки възрастта си. Растежът им е забавен, мускулите атрофирали, а комуникативните им способности изобщо липсват.  \n Майката отглеждала сама децата си, баща им е в чужбина от близо 2 години, а съседите не са виждали близнаците също от 2 години. Обяснението на майката за критичното състояние на децата е, че е лишена от средства, а бедността наложила лишения и това е причината за недохраненото състояние на близнаците.  \n Такъв мотив обаче е в пълен противовес на думите на нейния съсед пианистът Димитър Димитров, който сподели пред камерата на TrafficNews.bg, че всеки ден се разминава в близкия хипермаркет с Иванка, а тя винаги е нарамила пълни чанти. \n \"Аз пазарувам за семейството ни и ежедневно посещавам големия търговски център наблизо, където се разминавам с нея, награбила нова чанта с провизии. Тя самата е закръглена\", сподели мъжът и допълни, че се поздравявал с Иванка и не би я определил като човек с отклонения. \n \"Може да е имала проблеми, но не изглежда неуравовесена. Бих казал, че състоянието на децата е резултат от неглижиране\", разсъждава мъжът. Той предположи, че бащата на децата, който работи в Германия, им изпраща пари. Докато бил при семейството в България често възниквали скандали, но при въпроси от страна на домуващите в блока, Иванка отговаряла, че не е тяхна работа да се бъркат в естеството на свадите.  \n Майката бе пусната късно снощи от ареста, където беше задържана по подозрения в домашно насилие. Към момента обаче версията,  която тя разказва за травмата на Стефан, а именно, че над креватчето на детето е имало гипсов орнамент, който се стоварил върху главичката му, се оказва водеща. Социални служители тази сутрин са посетили дома на Иванка и най-вероятно ще бъдат предприети действия по временно изкарване на децата от дома им. Издирват се роднини и близки на жената, при които Стефан и Габриела могат да бъдат настанени. \n Оказва се, че самата Иванка е осиновена, когато е била на няколко дни. Тя е отгледана от баща си Стефан, но съседи разказват, че прекалено много ѝ било угаждано и това направило жената несамостоятелна и разлигавена.  \n Припомняме, че злополучната неделя вечер, Иванка сама е подала сигнала за инцидента и е извикала екип на спешна медицинска помощ. Тя отрича да е упражнявала насилие върху децата си, но никой не може да си обясни как е възможно да не е полагала елементарни грижи за тях. \n Под ръководството на Районна прокуратура – Пловдив продължават активните процесуално-следствени действия, полицейски огледи доказват, че има паднал орнамент, както твърди жената. Предстои социалните да вземат официално становище по случая.  \n", "date": "2018.02.21", "title": "Зловеща мистерия с Иванка - майката на недохранените близнаци, тя всеки ден пълнила торбите в супермаркет"}
{"url": "https://www.blitz.bg/kriminalni/prestplenie/prevrnakha-palatka-v-narkooranzheriya-v-rodopite_news580888.html", "text": "\n Изобретателен мъж от Плевен превърнал туристическа палатка в наркооранжерия, в която отглеждал марихуана в Родопите. За негова зла участ, полицаите от Чепеларе го разкрили.  \nАкцията на униформените започнала във вторник, 20 февруари, към 13:00 часа, след като патрулиращи полицаи от с. Хвойна открили в джоба на якето на 26-годишен младеж близо 4 грама марихуана. Впоследствие полицията претърсила и наетата от него къща в близкото село Орехово, където попаднали на иновацията. \nВ стая на втория етаж, в оборудвана палатка са намерени 8 саксии с 8 стръка зелени растения с различна големина, отговарящи по морфологични белези на коноп. В палатката имало всичко необходимо – лампи, вентилатори и т.н. 26-годишният мъж е задържан за срок от 24 часа. Той се появил в селото преди около година, като успял да наеме къщата от възрастно семейство, което живее в Асеновград. \nРазправял различни версии за живота си, както и с какво си вадил прехраната. В деня на залавянето му, той се връщал от Пловдив. Работата по случая продължава.\n", "date": "2018.02.21", "title": "Превърнаха палатка в наркооранжерия в Родопите"}
{"url": "https://www.blitz.bg/kriminalni/prestplenie/ekspert-razkri-skhemite-po-koito-se-ukriva-i-iztochva-dds_news580897.html", "text": "\n Данъкът върху добавената стойност (ДДС) е най-голямото перо в приходната част на бюджета. То съставлява почти половината от всички приходи. И най-малкият дефект или пробойна в при контролирането му, може да има огромни последствия, изразяващи се в големи загуби за хазната. Въпреки, че в последните години разследващите успяват да пресекат схемите на измами с ДДС, тях все още ги има. Пред Novini.bg експерт, занимаващ се с разкриване на този вид измами, който обясни кои са най-честите измами в тази сфера.  \n„Всеки касов апарат в страната от няколко години е вързан към системата на НАП. Купуваш касов апарат, купуваш СИМ-карта и през някой от доставчиците през интернет, всяка една операция се регистрира там. Така че каквото и да правиш на касовия апарат, то се отчита. Дори търговците, на които апаратите са им като мобилни телефони и те са вързани към НАП и предават данни за всяка една своя операция. Така са и бензиностанциите и големите магазини“, подчерта той. \n„Само че големите магазини, както и големите заведения, за да използват касови апарати спрямо клиентите си, трябва да имат връзка между бар-програма за заведенията, касова програма за магазините и специализиран софтуер за бензиностанциите, които регистрират дадената дейност и използват касовият апарат като фискално устройство. Същевременно софтуерът играе ролята на събирач на данни, който после ги подава към някаква счетоводна програма. Малкият търговец няма какво да крие – дали ще продаде две вафли или няма да ги регистрира в касовия апарат въобще, това е доста дребно. Номерът е при големите магазини. Когато става въпрос за връзка между софтуер – програма – компютър – касов апарат. В зависимост от това кой е правил програмата, как е направена, каква е тя, начинът по който е изработена връзката между тези устройства, може да се направи така, че програмата, отчитайки цялата дейност не ги регистрира върху фискалното устройство, а то не изпраща данни към НАП. НАП винаги може да направи засечка по най-елементарния начин – стоката е влязла и излязла при една данъчна проверка. Просто трябва данъчни и НАП да се съчетаят“. \n„В момента обаче те нямат единна система, която да сравни тази информация. Понеже е тайна информацията кой магазин колко купува и колко продава, колко стока е купил и на каква цена – това е търговска тайна, но колко е продал и какво е отчел информацият за това отива в НАП. \nНАП трябва само да направи една сверка на данните. В последствие, когато се разбере, че е влязла определен брой от дадена стока и не е реализирана, а всъщност стоката я няма в склада при проверката, означава, че тя е продадена без касов бон. Тоест тя е миналата през складовата програма, тя я е отчела - някои наричат това черна каса, двойно счетоводство, но то е направено така. Веднъж засечено това нещо в продължение във времето, когато се приложи като модел, защото магазините по кварталите имат винаги едни и същи разходи и приходи в определени месеци, така че статистиката е проста, защото там сумата е голяма и може да се приложи. Няма какво толкова да стане, че да се промени оборотът, затова и лесно се засича“, обясни експертът. \nСъщото е със заведенията. Оборотът се знае, просто трябва да се наложи стандартно и това с прави посредством проверките – това е единият начин. Проверките по този начин се намаляват и стават само в извънредни случаи, както е по Черноморието през сезона. Правят се две проверки и се знае как върви оборотът в сезона“. По думите на източникът ни, при бензиностанциите работата е по-сложна, защото в Агенция „Митници“ има нивомери, които казват какво количество гориво е влязло, в НАП е колко е излязло. \n„Двете системи, обаче пак не са свързани. За да се разбере какво има трябва по някакъв начин хората от двете системи да работят заедно. Тук номерът е такъв да откачиш едната система, примерно да налееш по-малко или повече гориво, да откачиш другата система, да не отчиташ в НАП или така да направиш, че всичкото гориво, което си налял да не се отчете като вкарано и същото това гориво да го продадеш. Има два начина за това – първият е, ако можеш да откачиш системата и по някакъв начин да допълниш цистерната. Тук ти трябва и време. \nАко имаш договор с ТИР-овете, които влизат от Турция към Германия в рамките на 2-3 дни нивомерната система е откачена и имаш 5000 литра, когато идват камионите откачаш системата за регистрация на изход, където се плаща и данните трябва да отидат в НАП, като идва камионът, го пълниш докато изпразниш 5000 литра, които имаш. Като го направи, всички системи се пускат отново. Тогава в Агенция „Митници“ светва, че там има 15000 литра, а те са си били толкова, в НАП се потвърждава и разликата не се засича. Това може да се разбере, ако някои стои на място и гледа. Идва камион и отчита, обажда се човекът в НАП и пита дали е отчетено при тях или обратното – идва една цистерна и зарежда, пита се Митници дали са отчели“. \n„Има стари бензиностанции, които са строени отдавна и имат, примерно пет цистерни. Когато се сменя собственикът, той трябва да тарира определен брой цистерни, не е задължен да тарира всички, под бензиностанцията, където са тръбите, обаче може така да се направи, че те да се прехвърлят от една цистерна в друга – това е друг метод, който е използван и е засичан от полицията. \nВ Хасково има чести такива случаи, при които прехвърлят празна цистерна, която казват, че няма да се използва, но я зареждат с това гориво, което идва от неизвестна посока за неизвестна посока. Контрабандното гориво се излиза в тази цистерна и когато дойдат хора, които имат сключен договор със собственика, само с един ръчен кран с ръчно превключване в съответни шахти има скрито разпределение на тръбите, дори под тревни площи, специализирани подове направени и т.н. Тази цистерна не е тарирана, в нея няма нивометър, нито разходомер. \nТака се продават тонове, а разплащането не става, както си мислим в кеш, а се дават листчета с цифри. Парите се дават на друго място и през други хора“, разясни схемата източникът ни. По думите му е трудно, когато се хванат, защото там няма пари и се атакува само бензиностанцията, но не и търговецът, който незаконно си купува гориво. „Това гориво може да се реализира и на пазара на по-ниска цена и става разпространител. \nМитниците хващат все по-често контрабандни горива, тъй като потокът минава през определени места. Част от камионите откъде-накъде минават през определено село? Вижда се, че през дадена бензиностанция, минават много камиони и тогава се задава въпросът „Защо?“ и започва да се следи. Това е работа, която отнема месеци, но така се хващат. Турските камиони имат т.нар. транзитни пътища, те могат да пребивават в страната за определени часове, те не могат да стоят с дни. Няма защо да прави отклонение от 20-30 км. през някое село с малка стара бензиностанция и хората започват да се замислят. Големите бензиностанции не се занимават с контрабандно гориво, тъй като това е твърде голям риск и е голям удар по реномето, а и глобите са много големи“, подчерта експертът.\n", "date": "2018.02.21", "title": "Експерт разкри схемите, по които се укрива и източва ДДС"}
{"url": "https://www.blitz.bg/layfstayl/shoubiznes/samo-v-shou-zapalikha-kolata-na-krum-zaradi-suzanita-snimka_news580670.html", "text": "\n \nНа 8 февруари, привечер, Крум намира място за паркиране в тъмна уличка, непосредствено до оживения бул. „България”. Взема си сакчето и влиза във фитнеса, който посещава от години. „Обичайно паркирам пред сградата на фитнеса, но беше пиков час и местата бяха запълнени, затова спрях колата си на друга уличка, както съм правил и преди“, пояснява изпълнителят на „Едно сбогуване“. \nСлед края на тренировката си изпълнителят забелязва много пропуснати обаждания в телефона и веднага се свързва с пиарката си. „Тя притеснена ми съобщи, че отвън има полиция и пожарна, защото автомобилът ми гори“, разкри още той и допълни, че първоначално приел информацията като шега, тъй като няколко дни преди това негов близък си прави подобна закачка с него. Уви, няколко минути по-късно пред погледа му се изпречва подобието на кола, току-що пожарникарите били укротили огъня. \n„Около 21 ч. видях колата си, нямам идея кога е започнал пожарът.  Винаги по това време тренирам. Нямало ме е в интервала 19-21 ч. Отидох до колата си и видях по-скоро подобие на кола. Общо взето само задницата приличаше на нещо, беше пълно с полицаи и хора, които наблюдаваха останките\", допълва той. \nНай-неприятното в случая е, че е засегнат и автомобил, паркиран пред неговия, който изгорял до основи. Репортер на „ШОУ“ научи, че негов собственик е \n  самотна майка, която изпаднала в ужас и не спирала да плаче \n  \nпри гледката. Източници разкриха, че Крум е предложил услугите си на шофьор, докато застрахователите изплатят колата на жената. Тя обаче отказала, но определено била трогната от отзивчивостта на собственика на другата опожарена кола. \n„Все пак колата се е запалила извън движение. Малко е странно. По принцип имам предположения кой го е извършил, но засега става дума само за предположения. Стресиращо е , радвам се, че няма пострадали. Колата вече е покойница, аз знаех, че скоро ще я сменя, но не очаквах да е по този начин\", заяви изпълнителят. \nИ двата засегнати автомобила са със застраховка, така че драмата за Крум не е кой знае колко голяма. „Питат ме полицаите дали някой ми е набрал, а аз се сещам за хиляди човека и не знам какво да кажа“, през смях споделя той. \nВерсиите за палежа на колата са няколко. Първо, в социалните мрежи тръгнаха предположения, че става въпрос за отмъщение на хитмейкъра Оцко Василковски, с когото Крум работеше допреди половин година. Стана ясно, че композиторът е въртял някакви шашми и се е опитал на преметне сътрудника си в музикалната компания, която основаха преди около 2 години. Крум остава верен на хората, които държат правата на фирмата и категорично отказа да последва Оцко и да наруши договора си. \n  В момента се водят дела срещу македонеца \n  \nи е напълно възможно в най-скоро време да бъде осъден, а съдбата на изпълнителите от неговия каталог е неясна. Крум открито се противопостави на тези незаконни действия, което породи омраза и хиляди обвинения от страна на останалите певци от обкръжението на Оцко. \nУпорито се носи мълва, че Сузанита пък е причина за умишления палеж на автомобила му. Крум покани младата певица да изпее с него песента „Барабана“, която стана убийствен хит и вече има близо 6 милиона реални гледания. Сузи и Крум станаха близки приятели. И двамата са с разкрепостено поведение и на няколко пъти публикуваха клипчета в социалните мрежи. На едно от тях си пускаха езици, което им донесе хиляди негативни коментари и нечовешка злоба. Оттогава Крум получава непрекъснато заплахи и обиди, че е педофил. От обкръжението му не отхвърлят възможността някой да е засегнат от близостта му със Сузанита. \nНяма как да пренебрегнем и още един човек, който има зъб на певеца. През 2015 г. той призна, че е бил измамен от собствения си дядо, и то не за малка сума пари. Възрастният му родственик така го прецакал, че фолкпевецът беше осъден и дължеше 130 000 лева. \nДядо му организирал афера с Валери Златанов, който е заместник-декан на Минно-геоложкия университет. Чрез фалшиви документи двамата изтеглили кредит в размер на 100 000 лева, който е на името на изпълнителя. Дядо му дори успял да излъже нотариуса, че внукът му ще дойде да подпише документите, но в последния момент се оказало, че го извикали на участие. \nКрум разбира, че е осъден от старите си работодатели, които го информирали, че хонорарите му са запорирани. Той веднага отишъл в полицията и разказал цялата истина. „Дядо пък направи самопризнания. Извършена бе експертиза на подписа ми върху трите документа и излезе, че е фалшифициран. Валери Златанов също е извикан и дал показания“, разказа тогава изпълнителят.  Историята с кредитите на дядо му датира от 2010 г. Златанов бил посредник, за което взел комисиона. \nКрум и Златанов продължават да водят съдебни битки за доказване на невинността на чалга звездата. Тази история отпреди години веднага изплува в съзнанието на по-запознатите с живота на Крум и хвърли подозрения върху заместник-декана, който е заподозрян за умишления палеж на возилото на Крум. \nНа всички ни е ясно колко тромаво работи полицията и че най-вероятно резултат няма да има. Ще минат месеци докато Крум си получи парите от застрахователите, а подпалвачът няма да бъде намерен. По тази причина като нищо да обявят колата в неизправност, което довело до запалването й. \n ", "date": "2018.02.21", "title": "Само в \"ШОУ\"! Запалиха колата на Крум заради... Сузанита! (СНИМКА)"}
{"url": "https://www.blitz.bg/kriminalni/nakazanie/mnogo-loshi-novini-za-kiril-printsa-ot-nesebr-obvinen-che-e-zastrelyal-gotvacha-si_news580922.html", "text": "\n Бургаската окръжна прокуратура предаде на съд Кирил Христов, подсъдим за хулиганство и умишлено убийство, извършено през април, 2016 г. в Несебър. Христов, по-известен като Кирил Принца, застреля своя дългогодишен приятел и готвач в заведението му Никола Колев. Кървавата драма се разигра малко преди 22 ч. на 17 април, в градината на ресторант \"Принц Кирил\" в Стария Несебър.  \n61-годишният собственик на заведението е обвинен в извършване на непристойни действия, грубо нарушаващи обществения ред и изразяващи явно неуважение към обществото - произвел четири изстрела със законно притежаван пистолет, насочени към саксия на палма в градината. \nТова е станало около 20 ,30 ч. Малко по-късно, около 21,50 ч., когато готвачът Кольо се качил в джипа на столичен бизнесмен с хотели по морето, Христов се приближил към колата и отново произвел изстрел, който ранил фатално Никола Колев. За това деяние Христов е обвинен в умишлено убийство по чл. 115 от НК. Обвинението срещу Кирил Принца претърпя няколко метаморфози до влизането на делото в съда, припомнят запознати. Първоначално Христов бе обвинен в умишлено убийство, но след проведени нови следствени експерименти и експертизи, обвинението бе трансформирано в много по-леко - за причиняване на смърт по непредпазливост. \nРайонната прокуратура в Несебър обаче скочи срещу новото обвинение и в крайна сметка Апелативната прокуратура се произнесе срещу преквалифицирането на обвинението в по-леко. Очаква се до дни съдът да насрочи дата за първото заседание\n", "date": "2018.02.21", "title": "Много лоши новини за Кирил Принца от Несебър, обвинен, че е застрелял готвача си"}
{"url": "https://www.blitz.bg/obshtestvo/glavniyat-komisar-na-mvr-s-goreshchi-razkritiya-za-gorskiya-chovek-ot-oreshnik-neutraliziran-ot-otryad-kobra_news580921.html", "text": "35-годишният Иван Пачелиев е имал редовен петгодишен договор във Френския чуждестранен легион. Това съобщи главният секретар на МВР главен комисар Младен Маринов.\nЗадържаният е бил в легиона от 2009-а до 2014-а година. В същото време службите у нас нямат официална информация колко са българите, служещи в това подразделение на френската армия. \n\"Официална и централизирана информация нямаме, тъй като това са си договори, които се сключват между физически лица с легиона. Не искам от действията на определени лица, които са служили в този легион, да правим извод за всички, които са били там. Най-вероятно има и хора, които са си извършвали съвсем професионално задълженията и в момента в обществото се държат нормално и са си нормални граждани. Затова не искам да слагаме етикети, но при всички положения, участвайки в такива мисии, които са на ръба на изпитания на човешката психика, е възможно да има и отклонения\", посочи той пред БНР. \n", "date": "2018.02.21", "title": "Главният комисар на МВР с горещи разкрития за Горския човек от Орешник, неутрализиран от отряд \"Кобра\""}
{"url": "https://www.blitz.bg/kriminalni/blizki-na-zverski-prebitoto-momche-v-burgas-razkrikha-imeto-na-napadatelya-mu-snimka_news580918.html", "text": "\n Футболистът Радостин Нгуен, юноша на столичния Локомотив София, е момчето, пратило в кома 18-годишния бургазлия Илия Стоянов, твърдят близки на пострадалото момче, цитирани от \"Флагман\". \nРадостин се развихрил в бургаска чалготека след изкарани неуспешни проби във втородивизионен клуб от региона. Според близките на Илиян той без причина го нападнал и започнал да налага. \nУдарите обаче са били толкова жестоки, че Илия е получил множество травми по лицето, фрактура на челюстта и лицето, загубил е много кръв и е в медикаментозна кома. Илиян се нуждае от кръв, за да оцелее.  \nИзвършителят Радостин Нгуен вече е в столицата, няма официална информация за случая. Почти сигурно е разпитан и вероятно е въпрос на часове да бъде привлечен като обвиняем, защото се касае за тежка телесна повреда с опасност за живота на невинно момче. \nФутболистът преди време бе считан за един от големите футболните таланти на столичния Локомотив, но така и не успя да се реализира и за последно риташе във \"В\" група. През февруари се пробва да се уреди в тукашен отбор, но заради чепатия си характер, бързо бе разкаран. \n", "date": "2018.02.21", "title": "Близки на зверски пребитото момче в Бургас разкриха името на нападателя му (СНИМКА)"}
{"url": "https://www.blitz.bg/lyubopitno/dzhadzhi/megadalavera-blgarski-izmamnitsi-iztochili-1-mln-ot-spotifay_news580951.html", "text": "\n Мащабна манипулация на платформата за слушане на музика „Спотифай” (Spotify) е била проследена до България, като схемата може да е генерирала около 1 млн. долара за своите автори и без да са нарушили нито един закон, пише специализираното издание „Мюзик Бизнес Уърлдуайд” (Music Business Worldwide - MRW). \n Според източници на MRW, високопоставен представител на голяма звукозаписна компания е сигнализирал на „Спотифай” за забелязана от служителите му аномалия – сред най-популярните списъци с песни имало два, които нямат нищо общо с останалите. Наречени Soulful Music и Music From the Hear, в тях нямало никакви известни парчета, но някак все пак били в топ 25 на най-слушаните от американски потребители. \n Нещо повече, не само, че песните били на на практика анонимни изпълнители, но и дължината им била съмнителна – средно със съвсем малко над 30-секундния праг, след минаването на който платформата заплаща отчисления на твореца. Декларираните почитатели на двете подборки също били странно малко – например, 1797 за Soulful Music при десетки хиляди за други уж по-слабо популярни плейлисти. \n Официален коментар от „Спотифай” няма извън поредното поемане на ангажимент, че компанията гледа сериозно на опитите за манипулации и прави всичко по силите си да ги пресече. Междувременно обаче повечето от странните песни са били изтрити, а двата плейлиста вече са далеч назад в класациите. \n Според MRW най-вероятното обяснение е, че ботове са били настроени да въртят ден и нощ списъците с музика, за да ги изстрелят на челните места. Нещо повече, за постигането на този резултат е било нужно всеки фалшив профил да е с платената услуга на „Спотифай” – по 10 долара на месец т.е. вероятно общо около 12 000 долара за всички мними меломани. \n Резултатът обаче е 60 000 слушания от всеки бот или 72 млн. от цялата мрежа. Обърнато в пари, говорим за между 288 000 и 415 000 долара на месец – само от един плейлист, само за месец. Знае се за поне два списъка, използвани през цялото лято на миналата година, така че говорим за източени около 1 млн. долара. \n Както изданието посочва, впечатляващото е, че всичко е законно и даже от гледна точка на „Спотифай” в случая има успех, защото за всички фалшиви акаунти са плащани пари, които са влезли в платформата. Въпросът е, че отчисленията, с които някой у нас е станал милионер, са можели да отидат в ръцете на тези, чиято музика слушат и истински хора. \n", "date": "2018.02.21", "title": "Мегадалавера! Български измамници източили $1 млн. от „Спотифай”?"}
{"url": "https://www.blitz.bg/analizi-i-komentari/ekspert-za-gorskiya-chovek-ot-oreshnik-imal-e-vietnamski-sindrom_news580943.html", "text": "\n Поредният инцидент с въоръжен и опасен гражданин повдига редица въпроси. Как в ръцете на мъжа, който откри огън по полицаи в с.Орешник законно са се озовали пистолет и две пушки? \nЕкспертът по сигурността Веселин Василев каза, че съгласно българската нормативна уредба за контрол на оръжията и разрешителния документ стрелецът се връща в България от Френския легион с трите оръжия. У нас разрешителното за носене на оръжие важи пет години. \n„Служителят, който отговаря за контрола на огнестрелните средства е трябвало да види какви са тези оръжия, да им се направи балистичната експертиза и този човек да бъде предупреден след колко време трябва да мине отново на контрол”, каза експертът, цитиран от Нова тв. \nКак се дават разрешения за оръжия на неустойчиви хора? Има начин това да се контролира, ако „всичко е прецизно”, и ако има „надеждни експерти във всички направления”, заяви Василев. Той каза, че лично е бил свидетел на случаи, при които хора си плащат, за да получат разрешителни за оръжие. \n„Заради един човек се вдигат 80-90 души”, посочи той като грешка на властите. \n„Ами ако в десет села или градчета стане същата ситуация, колко експерти и специалисти на КОБРА и СОБТ ще вдигнем”, попита той. \nВасилев каза и по какво можем да познаем опасните хора. \n„Тези хора, които не гледат другите в очите. Които са дълго време неконтактни с близките и съседите си. Това трябва да даде сигнал и някой да реагира”, каза той. \nТой подчерта, че всички военни, които се връщат от мисии, имат частично т.нар. „виетнамски синдром”.  „Тези хора таят много проблемни изживявания в себе си”, каза той.\n", "date": "2018.02.21", "title": "Експерт за Горския човек от Орешник: Имал е \"Виетнамски синдром\""}
{"url": "https://www.blitz.bg/kriminalni/izvratenyak-georgi-sprya-do-maloletna-v-stolichniya-fondovi-zhilishcha-razkopcha-si-pantalona-i_news580928.html", "text": "\n Под ръководството и надзора на Софийска районна прокуратура е образувано досъдебно производство срещу Георги Гюров, за това, че на 19.02.2018 г., около 12.10 часа, в гр. София, ж.к. „Фондови жилища“, на улицата до бл. 11 е спрял управлявания от него автомобил в непосредствена близост до малолетната З., разкопчал си панталона, след което извършил непристойни действия пред З.; същевременно предлагайки й мобилния си телефон, за да го снима.  \nГюров е привлечен към наказателна отговорност за деяние по чл. 325, ал. 2, вр. ал. 1 НК (хулиганство, отличаващо се с изключителен цинизъм), като след събиране на всички относими доказателства, наблюдаващият прокурор ще направи преценка относно необходимостта от повдигане на обвинение и за други извършени престъпления. \nС оглед високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е разпоредено привеждането му на 23.02.2018 г. в сградата на СРС, НО, когато ще бъде разгледано и искането за вземане по отношение на Гюров на мярка за неотклонение „Задържане под стража“. \n \n", "date": "2018.02.21", "title": "Извратеняк! Георги спря до малолетна в столичния \"Фондови жилища\", разкопча си панталона и..."}
{"url": "https://www.blitz.bg/svyat/podpalvay-i-byagay-mzh-poiska-pomoshch-no-be-posvetvan-da-zapali-kshchata-si-sled-grandiozno-nashestvie-na-nasekomi-snimki_news580774.html", "text": "Потребителите на социални мрежи са посъветвали австралиеца Финч Хатън да изгори къщата, след като той пусна в интернет кадри, запечатали как хиляди щипалки запълват двора ѝ. Както отбелязва \"Дейли мейл\", насекомите окупирали даже и бебешка количка, които стояла близо до къщата.\nСилно ужасен и шокиран, Хатън снимал опасната напаст, която превзела имота му и отправил призив за помощ и съвет как да се справи в случая. \n\"И въпреки че тяхното присъствие е нормално за това време на годината, не си спомням преди да е било толкова катастрофално\", написал мъжът и помолил да му кажат средство за контролиране на насекоми. \n\"Запали къщата и бягай\", посъветваха го потребителите в мрежата. Превод и редакция: БЛИЦ \n \n", "date": "2018.02.21", "title": "\"Подпалвай и бягай!\" Мъж поиска помощ, но бе посъветван да запали къщата си след грандиозно нашествие на насекоми (СНИМКИ)"}
{"url": "https://www.blitz.bg/dnes-cherpiat/tri-stranno-krasivi-i-ryadko-sreshchani-imena-cherpyat-dnes_news580629.html", "text": "\n Днес Православната църква почита Свети Евстатий, архиепископ Антиохийски. Той бил изповедник, т. е. страдалец за Христовата вяра, през време на десетото гонение против християнската вяра. Той бил единодушно избран от християните за епископ на Антиохия. В този сан Евстатий взел участие в Първия Вселенски събор (325 г.) и твърдо защитавал православното учение против еретика АрийРечник. В 326 г. той отишъл в Грузия, току-що просветена с християнската вяра, за да постави там пастири за новопокръстените. Като се върнал оттам, той продължавал усърдно да се занимава с делата на Църквата и бил обичан и уважаван от християните като човек, изпълнен с добродетели и дълбока християнска мъдрост. Заради необикновеното му дело днес имен ден празнуват всички с имената  Евстати, Евстатий и Евстатия. Житие на свети Евстатий, епископ Антиохийски \nСлед смъртта на император Константин Велики (†337 г.) син му Констанций станал цар на източната част на Римската империя. Той покровителствал арианитеРечник, които придобили над него такова влияние, че самовластно преследвали и угнетявали всички ония, които държали истинското учение на вярата. Много от арианските епископи сами подписали на Никейския събор православното изповедание на вярата, но след това се отрекли от него и настоятелно искали това и от другите епископи. Ония, които не се съгласявали с тях, били лишавани от сан, пращани на заточение и подлагани на непрекъснати гонения. Така те свалили Цариградския епископ Павел и го изгонили; направили усилия да погубят и Атанасий Александрийски. \nНякои от тях, отивайки в ЙерусалимРечник за освещението на храма \"Свето Възкресение\", дошли и в Антиохия с тайно намерение да свалят Евстатий. Епископът, който не подозирал техните зли намерения, ги приел с най-голяма радост. Веднага те открили събор, на който започнали да разглеждат делата и вярата на Евстатий. Всичко вече било от тях предварително уредено и решено. Измислили клевета против благочестивия епископ, като го обвинили в безнравствен живот и ерес, съобщили решенито си на императора, възбудили в Антиохия народно вълнение и след това свалили св. Евстатий и го пратили на заточение в Тракия заедно с някои презвитери и дякони, които не искали да се разделят с него. И там страдалецът много претърпял от злобата на враговете. \nСвети Евстатий умрял във Филипи в 360 година*. Той оставил бележити съчинения. Житие на светия наш отец Евстатий, епископ Антиохийски \nСвети Димитрий Ростовски и архиепископ Филарет Черниговски го наричат архиепископ. Наименованието \"епископ” в християнската Църква се дава на третата, висша степен на църковната иерархия, която съвместява в себе си цялата пълнота на апостолското служение и значение. Епископите на главните областни градове, които в Гръко-Римската империя се наричали митрополии, получавали титла митрополити. Първият Вселенски Събор усвоил названията и преимуществата по чест на митрополити на епископите на Рим, Антиохия и Александрия. При по-нататъшното ново деление на Гръко-Римската империя епископите на столиците получили още и титлите архиепископ, екзарх и патриарх. Но с какъвто и титул да са именували епископа и както и да се видоизменяло гражданското му положение, първоначалното му църковно-догматическо значение като трета и висша степен на църковната иерархия си остава неизменно. Бел.ред. \nВ сонма на великите светители на Христовата Църква свети Евстатий, епископ на древната столица на Малоазийския Изток и Гръко-Римската империя - Антиохия* изпъква като един от най-славните християнски изповедници и борци защитници на истинската вяра в Бога. \n* За християнската Църква град Антиохия има особено значение като второ след Иерусалим велико средоточие на християнството, тъй като в Антиохия възникнала първата християнска Църква от езичници. Градът бил основан 300 години преди Рождество Христово от Сирийския цар Селевкт Никатор, който основал още десетина градове със същото название, с което искал да увековечи името на своя баща Антиох. Тази столична Антиохия, за разлика от другите, се казвала Антиохия Епидафна, тоест близо до храма и дъбравата на Дафна. Сирийските царе и римските императори много се грижели за украсата ѝ, така че тя поразявала с великолепието и разкошния блясък на постройките си, които пресичала алея, украсена с два реда колони, дълга 15 км и представляваща с колоните си покрит ход от двете страни на павиран път... Населението било смесено. Животът тук бил весел и оживен. Поети, ритори, философи, учени и гадатели щедро предлагали там умствените си трудове, въобще процъфтявала култура езическа, но извратена... В самото начало на появяването си християнството озарило Антиохия с божествената светлина на своето учение. Там намерили убежище тези първи християни, които след убиването на архидякон Стефан, избягвайки участта му, трябвало да напуснат Иерусалим. Започнатата от тях проповед в Антиохия била толкова успешна, че Иерусалимската Църква поръчала на апостолите Варнава и Павел да утвърдят там вярата. \"Цяла година те се събираха в църква и поучаваха доста народ; и първом в Антиохия учениците бидоха наречени християни” (Деян. 11:20-26). В Антиохия възникнала и първата християнска Мисия. Апостол Павел извършвал оттук своите мисионерски пътешествия. Църквата тук управлявал и апостол Петър. След падането на Иерусалим Антиохия заела първо място в азийската Църква и значението ѝ се равнявало на това на Рим, Константинопол и Александрия. В Антиохия процъфтявала знаменита богословска школа, дала много изтъкнати учители на Църквата, които защитавали християнството от езичеството, иудейството и еретиците. Там се провеждали също и много събори на пастирите на Църквата по време на еретическите разпри... И днес Антиохийският християнски патриарх заема важното трето място сред патриарсите на Източната Църква и носи титлата \"патриарх на целия Изток”. Бел.ред. \nСветителят Евстатий* живял от края на трети до средата на четвърти век. Родил се в град Сид Памфилийски, а бил архипастир отначало в Берия Сирийска, откъдето заради достойнствата и заслугите си в Църквата и по желанието на народа бил преместен от отците на Първия Вселенски Събор в Антиохия. \n* Името Евстатий е гръцко и означава \"постоянен”, твърдостоящ, бел.ред. \nВремето на архипастирската дейност на свети Евстатий било единствено и изключително в цяла поредица векове от живота на Христовата Църква. Това бил век, особено светоносен и по броя, и по величината на светилата на Църквата - вселенските учители. Следващите векове били също славни със своите учители на вярата, но те вече били подражатели и ученици на богомъдрите отци на четвърти век. Битката на християнството против езичеството, която се водела в първите три века под знамението на Христовия Кръст, завършила в началото на четвърти век с пълна победа над езичеството и повече нямало нужда да се защитава християнската вяра от езичеството в световната Гръко-Римска империя и да се доказва превъзходството на християнството над езичеството. Външният покой, който настъпил тогава в Христовата Църква, дал възможност за всеобщо еднообразно устройство на вътрешните ѝ дела и за безпрепятствени учителни беседи на пастирите с пасомите. Но сега възникнала още по-голяма нужда от битка с още по-трудните вътрешни врагове на Църквата - еретиците*. \n* В правилата на свети Василий Велики се казва, че древните отци на Църквата наричали еретиците \"съвършено отпаднали и наистина отчуждили се.” Бел.ред. \nГлавен от еретиците, смущаващи по това време Църквата, се оказал ученият презвитер на Александрийската църква на име Арий*. В гордото си мъдруване, Арий възобновявал езическото учение за предаване на божествеността на не богове и богохулно твърдял, че: 1) Бог-Отец, макар и да е вечен, но е имало време, когато Той не е бил Отец и Той е нямал Сина; 2) Синът е създаден, сътворен от Отца преди всичко и чрез Сина е създаден светът; 3) Синът не е вечен, но е по-висш от всяка твар; Синът е подобен на Бога Отец по име, но не и по същество; 4) Бог-Отец по благостта си е предал на Сина мъдрост: но Синът не познава напълно Бога-Отца; Дух Свети също не е Божие Лице, но е създаден от Сина. \n* Арий, още докато бил дякон в Църквата в Александрия, бил отлъчен от свети Петър, епископ Александрийски. Но приемникът на свети Петър, престарелият епископ Ахил, помилвал Арий, възстановил го в дяконството и дори го посветил в презвитерство. Арий заел тогава важно място в Александрия. В многолюдната енория Вокалис той бил председател, преподаващ християнско вероучение. Арий бил учен, безупречен в житейска нравственост, имал суров вид, висок ръст, важна походка. Цялата му външност способствала за прелъстяване на мнозина. Дрехата му приличала на монашеска. Той винаги носел туника без ръкави и много тясна мантия, а меката му реч, притворното лъжливо отношение и щедрите ласкателства, когато това му било нужно, привличали към него много слушатели. Когато, след отлъчването на Арий от Вселенския Събор, отново било решено, по желание на единомишлениците му, да бъде приет обратно в лоното на Църквата в 366 г., Арий не стигнал до храма, но скоропостижно заболял, вътрешностите му изпаднали и той умрял на площада. Бел.ред. \nВъзмутен от това богохулно учение, Александрийският епископ Александър* убеждавал Арий да се откаже от това еретичество. А когато той не се подчинил на кротките увещания на епископа, бил свикан поместен събор на сто епископи от Египет и Либия. Този събор на Александрийската църква отлъчил като богохулни еретици Арий, заедно с няколко негови единомишленици презвитери и дякони, но те старателно започнали да търсят поддръжка не само сред пастирите на съседните църкви, но и сред народа. За тази цел разпращали свои единомишленици и писма с хитро сплетените си лъжеучения по всички църкви на Изтока и съставяли в духа на Ариевото лъжеучение песни върху народни напеви. Страстта към богословски разсъждения и спорове на Изток по това време била толкова голяма, че с религиозни въпроси се занимавали не само у дома, но и на площадите и кръстопътищата. Езичниците осмивали тези спорове в своите театри и обръщали разногласията на християните в полза на отхвърленото езичество. \n* Свети Александър, ревностен защитник на Православието, бил епископ на Александрия от 313 до 328 година. Прославил се с твърдостта си във вярата. На Първия Вселенски Никейски Събор в 325 година бил влиятелен поборник за Православието заедно със свети Евстатий Антиохийски и свети Атанасий, когото после назначил за приемник след себе си в Александрия. Бел.ред. \nСмущавани по такъв начин от лукавите еретици - арианите, църквите в Сирия и там, където бил архипастир свети Евстатий, се вълнували и спорели за разрешаването на богословските въпроси и недоумения... А светителят, който се отличавал с дълбоки богословски знания и светска ученост, бил твърд и неустрашим изповедник на православната Христова вяра и в Берия, по време на последното гонение против християните, и сега, при смущението на Църквата от арианството, въстанал ревностно, устно и писмено, против богохулното учение на Арий и арианите. \nДа възстанови мира и съгласието между православните и арианите в Александрия и Сирия и в другите църкви опитал, но не успял дори равноапостолният император Константин Велики*. Поради това за прекратяване на раздора императорът решил да прибегне към епископството на цялата християнска Църква и затова свикал в Никея (Никея бил славен град на Витиния, северозападна провинция на Мала Азия, завоювана от римляните 75 години пр. Рождество Христово, бел.ред.) Първия Вселенски Събор на Църквата. \n* Свети равноапостолен Константин Велики царувал в западната половина на Римската империя от 306 г., а след това като единовластен господар на цялата империя от 324 до 337 година. Бел.ред. \nКато свиквал този събор, императорът желаел, по думите на историка от това време Евсевий, да посвети на Христа Спасителя \"свещенически венец от прекрасни цветове, сплетени и свързани с единението на мира”. На призива на императора в град Никея се събрали от Азия, Африка и Европа до триста епископи. Имало епископи и от страни, неподчинени на Гръко-Римската империя, например от Персия и Скития*. Броят на съпътствуващите ги презвитери, дякони и други клирици бил много по-голям. От миряните, освен висшите сановници, в Никея пристигнали много философи** и учени. И ето, на този Събор било предоставено от светителите на Църквата особено голямо и важно значение на свети Евстатий, вследствие на голямото му благочестие и дълбоките богословски и светски познания, съединени с непоколебима ревност за запазване на чистотата на православното вероучение. На свети Евстатий било възложено първото председателство*** на великия Вселенски Събор. Той заемал мястото на първия епископ, като седял отдясно на императора, и нему била дадена честта от целия Вселенски Събор да приветства с реч равноапостолния император Константин. \n* Свети Атанасий Велики, епископ Александрийски, твърди, че Първият Вселенски Събор представлявал \"цялата” наша вселена, понеже поканите на император Константин за този Събор били предадени и на епископи от страни, намиращи се извън пределите на Римската империя, с което се обяснява присъствието на Събора на епископи от Персия и Скития. Бел.ред. \n** Философ означава любител на мъдростта. Философи се наричат хора, посветили себе си на изследване висшите въпроси на битието: за Бога, за началото и законите на света и човека, за крайните цели на битието и подобни на тези. Бел.ред. \n*** На Първия Вселенски Събор председателствали по ред епископите на най-знаменитите престоли и пръв от тях бил свети Евстатий Антиохийски. Бел.ред. \nЕто тази красноречива и силна по вяра и дух реч на светителя: \n- Благоверни Господарю! \nБлагословен е Бог, Който те избра за цар на земята, с твоята ръка изтреби идолопоклонството и въдвори чрез тебе мир в сърцата на вярващите. Вече е потъпкана властта на духовете на злобата. Разрушени са олтарите на многобожието. Разпръсква се мракът на нечестието. И светлината на божественото учение озарява цялата вселена. Прославя се Отец, почита се и Синът, възвестява се и Дух Свети - Единосъщната Троица. Едно Божество в три Лица, или ипостаси, се проповядва навсякъде. Върху това учение, господарю, се утвърждава величието на твоето благочестие. Запази го за нас цяло и ненарушимо така, че никой от еретиците, проникнали в Църквата, да не разтрогне единството на троичния Бог и да не подхвърли нашата вяра на поругание! Причина за настоящото събрание и наши разсъждения е неистовият Арий, който, като прие служение на презвитер на Александрийската църква, се оказа чужд на учението на блажените пророци и апостоли. Понеже той не признава Единородния Син и Словото на Отца за единосъщен и равен на Отца, и като почитател на творението, иска да причисли Твореца към творението. Заповядай, господарю, той да остави заблуждението си и да не въстава против апостолското учение или, ако остане упорито в своето нечестиво мнение, изгони го от обществото на Православната Църква, за да не колебае повече с нечестивите си мнения за вярата душите на слабите (Деяния на Вселенските Събори, изд. в руски превод при Казанската Дух. Акад. Том I изд. 1859 г., стр. 86-87, бел.ред.). Така говорел свети Евстатий. \nНа този Първи Вселенски Събор на християните пристигнали в Никея и много езически философи - едни с цел да се запознаят по-добре с християнското учение, а други от ненавист към него се надявали с помощта на хитросплетени разсъждения да объркат речите на епископите и да го опровергаят. Църковните писатели споменават, че на един от най-тщеславните от тези философи, на име Федон, който защитавал нечестивия Арий и хулното му учение, първо опровержение от името на събора дал светителят Евстатий Антиохийски (Деян. на Вселенските Събори, изд. 1859 г., т.1, стр. 104-106, бел.ред.), като владеещ високи философски познания. И този философ дотолкова бил поразен от отговорите на светителя, че високо извикал: \"Слава Тебе, Боже, Който си открил на Твоите светии превишаващото всеки ум тайнство на чистото, безмерно и несъздадено Божество. Моля Те, Христе, всеблагий Сине на всеблагия Отец, прости ми всичко, с което съгреших против Тебе, като се увличах досега от нечестивите мнения на Арий... От днес предавам завинаги на проклятие Арий и нечестивите му мнения и всички, които еднакво с него мъдруват и богохулстват против Отца и Сина и Светия Дух. \nНо сам Арий, заедно с няколко единомишленици останал непреклонен в мненията си. Тогава отците на Събора, тържествено и единогласно изповядали Сина Божий за единосъщен с Бога-Отца. Ариевото учение, като противно на словото Божие и на отеческото предание, заедно с всички, изповядващи Ариевото лъжеучение, предали на анатема и отлъчване от Църквата на правовярващите. А за да утвърдят в точност правото изповедание на вярата за всички последващи времена, отците на Събора изложили това изповедание в символа на вярата, като даден от Бога. Арий и неговите привърженици, след отлъчването им от Църквата, императорът изпратил на заточение. \nУтвърденото от Вселенския Събор изповедание на християнската вяра подписали и много покровители на Арий, а Евсевий, епископ Никомидийски и Теогний Никейски отказали да подпишат осъждането на Арий, след като подписали съборния символ. Заради това императорът ги обявил за лишени от църковните им места, като защитници на Ариевата ерес, и ги изпратил на заточение. Но те изпратили оттам писмено разкаяние за заблудата си и затова били опростени и се върнали в своите епархии. \nЦърковният историк от това време, блаженият Теодорит, епископ Кирски описва Първия Вселенски Събор, като привежда, между другото, следния откъс от съчиненията на свети Евстатий Антиохийски, написан против арианите: \n\"Когато се събра в Никея великият Събор за разсъждение върху делата на вярата, на който се съединиха около 270 епископи (казвам: около, защото поради многобройността на събралите се не мога да определя с точност броя им, пък и не съм изследвал това с особена загриженост), и когато започнаха да установяват символа на вярата - сред събора се появи съчинението на Евсевий Никомидийски, изпълнено с богохулни учения. Като беше прочетено на глас пред всички, то веднага причини на слушателите неизяснима скръб с безобразието си, а своя съчинител покри с непоносим срам. Сега работата на евсевианите* се разкри и нечестивото съчинение (Евсевиевият символ) пред всички беше разкъсано... \nКато се бояха да не бъдат низвергнати от Църквата по присъда на толкова великия Събор, привържениците на Арий** също станаха (на събора) и предадоха на анатема осъденото от Събора учение на Арий... По този начин чрез много интриги, хитрости и лукавщини те запазиха за себе си представителството на Църквата (тоест епископските си места), а трябваше да се намират под покаяние. (И след Вселенския Събор) те ту тайно, ту явно започнаха да покровителстват отхвърлените от Събора мнения и даже да ги потвърждават. Освен това, като желаеха да вкоренят насаждението на плевелите, те се предпазваха от срещи с хора сведущи (в Свещеното Писание), отклоняваха се от надзор и по такъв начин като че ли се бореха с проповедниците на благочестието. Но ние вярваме, че безбожни хора не могат да надвият божественото: \"И да се въздигнат, пак ще бъдат победени”... \n* Евсевий, епископ Никомидийски, заедно с епископите Менофонт Ефески, Патрофил Скитополиски, Теогнис Никейски, Нарсис Нерониадски, Теоной Мармарикски и Секунд Птолемаидски представили опит за символ на вярата, съставен по арианските заблуждения, които те се стараели да прикрият с двусмислени изрази, но тази уловка била незабавно разкрита от изповедниците на правото учение на вярата и символът на Евсевий Никомидийски бил отхвърлен без колебания като еретически. Вторият опит за символ, представен от другия Евсевий, епископ на Кесария Палестинска, бил одобрен, като в него била включена думата \"Единосъщен”. Прието било изложението на изповеданието на вярата, представено от Осия, епископ Кордубски, особено любим на Императора, и наречено \"Никейски символ на вярата”. \n** Това били: Евсевий Никомидийски, Теогнис Никейски, Теона Мармарикски, Секунд Птолемаидски, Теодот Лаодикийски, Павлин Тарски, Атанасий Анзарбски, аеций Ледски, Григорий Бейрутски, Менофант Ефески, Патрофил Скитополиски, Марис Халкидонски, Нарсис Нерониадски. \nКато се върнал от Вселенския Събор в Антиохия, свети Евстатий направил събор на епископите и презвитерите на много църковни области, подчинени на неговата митрополия*, съобщил им актовете на всички постановления на Вселенския Никейски Събор и ги убеждавал неизменно да държат тези постановления и особено правилното изповедание на вярата, изразено в символа, утвърден от Събора на представителите на цялата християнска Църква**. \n* По примера на светите Апостоли и на основание правило 34 на светите апостоли в Православната Църква от древност се свиквали \"поместни”, частни събори от първенствуващите епископи на главните градове. Събирали се епископи и презвитери, подчинени на епископа на главния град на тази страна за разрешение на въпроси и дела по правилата и преданието на Църквата. Постановленията на тези събори имат задължително значение само в страната или областта, от представителите на която са членовете на поместния Събор. \n** Ето този Символ на изповеданието на вярата, изложен в книгата \"Правила на светите Апостоли, светите Събори и светите Отци”: \"Вярваме в един Бог Отец, Вседържител, Творец на всичко видимо и невидимо. И в един Господ Иисус Христос, Сина Божий, Единородния, Който е роден от Отца, тоест от същността на Отца, Бог от Бога, Светлина от Светлина, Бог истинен от Бога истинен, роден, несътворен, единосъщен с Отца, чрез Когото всичко е станало на небето и на земята. Който заради нас, човеците, и заради нашето спасение слезе и се въплъти и стана човек, страда и възкръсна в третия ден, и се възнесе на небесата и седи отдясно на Отца, и пак ще дойде да съди живи и мъртви. И в Светия Дух. Тези, които казват за Сина Божий, че е било време, когато Той не е бил, или че преди да се роди не е бил, или че е бил несъществуващ, или че е от друга Ипостас или същност, или че се (променя) превръща, или изменя - всички тези съборната и Апостолска Църква предава на анатема”. - Текстът на днес употребявания Символ на вярата е установен от Втория Вселенски Събор в Константинопол в 381 година. \nПрез следващата 326 година свети Евстатий приел поръчение да замине за кръщение на пожелалите да приемат християнството жители на Грузинската страна, древната Иверия и за устройването на православна Църква там. Племената, които населявали древната Иверия (Георгия) или Грузия, били идолопоклонници и огнепоклонници. Те се намирали в известно подчинение на Гръко-Римската империя, но имали свои царе и свое гражданско устройство. За пръв път на някои от крайморските племена на Грузия проповядвал за Христа Спасителя свети апостол Андрей, според местното предание заедно със Симон Кананит*: по-голямата част от жителите и царското семейство били обърнати в християнството от светата дева Нина, дошла от Сирия в първата половина на IV в. \n* За това се споменава в житието на светите апостоли Андрей в Чети-Минеите за 30-и ноември (на руски език изд. на Синод, Тип., кн. 3, стр. 809. \nКогато поради проповедта на света Нина, съпроводена с чудеса, в Христа повярвали и най-усърдните идолопоклонници - грузинската царица Нана и цар Мириан, - те изпратили пратеници при императора Константин Велики с молба да изпрати в Грузия духовни лица за тяхното и на народа кръщение. Императорът казал, че се радва за обръщането на иверийците повече, отколкото от присъединяване на цяло царство към своята империя и заповядал незабавно да изпратят в Грузия свети Евстатий Антиохийски* с няколко свещеници, дякони и други клирици. Те донесли със себе си и цялата църковно-богослужебна утвар. След пристигането на свети Евстатий в столицата на Грузия Мцхета, цар Мириан изпратил заповед до управителите на областите, воеводите и царедворците да дойдат в столицата. Когато те се събрали, в присъствието на всички той приел свето Кръщение от епископ Евстатий. След него приела царицата и децата им. При моста на река Кура, където по-рано се намирало капище на езическите жреци, била устроена кръщелня, където свети Евстатий кръстил управителите на грузинските области, воеводите и царедворците, поради което мястото било наречено \"Мтаварта санатлави”, тоест \"купел на велможите”. По-надолу от този купел свещениците, дошли заедно със свети Евстатий, кръстили народа, който се стичал за кръщението, подбуждан от проповедта на света Нина - който не приеме възраждане от вода и Дух Светий, няма да види живота и вечната светлина...” След това свещениците ходели по градовете и селата, за да кръщават и да учат жителите на Иверия. И така, с Божията помощ, почти цялата страна приела кръщение и евангелското благовестие се утвърдило с трудовете на света Нина и на свети Евстатий Антиохийски. В Мцхета Свети Евстатий осветил току-що построения в царската градина храм \"Свети Дванадесет Апостоли” и подарил на новоустроената Грузинска църква \"Чин на Богослужението” и \"Вероучение на Гръцката православна църква”. За пръв епископ на Грузинската църква бил поставен презвитерът Иоан с подчинение на Антиохийската митрополия, поради което и до днес Антиохийският патриарх се нарича: \"И Иверийски”. \n* Макар да не се споменава от гръцките писатели за пристигането именно на епископ Евстатий Антиохийски, то е удостоверено несъмнено както от всеобщото предание в Грузия, така и от писмените грамоти, подарени от Константинополските Императори и царе на Грузинския Иверски манастир на Атонската планина, където се съхраняват и до днес. (Кратка история на Грузинската Църква. Съст. П. Иоселиани. Изд. 2-ро. С.Пб.1843 г., с. 13 и извадка 17. - Житие на равноапостол Нина, изд. на Атонския манастир, 1900 г. \nСлед приключване на благоустрояването свети Евстатий преподал мир на младата Христова Църква и се върнал обратно в Антиохия. \nТам ревностният светител бил очакван от усилени трудове и тежки изпитания. Увереността, че след Вселенския Събор ще се възцари мир и единение в цялата Църква, била напразна. Оказало се, че епископите, привърженици на арианството, се съгласили с мнозинството от членовете на Събора не искрено, а само привидно, поради свои лични сметки и съображения. Когато след Никейския Събор Император Константин заминал в Западната част на империята, арианстващите отново надигнали глава. Преди всичко те започнали да уреждат чрез приближен до императора презвитер завръщането на Арий от заточение заедно с поддържащите го епископи. Като го убеждавали, че са станали жертви на погрешно мнение и че заточените ще дадат на императора писмени заявления за приемане на постановленията на Вселенския Събор, те достигнали до уреждане на възвръщането им. Като желаел всячески да въдвори мир в Църквата, той проявявал своето благоволение даже и към върналите се от заточение. Но те се възползували от това за разпространение на арианските заблуждения и под разни благочестиви предлози започнали да преследват главните поборници за правоверието - светите епископи Александър, а после и Атанасий Александрийски* и свети Евстатий Антиохийски. \n* Свети Атанасий Велики, епископ Александрийски, приемник на свети Александър. На Първия Вселенски Събор блестящо опровергал арианството още в сана си на дякон, а после бил най-знаменит защитник на Православието против арианството. Епископствал в Александрия от 326 до 373 година с промеждутъци, понеже, поради интригите на арианите пет пъти бил отстраняван от Александрия като нарушител на църковния мир. Придобил си име на \"отец на Православието” и бил идеал за духовен пастир, като дал с високото си служение пример и образец на архипастирска дейност и борба за вярата. \nЕдиномишлениците на Арий се надявали, че след Никейския Събор, поради настоятелното изискване на император Константин за пълен мир за Църквата от всички без изключение, никой вече няма да се бори против разпространението на арианството и неговите заблуждения. Но светителят Евстатий с още по-голяма ревност продължил да противодейства на разпространението на арианството и го изобличавал още по-силно, като се опирал на осъждането му от Вселенския Събор. Като знаел, че Евсевий, епископ на Кесария Палестинска, който отчасти бил подчинен на Антиохийския Епископ, се придържал и преди Събора към арианските възгледи, на които не бил чужд и опитът му за символ на вярата, свети Евстатий писал увещания и изобличения до Евсевий. Той силно негодувал за това, отвръщал с осъждане на понятията на свети Евстатий, утвърдени от Събора, наричал ги Савелиански*, и като продължавал да се придържа към арианските понятия, се оплаквал от свети Евстатий на своя приятел Евсевий Никомидийски, който се върнал от заточение. А Евсевий Никомидийски бил най-хитрият и коварен арианствуващ епископ. Дори император Константин, по свидетелство от Бога, писал на никомидийците, че Евсевий бил съюзник и помощник на жестокия гонител и мъчител на християните Ликиний, че с безсрамие защитавал навсякъде отхвърлената лъжа на арианите и отишъл още по-далеч, като излъгал самия император Константин... И ето, този именно лукав Евсевий Никомидийски заедно с приятелите си Теогнис Никейски и Евсевий Кесарийски** решили да избавят арианите от свети Евстатий, неуморно ревностния изобличител на техните заблуждения. \n* Савелий бил еретик. Сведенията за живота му са твърде оскъдни. Живял около средата на трети век. Савелий учел, че Бог е Троица само по име: Отец, Син и Свети Дух са само три имена и три действия на едно и също Лице на Бога. Във Ветхия Завет Бог се явява като Отец, даващ закони на хората. В Новия Завет се явил като Син, спасяващ хората, и продължава да се явява като освещаващ хората Дух. Учението на Савелий е осъдено от съборите на отците на Църквата в Александрия и Рим като еретическо. \n** Евсевий Никомидийски бил приятел и другар на Арий от Антиохийската школа на Лукиан, който бил отлъчен от Църквата за неправоверие. Евсевий Кесарийски пък бил приятел на двамата и не само на Събора, но и преди и след това винаги и навсякъде взимал тяхната страна. Него го считат за вожд на умерените ариани. Кесария Палестинска била главен град в Палестина на източния бряг на Средиземно море. Получила названието си в чест на римския Кесар (Октавиан) Август от иудейския цар Ирод, който строил градове в чест на Кесаря. Начало на християнството тук било положено от свети апостол Петър с обръщането на стотника Корнилий с целия му дом (Деян., гл. 10). След разрушаването на Иерусалим Кесария била мястото на пребиваването на епископа, комуто била подчинена Иерусалимската Църква до 451 г. \nДо завършването на Константинопол императорът отсядал много често в Никомидия. За да го измами и изпълни лукавия си план за сваляне на свети Евстатий, коварният Евсевий Никомидийски изразил пред Императора пламенно желание да види току-що построения великолепен храм при Гроба Господен. Поласкан от такова желание, Императорът предоставил на разпореждане на Евсевий царските си колесници, което придало особена почит на пътешествието му. Под благовидния предлог за поклонение на Иерусалимската светиня, към него се присъединил и Теогнис Никейски, верният му съобщник в злите замисли. Като пристигнали в Антиохия с маската на благочестието, те били приети от свети Евстатий добросърдечно и с подобаваща на епископите чест. \"Когато стигнали в Иерусалим - продължава древният историк* - и се видели със своите единомишленици (арианствуващите) Евсевий Кесарийски, Патрофил Скитополски, Аеций Лидски, Теодот Лаодикийски и други, които били заразени от учението на Арий, открили им тайното си намерение да отстранят свети Евстатий. Под предлог да окажат чест на Евсевий Никомидийски, тези единомишленици го съпроводили до Антиохия, където показвали голямо уважение и към свети Евстатий, за да не заподозре заложените от тях коварни мрежи. Тъй като в Антиохия през това време се намирали и други от православните епископи, арианствуващите предложили да свикат братски събор за обсъждане на някои общи предмети и дела на Църквата, с което свети Евстатий и другите епископи се съгласили. \n* Теодорит, епископ Кирски. \"Църковна история”. \nИ когато епископите се събрали, изведнъж при тях се явила жена с дете на ръце и с вик обявила, че бащата на нейния младенец е Евстатий. Антиохийският светител ни най-малко не се смутил и изискал от жената да представи свидетели, които да знаят казаното от нея и какви доказателства има тя самата. Но тя отвърнала, че няма свидетели. На това арианствуващите епископи заявили, че е достатъчно, ако жената подтвърди казаното с клетва. Православните епископи не се съгласили на това, като напомнили древното правило и апостолско указание, че за приемане обвинение срещу свещеник се изискват не по-малко от двама или трима свидетели (1Тим. 5:19.). Поради това те се възпротивили на определението, с което арианствуващите искали да постановят осъждането на свети Евстатий Антиохийски. \nМеждувременно православният народ в Антиохия чул за оскърблението срещу своя любим архипастир по коварните интриги на дошлите епископи, развълнувал се и бил готов да вземе оръжие и да се вдигне срещу привържениците на арианството. Тогава Евсевий Никомидийски, заедно с Теогнис Никейски като видели неудачата на замисъла си, побързали да заминат при императора и му съобщили, че в Антиохия стават народни вълнения, които уж били възбудени от епископ Евстатий в защита на религиозните си мнения, нарушавайки с това толкова желания мир в Църквата. Те присъединили към това нова клевета, че епископ Евстатий се изказал оскърбително за майката на император Константин. На тях им се налагало да прибягнат до такава възмутителна клевета, за да могат по-решително да възбудят императора против свети Евстатий, понеже жената, която го наклеветила, била поразена с тежка болест. Тя повикала много свещеници и православни граждани и пред всички признала, че я подкупили арианствуващите, за да наклевети епископ Евстатий. Тя пояснила също, че клеветата ѝ пред епископите не била съвсем лъжлива, тъй като баща на детето ѝ бил местният медникар, който също се казвал Евстатий. С това признание на жената за подкупа от арианите враговете на свети Евстатий били опозорени от съобщницата си и опитът им да отстранят епископ Евстатий се оказал несполучлив. Поради това те прибягнали към възмутителната клевета за оскърблението от Антиохийския светител на царската майка. \nИзлъганият и възмутен император, който с всички сили се стараел да запази мира между християните, преди всичко за да спре вълненията на народа в Антиохия, извикал в Константинопол свети Евстатий. \nКато предвиждал изселването си от Антиохия, светителят все по-често и по-често събирал православните граждани и с всички сили на задушевното си красноречие и дълбоки познания ги убеждавал да не се съблазнят в негово отсъствие от еретическите лъжемъдрувания и непоколебимо да пребъдват верни на Православието. Свети Иоан Златоуст свидетелствува за това така: \"Като бодърствуваше и наблюдаваше, предвидя всичко, което имаше да се случи, отдалеко (нападението на арианите върху Православието), и като мъдър лекар, още преди болестта да навлезе в града, приготовляваше лекарства и управляваше свещения кораб на Антиохийското паство с голяма загриженост, като посещаваше всички места, въодушевяваше и възбуждаше към внимание и бодърствуване всички, сякаш морски разбойници нападаха и се опитваха да похитят съкровището на вярата... И като призова всички, увещаваше ги да не се отлъчват (от истинската вяра), да не отстъпват пред вълците и да не им предават паството, но да остават вътре, затуляйки им устата и изобличавайки ги, а по-простите братя да утвърждават... И навсякъде изпращаше хора, които биха поучили, убеждавали, съветвали, заграждали достъпа на противниците...” \nИ по-голямата част от антиохийското паство останало вярно на Православието, независимо от назначаването в Антиохия на епископ от арианствуващите. Народът странял от тези епископи и образувал с православни свещеници отделни събрания, поради което арианите ги наричали \"Евстатиани”*] за това, че били верни на вселенското апостолско и православно вероучение. \n* Теодорит, епископ Кирски, Църк. история - \"Впоследствие арианите започнали да наричат православните антиохийци също и \"кампенси”, ( от думата \"campus” - поле), тъй като те се събирали за богослужения между другото на едно поле, на открито, поради това, че арианите, с помощта на светските власти, завладели храмовете на православните. \nНо тази раздвоеност на народа, заради привързаността на по-голямата част от антиохийците към православните наставления на свети Евстатий, още повече възбуждала императора против него и послужила за издаване на императорски указ за отстраняване без съд и без лишение от епископство на свети Евстатий в 331 г. и заточаването му в Тракия*. Христовият проповедник и там продължавал да проповядва истинната православна вяра с изобличение на еретиците. \"Той - по свидетелството на Златоуст - бил добре научен от благодатта на Духа, че предстоятелят в Църквата трябва да се грижи не само за тази църква, която му е възложена от Духа, но и за цялата Църква по цялата вселена. На това той се научил от свещените молитви. Ако трябва - казвал свети Евстатий - да извършваме молитви за вселенската Църква, от краищата до краищата на вселената, то още повече трябва да се грижим за нея цялата, както да се грижим за всички църкви и за всички... Гонели Евстатия, но гласът му не замлъквал. Човекът бил гонен, но словото му на учение не било изгонено.” \n* Свети Иероним пише, че това било заточение \"заради православната вяра”. (Хроника на Иероним, 332 г.) Тракия в древността се наричала цялата страна на Балканския полуостров на север от Македония, Егейско море и Мраморно море, където сега е част от Унгария, Трансилвания, Бесарабия, Румъния, България, Сърбия и източната част на Румелия. Тракия се славела с богатството си на метали, с песни и музика. Римляните я покорили 20 години преди Рождество Христово. \nАрианствуващите еретици, които при приемника на император Константин* придобили вече пълно влияние, за да притеснят още повече светителя и за да имат надзор над дейността му, настояли за издаване на императорски указ за преселването му от Тракия в град Филипи**. Там, около 345 година, светителят Евстатий Антиохийски, който цял живот се борил против еретическите заблуждения и проповядвал правилната вяра в Истинния Бог, починал. \n* Император Константин починал в 337 г. Наследили го синовете му Константин II, Констанций и Констант. Константин скоро умрял, а Констанций, който царувал в източната част на империята, напълно покровителствал арианите. \n** Филипи, град на река Марица, бил древна гръцка колония, която завладял Филип II Македонски, като го нарекъл Филипи. Днес това е Пловдив. Към християните от този град, филипяни, апостол Павел написал известното \"послание”. \nСкоро след Втория Вселенски Събор, свикан в 381 г. в Константинопол, подтвърдил изповеданието на вярата на Първия Вселенски Никейски Събор с повторение на анатемата срещу арианството, полуарианството и всички ереси, възникнали срещу православното християнско учение - дошло благоприятно време за прослава на светителя Евстатий Антиохийски, мъченика за истинската вяра. И в 382 г. светите му мощи били пренесени в Антиохия с голяма тържественост за утешение на горещо почитащите го антиохийци. \nЛюбим на народа, високо уважаван от всички православни отци на Църквата и превъзнасян от църковните писатели, свети Евстатий принадлежи към най-известните епископи на славния четвърти век заради трудовете и заслугите си за Църквата. Светите отци на Седмия Вселенски Събор нарекли свети Евстатий Антиохийски \"твърд поборник за православната вяра и разрушител на арианското нечестие”. Най-знаменитият от отците учители на древната Западна Църква, свети Иероним, свидетелства, че свети Евстатий бил първият, който писал против Арий, удивлява се на учеността му и казва, че бил твърде образован в духовните и светските науки, особено във философията, и написал голямо множество писма послания за вярата. Светите Атанасий Александрийски, Иоан Златоуст, Василий Велики, Епифаний Кипърски, Анастасий Синаит и други също подтвърждават високата образованост и религиозната ревност на свети Евстатий. Известният историк от това време Теодорит, епископ Кирски, го нарича \"най-велик стълп на Църквата и благочестието”, такъв, какъвто е бил и свети Атанасий Александрийски и други най-главни поборници за Православието от онова време. \nА историкът от средата на V век Созомен казва, че: \"Съвременниците на свети Евстатий изключително се удивлявали на изкуството на проповедта и красноречието му. Това може да се види в книгите му, които досега са цели” - твърди Созомен. \"За съжаление - отбелязва по-късно архиепископ Филарет Черниговски, - днес не може да се каже, че книгите на Евстатий са цели: но и от това, което е дошло до нас, са видни всички тези качества, които древните хвалели в неговите съчинения.” В пълнота се съхранили само \"Реч към император Константин на Първия Вселенски събор” и \"За Аендорската вълшебница”. От многото останали съчинения на свети Евстатий до наше време са стигнали само извадки, направени от древните писатели. \nПо запазилите се извадки от книгите против Арий се вижда, че свети Евстатий е написал осем такива книги. Тези извадки показват, че защитникът на истината отбелязвал местата от Свещеното Писание, които говорят за човешкото естество на Иисус Христос, за разлика от местата, които Го изобразяват като Син Божий и Бог. Свети Евстатий извършвал това с особен успех, като вярно обяснявал смисъла на тези и други места. С това той нанесъл най-силното поражение на арианите, които преднамерено изнамирали места, отнасящи се до униженото състояние на Иисуса Христа и отклонявали към тях своето и особено вниманието на другите. Против арианите са писани забележки върху \"Притчи Соломонови” (гл. 8, стих 22) и Давидовите псалми (15:56 и 92). Както първото място, така и някои думи от посочените псалми арианите се стараели да употребяват като свидетелство за истинността на своето учение. Свети Евстатий употребявал и тук същото средство срещу тях - съединявал и обяснявал изреченията на Свещеното Писание, отнасящи се до човешката и божествената природа на Изкупителя. Като обяснявал по този начин Свещеното Писание, свети Евстатий показвал на арианите, че в Христа било съединено Божеството и човечеството без изменение на свойствата им, че Синът Божий бил под Закона само за да спаси робите на греха и осъждането. \"Не Словото било под Закона, както мислят кощунниците - пише свети Евстатий, - Самото Слово е Закон. И не Бог е имал нужда от очистителни жертви. Той с едно-единствено мановение очиства и освещава всичко. Но тъй като Той е носел човешко тяло, заимствано от Дева, е бил под Закона, за да освободи от робството на Закона предадените на осъждане от клетвата...” \nТова направление на съчиненията на свети Евстатий напълно обяснява, защо в \"Събраните тълкувания” на Свещеното Писание твърде често се срещат тълкуванията на свети Евстатий Антиохийски. \nСъчинението \"За душата” представлявало философско-богословско разсъждение на свети Евстатий за душата на Господ Иисус Христос и също е насочено против заблудите на арианите. \nИ накрая, съчинението \"За Аендорската вълшебница” е едно образцово съчинение и по възвишения стил на изложение на мислите, и по красотата на речта и изобразителността си. В този труд свети Евстатий между другото прави строги, но справедливи забележки на Ориген заради прекомерната му любов към алегорическото обяснение на Свещеното Писание, т.е. - не според прекия, буквален смисъл на думите. \"Така Ориген изяснява алегорически, различно от буквалния смисъл на думите - пише свети Евстатий, - кладенците, изкопани от Авраам и останалото, и обяснява в дълга реч, давайки на всичко друг смисъл, когато те могат да се видят и досега в тази страна...”. И за Аендорската вълшебница* свети Евстатий доказва противно на Ориген, че тя не е могла и не е извиквала душата на пророк Самуил, но по нейните чародейства се явявал призрак, представящ се за Самуил за измама и погубване на Саул. Тук свети Евстатий учи, че във Ветхия Завет душите на праведниците се упокоявали в недрата на Авраам**, но не могли да възлизат на небето преди Иисус Христос да отвори дверите на Небесното Царство със Своето Възкресение. Праведниците от Новия Завет са по-щастливи от онези праведници, тъй като след разлъчването с тялото достигат вече небесна слава, известно общение с Господа Иисуса Христа...*** \n* Аендор, или Ен-дор (източник на жилището) бил градче при потока Кисон в Палестина. Близо до Аендор живеела вълшебница, споменавана в 1-ва книга Царства (гл. 28), при която през нощта идвал еврейският цар Саул и я молел да извика умрелия Самуил. На пътешествениците и сега показват пещера до Назарет, в която уж живеела тази вълшебница. \n** \"В недрата на Авраам”, или в \"лоното (на гърдите) Авраамово - библейски израз, който означава място на задгробното местонахождение на ветхозаветните праведници. (Лук. 16:22, 23.) Този образ е взет от възлягането на вечерите у иудеите, при което да полегнеш на гърдите, в лоното, било знак на особено близост на така възлягащите. \n*** \"Историческо учение за отците на Църквата”. Филарет, архиепископ Черниговски. Изд. 1859 г., т. 2, стр. 28. \nЖивотът и дейността на светителя Евстатий Антиохийски са поучителни не само за пастирите на Църквата, но и при всички обстоятелства на живота на православните християни. Ето още нещо, което отправя към всички православни Златоустият Вселенски учител на християнската вяра в пространната си похвала на светия отец: \n\"Не се удивлявайте, че като започвам похвалното слово за свети Евстатий Антиохийски, аз нарекох този светец мъченик. Но той е завършил живота си от собствена смърт, какъв мъченик е той? - Често съм говорил на вашата любов, че не само смъртта създава мъченика, но и душевното разположение. Не само за края на делото, но и заради намерението често се сплита венец на мъченичество... Свети Евстатий претърпял смърт заради Христа не в собствената си страна, а в чужда. Това е дело на враговете. Те го изгонили от отечеството, за да го посрамят, но той станал още по-славен и знаменит чрез изгнанието в чужбина, както доказал и краят на тази история... Свети Евстатий, подобно на апостол Павел, бил готов на безбройни смърти и всички тях претърпял чрез разположението и ревността си. И от отечеството го изгонили, и много друго повдигнали против него, макар да нямали справедлива причина за обвинение, а само това, че по думите на апостол Павел \"те замениха истината Божия с лъжа, и се поклониха и служиха на творението повече, отколкото на Твореца, Който е благословен во веки. Амин” (Рим. 1:25). Той се отдалечил от нечестието и се побоял от беззаконието, но това е достойно за венци, а не за обвинение.” \n\"За какво е бил изгонен свети Евстатий, защо Бог е допуснал гонителите му. Защо? - Не мислете, че тези думи ще послужат за разрешение само на това недоразумение. Не. Ако ви се случи да говорите за подобно нещо с езичници или с еретици, това, което ще бъде казано тук, ще бъде достатъчно за разрешаване на всяко недоумение. Бог допуска Неговата истинска и апостолска вяра да бъде подхвърлена на много нападения, а ересите и езичеството да се наслаждават на спокойствие. Защо? За да познаеш слабостта им, когато те, нетревожени от нищо, се разрушават сами от себе си. И за да се убедиш в силата на вярата, която понася нападения и се усилва чрез самите противници... Виждаш ли, че Бог затова допуска ангелите на сатаната да нападат Божиите раби и да им причиняват безбройни бедствия, за да се прояви Неговата сила. Наистина, дали ще разсъждаваме за езичниците, или за иудеите, за нас ще бъде достатъчно доказателство на божествената сила това, че подхвърлена на безбройни нападки, Христовата вяра е удържала връх. И тогава, когато цялата вселена противоборствала и всички с голям жар гонели тези дванадесет човека, тоест апостолите, те, бичувани, гонени и търпящи безбройни бедствия, били в състояние за кратко време с пълно превъзходство да победят причинилите им това. Затова Бог допуснал и блажения Евстатий Антиохийски да бъде изпратен в заточение, за да ни покаже още повече силата на истината и безсилието на еретиците.” \n\"По молитвите на светителя Евстатий да спаси Бог Своята Църква от всякакво лъжливо знание и разделение и да запази църковното единение и мир в духа на кротостта и християнската любов, а всички нас, вярващите, да помилва и спаси.” \n\"И като въздадем за всичко благодарност на Бога, да подражаваме на добродетелите на светиите, за да участвуваме с тях и във венците, по благодатта и човеколюбието на нашия Господ Иисус Христос, чрез Когото и с Когото на Отца, със Светия Дух слава, чест и могъщество во веки веков. Амин.”\n", "date": "2018.02.21", "title": "Три странно красиви и рядко срещани имена черпят днес"}
{"url": "https://www.blitz.bg/kriminalni/prestplenie/bivshiyat-legioner-ot-oreshnik-go-zaksa-zaradi-izplneniyata-si-mozhe-da-vleze-na-toplo-za_news580937.html", "text": "Продължават следствените действия в имота на арестувания Иван Пачелиев в тополовградското село Орешник. От районната прокуратура в Тополовград отказват информация за намерено незаконно оръжие, боеприпаси и взривни вещества.\nВече е повдигнато обвинение срещу бившия легионер за възпрепятстване на органите на реда. \n\"Лицето бе задържано за 24 часа по закона за МВР. Предстои повдигане на обвинение затова, че е употребил заплашване с цел да принуди орган на властта да пропусне нещо по служба или да изпълни нещо\", коментира по-рано през деня председателят на Районната прокуратура в Тополовград Неда Михалева. \nЗа това обвинение законът предвижда 6 години лишаване от свобода. Мъжът беше задържан снощи, след като се беше барикадирал в дома си, а преди това стреля по полицаи. \nИван Пачелиев е затворен и необщителен човек. Често стрелял със законно притежаваното оръжие и имало оплаквания от съседите, твърди кметът на селото Тодорка Арнаудова. \n\"Иначе е кротък човек, не контактува обаче изобщо с хора, не контактува дори с най-близките си. Има леля в селото, има други близки… Не се събира с хора, никой не отива в тях. Той има немного тежки прояви. Доколкото знам и полицията са информирани, отрязал е главата на коня на някакви дървари и тогава се е водило някакво следствие\", каза Арнаудова. \n\"Той е малко саможив, не можеш да контактуваш. Някой път може да те поздрави, някой път може и да не те поздрави\", коментират хората от Орешник. \nАрестуваният бивш легионер беше доведен в къщата си за провеждане на следствен експеримент. Засега няма данни за открити в дома му незаконно оръжие и взривни вещества. \n", "date": "2018.02.21", "title": "Бившият легионер от Орешник го закъса, заради изпълненията си може да влезе на топло за..."}
{"url": "https://www.blitz.bg/svyat/blgarint-ivan-namushka-tri-pti-v-srtseto-italianska-politsayka-no-snimki_news580976.html", "text": "\n 50-годишният българин Иван Илиев намушка 3 пъти с нож полицайка от италианските железници на гарата в Таранто, но тя оцеля по чудо благодарение на телефона си, поел ударите на 8-сантиметровото острие, съобщава Канал 3. \n  \nБългаринът нанесъл 3 удара в областта на сърцето на жената, която е невредима благодарение на смартфона \"Самсунг\" в джоба на якето й. \n \nИлиев, когото италианските медии описват като бивш боксьор, нападнал граждани, чакащи автобус. При вида на притеклите се на помощ двама агенти, българинът влязъл в гарата и започнал да троши.\n \nПо време на схватката при задържането си той нанесъл ударите с нож срещу полицайката, преди да бъде обезвреден и закопчан с белезници. Срещу него е повдигнато обвинение за опит за убийство. \n \n", "date": "2018.02.21", "title": "Българинът Иван намушка три пъти в сърцето италианска полицайка, но... (СНИМКИ)"}
{"url": "https://www.blitz.bg/intsidenti/katastrofi/kola-pomete-peshekhodets-na-zebra-kray-panaira-snimki_news580998.html", "text": "\n Инцидент стана тази вечер на булевард „България”. Пешеходец е бил блъснат от \"Фолксваген Голф\" на \"зебра\" на колелото на Панаира, съобщава  ., позовавайки се на очевидец.  \nВеднага са били повикани екипи на Спешна помощ и полицията. С линейка удареният човек е бил отведен в болница. \nВ момента мястото на инцидента е оградено с конуси, а органите на реда и водачът на немската кола изчакват обаждане от лечебното заведение. \nНяма информация какво е състоянието на пострадалия. \nЗа кратко, инцидентът предизвика задръстване на оживеното кръстовище. \n", "date": "2018.02.21", "title": "Кола помете пешеходец на зебра край Панаира (СНИМКИ)"}
{"url": "https://www.blitz.bg/obshtestvo/regioni/ya-da-vidim-koy-plovdivchanin-ili-drug-merakliya-shche-izvadi-pone-300-bona-za-neshchoto-ot-ey-tiya-snimki_news580832.html", "text": "Пускат на търг огромен парцел в Пловдив, началната цена е под 300 бона\nОбщина Пловдив търси купувач на земята от 4,5 дка в индустриалната зона\n Търг за голям парцел в Източната индустриална зона ще проведе Община Пловдив, научи TrafficNews.bg. Той се намира на улица „Дамян Балабанов”, като в съседство има редица производствени предприятия и складове. Общата площ на земята е от 4582 кв. м, като предназначението му е за производствен и складов обект. \n Градските власти са определили начална тръжна цена от 277 200 лева, като стъпката за наддаване е 3000 лева. Всички участници трябва да платят по 2000 лева за тръжната документация за търга, а крайният срок е 1 март. \n \n Последният търг, който бе проведен от Община Пловдив за продажба на имот, мина повече от любопитно. \n Две фирми наддаваха до последно за имот от 660 кв.м. на Пещерско шосе, но в последния момент се отказаха да платят 500 000 лева. Решението три парцела, срещу комплекс „Оазис” и до „Орхидея” на Пещерско шосе, да бъдат продадени чрез публичен търг бе гласувано в Общинския съвет на 26 октомври, а днес бе и самият аукцион. На него се пуснаха трите имота с площи от 751 кв.м, 769 кв. м и 658 кв.м, а първоначалните им цени бяха съответно 171 000 лева, 177 500 лева и 168 300 лева. Стъпката за наддаване бе гласувана от 3000 лева. \nИзточник: \n", "date": "2018.02.21", "title": "Я да видим кой пловдивчанин или друг мераклия ще извади поне 300 бона за нещото от ей тия СНИМКИ"}
{"url": "https://www.blitz.bg/obshtestvo/stolitsa/borisov-otseche-koyto-iska-da-se-razkhozhda-s-kolata-iz-tsentra-na-sofiya-da-plashcha-poveche-a-ne-da-tropat-i-khlopat_news580858.html", "text": "\n „Столична община да помисли да направи скъпа зона в центъра и който иска да се разхожда с колата из града, да плаща повече“. Това каза министър-председателят Бойко Борисов в началото на правителственото заседание. \n„151 млн. лв. са много пари и то за едни от любимите места на софиянци, след „Витошка“, която стана прекрасна. Това е ул. „Граф Игнатиев“, всички прилежащи улици към нея. Новите трамваи не само гарантират чистота на въздуха, но и чистота от шума, защото всички тези 20 км трамвайни линии, които тропат и лопат сега, всичко това ще бъде обезшумено, за да могат в тези квартали хората да не чуват тези звуци, които има в момента“, коментира Борисов. \n„Едно време, като станах кмет, най-младият тролей беше по-стар от мен, да не говорим за трамваите, нямаше нито един. Но автобусите от Орлов мост, особено бяха видни по „Цариградско шосе“, като тръгваха до „Плиска“ – черен дим. Автобусите също бяха стари „Икарус“ и нямаше нищо ново“, коментира премиерът.  \nПо думите му сега всичко е обновено и то по най-високи стандарти. \n„Като постигнете вече да се уплътни и с метрото вече зоната, трябва да направите скъпа зона в София - центъра. Така както цяла Европа – който иска сам човек да се разхожда с колата из града, трябва да си плаща повече, защото замърсява и въздуха повече. Тези пари трябва да отидат в места, където да свалим хората от автомобилите. Не стига, че е по-евтино и бързо, но и 100% екологично чисто. Тези зони за отдих, парковете, домовете за социални грижи и това което правим, е мисля изцяло в полза на хората. Надявам се до края на годината да почнем от „Младост“ от „Черната котка“ или „Църна маца“. От „Младост“ Горанов тръпне в очакване да започнем до „Църна маца“ и съответно от другата страна от „Борис III“ до магистрала „Люлин“, каза още Бойко Борисов. \nИзточник: Фокус\n", "date": "2018.02.21", "title": "Борисов отсече: Който иска да се разхожда с колата из центъра на София да плаща повече, а не да тропат и хлопат…"}
{"url": "https://www.blitz.bg/ikonomika/fibank-nagradi-sani-zhekova_news580863.html", "text": "\n На стилна церемония днес генералният спонсор на Българския олимпийски комитет (БОК) - Fibank (Първа инвестиционна банка) награди най-добре представилата се българка до момента в Пьонгчанг – Александра Жекова. \n Сани Жекова получи дизайнерско златно кюлче „Година на кучето“. То е изработено от най-висока проба инвестиционно злато със стилен дизайн и произведено от Швейцарската рафинерия P.A.M.P. \n Бижуто беше връчено лично от г-н Неделчо Неделчев, Главен изпълнителен директор на Fibank, който сподели: „За нас от Fibank развитието на таланта на нашите спортисти се е превърнало в кауза, в която вярваме и винаги сме отстоявали. Сани е доказала себе си пред целия свят. Щастлив съм, че ние от Първа инвестиционна банка винаги сме подкрепяли нейната кариера и израстване като спортист. Пожелавам й крепко здраве, много късмет и съм сигурен, че пред нея предстоят още много успехи и незабравими моменти“. \n От своя страна родната звезда в сноуборда Сани Жекова изказа своята благодарност за дългогодишната подкрепа и оказаното й доверие от страна на Fibank. Сани изрази своите благодарности и към Българската федерация по ски (БФСки) и всички свои почитатели. \n", "date": "2018.02.21", "title": "Fibank награди Сани Жекова"}
{"url": "https://www.blitz.bg/ikonomika/kovarna-promyana-v-usluga-na-tv-operatorite-koyato-vsichki-izpolzvame-shche-udari-zhestoko-po-dzhoba-ni_news580812.html", "text": "\n Тв операторите няма да продават програмите си в пакет на кабелните оператори. Това предвижда предложение за промяна на Закона за радио и телевизия, предложен от патриотите в НС. Като мотив за законопроекта е посочена необходимостта от разбиване на „многобройните случаи на злоупотреба с господстващо и монополно положение при предоставянето срещу заплащане на права за разпространение върху радио- и телевизионни програми“, уточнява  . \nВместо това организациите ще трябва да се договарят с кабелните оператори за всяка от своите програми поотделно. По този начин правата за тях няма да могат да бъдат закупени на предлаганите досега промоционални цени, алармират от Асоциацията на българските радио- и телевизионни оператори (АБРО).  \n„Пакетното предлагане на телевизионни програми съществува и то е обичайна търговска практика и форма на търговска отстъпка. Телевизионните програми могат да бъдат купени и самостоятелно на по-висока цена. Като краен резултат ще скочат цените за абонатите на кабелна телевизия и ще бъде ограничен достъпът им до разнообразно съдържание. Самите телевизии пък ще бъдат сериозно ощетени финансово. Целта вероятно е да бъде засегната икономическата независимост и публицистична безпристрастност на телевизиите. Предложението също ще облагодетелства сивия сектор на кабелното пиратство“, обясняват още от АБРО.  \nАсоциацията определя мотива за внасяне на предложението като неверен и посочва, че „Комисията за защита на конкуренцията последователно е установила липса на злоупотреби с господстващо положение“.  \nВъпреки това, само миналата година КЗК глоби bTV с близо 3 млн. лв. именно заради злоупотреба с по-силната си позиция на пазара при договаряне с кабелни оператори. \nСпоред комисията bTV Media Group формира възнаграждението, което оператори й дължат, на база минимален брой гарантирани абонати. Последният не може да бъде намаляван, включително и при установен реален брой абонати, който е по-нисък от уговорения предварително. \nПремахването на условието кабелните оператори да посочват задължителен брой крайни потребители е сред другите опорни точки в законопроекта. „Това ще доведе до процъфтяване на сивия сектор на кабелното пиратство. Към момента липсва добра законова регулация и какъвто и да е контрол върху реалния брой на абонатите на кабелните оператори. В резултат приходите от разпространение на телевизионни програми, както и тези на други авторско-правни индустрии, са ограничени от лошата законова регулация и липсата на коректна публична информация“, уточняват обаче от АБРО. \nПредвидената санкция за неспазването на новите разпоредби, ако те бъдат приети, варира между 10 000 и 50 000 лв. \n \n", "date": "2018.02.21", "title": "Коварна промяна в услуга на тв операторите, която всички използваме, ще удари жестоко по джоба ни"}
{"url": "https://www.blitz.bg/obshtestvo/stolitsa/borisov-i-fandkova-sednakha-na-edna-masa-i-se-dogovorikha-za-151-miliona-leva-video_news580872.html", "text": "\n „Правителството отпусна 151 млн. лв. безвъзмездно финансиране за четири важни проекта за София“, това написа премиерът Бойко Борисов в личния си фейсбук профил. \n  \nБЛИЦ припомня, че  . \n  \nПремиерът се видя със столичния кмет Йорданка Фандъкова на заседанието на Министерски съвет, където  . \n  \n„Първият проект е за цялостна реконструкция и благоустройство на централната градска част. \n  \nВторият е за интегриран столичен градски транспорт, който включва цялостно обновяване на линията на трамвай №5 и линията по ул. „Каменоделска\". Инвестициите в градския транспорт гарантират чистота на въздуха. \n  \nДругите два проекта са за социална интеграция. Работим и до края на годината да започне и разширяването на Околовръстното шосе от магистрала „Тракия” до квартал „Младост”, поясни премиерът в статуса си. \n  \n  \n \n", "date": "2018.02.21", "title": "Борисов и Фандъкова седнаха на една маса и се договориха за 151 милиона лева (ВИДЕО)"}
{"url": "https://www.blitz.bg/svyat/po-100-khilyadi-dushi-byagat-ezhemesechno-ot-ukrayna-kiev-razkri-zashcho_news580880.html", "text": "\n Около 100 хил. души напускат Украйна всеки месец. Това обяви министърът на външните работи на Украйна Павло Климкин, цитиран от украинските медии. \n\"Само през миналата година Украйна беше напусната от около 1 млн. украинци. Вижте: когато 100 хил. украинци напускат Украйна ежемесечно, въпросът далеч не е само в това, че там, където отиват, има по-високи заплати. Това е свързано изобщо с бъдещето и качеството на живот\", коментира украинският първи дипломат. \nСпоред министъра безвизовият режим на Украйна с Европейския съюз насърчава миграцията. Освен това по думите на Климкин много украински деца учат полски и мечтаят да се преместят в Полша. \n\"Спомням си как веднъж посетих полско училище в Ивано-Франковск, в което има 24 полски класа и почти нито един поляк\", разказа министърът. \nПо данни на Държавната статистическа служба на Украйна през 2017 г. населението на страната е спаднало с 200 хил. души и възлиза на 42,38 млн. души. През миналата година на 100 починали е имало 63 новородени, което е много сериозен отрицателен прираст. \n \n", "date": "2018.02.21", "title": "По 100 хиляди души бягат ежемесечно от Украйна! Киев разкри защо"}
{"url": "https://www.blitz.bg/ikonomika/blits-tv-s-rekord-po-inovatsii-startira-megaforumt-za-agrobiznes-vino-i-khrani-v-plovdiv_news580927.html", "text": "Рекорден брой иновации показва единственият на Балканите мегафорумът за агробизнес, вино и храни. Той се провежда в Международен панаир Пловдив от 21 до 25 февруари. Представени са 72 върхови разработки - пик на новостите за последните три години, като броят им се е удвоил.\n„Това е ясен знак, че бизнесът тръгва в нова посока. Той се стреми да създава не просто продукти и услуги, а стил на живот“, коментира главният директор на Международен панаир Пловдив д-р Иван Соколов. Над 700 фирми от 33 държави  участват в голямата среща на бизнеса елита от селското стопанство, винарството,  хранителната промишленост и хорека сектора.  \nМегаизложението доби популярност и изгради  авторитет, които предизвикват интереса на производители и търговци далеч извън пределите на България, а присъствието  на изложители от Европа, САЩ, Азия и нашата страна е доказателство за това, заяви д-р Лозана Василева, заместник-министър на земеделието, храните и горите. Тя откри Международната селскостопанска изложба „Агра“ и останалите изложения в рамките на мащабното икономическо събитие: „Винария“ (за лозарство и винарство), „Фудтех“ (за хранителния бранш), „Апи България“ (за пчеларство), „Вкусове от Италия“. Те демонстрират актуалния тренд в очарователния свят на храните и напитките, промените в цялата верига от полето до трапезата.  \nНа откриването присъстваше и вицепремиерът по икономическата политика Валери Симеонов, който с голям интерес разгледа изложбите.  \n„Тези прояви изграждат обща платформа на индустриите, които създават новия стил на живот. Сега добавяме още един сегмент. Изложението „Дибла – идеи и продукти за интериора“  завършва цялостната панорама с предложения за дизайна на всички видове обекти“, изтъкна при откриването д-р Иван Соколов. Новата инициатива развива концепцията на съществуващата изложба за оборудване за хотели, ресторанти и магазини „Хорека Пловдив“.  \nПосетителите на „Агра“ ще се запознаят с модерните направления в селското стопанство – прецизното земеделие и биопроизводството на суровини,  с разработки на научните институти от  Селскостопанската академия. Ще видят технологии и техника от световни и български марки, овошки, семена и разсад, торове и препарати за растителна защита, елитни животни, софтуер за агробизнеса и специализираната изложба „БиоАгра“. \nУникалният Град на виното и деликатесите е по-голям и по-впечатляващ с вкусната палитра от вина, напитки, храни и гурме деликатеси, представени от участници във „Винария“, „Фудтех“ и „Вкусове от Италия“. Специалистите ще намерят технологии, машини и материали за лозарството, винарството и  хранителната промишленост.  „Апи България“ предлага пчелни продукти и оборудване за пчеларството. В съпътстващата програма има над 50 събития. \nЕкспозициите може да бъдат разгледани всеки ден от 9 до 18 ч., а в неделя – до 14 часа. Цената на билета е 5 лева, като за ученици, пенсионери и инвалиди струва 3 лева. С него може да се участва в анкета за мненията на посетителите, а трима от тях ще спечелят наградите, осигурени от Международен панаир Пловдив: моторна самоходна косачка за райграс „Маккълък“, бензинова резачка „Крафт топ“ и водоструйка „Керхер“. \n \n \n Кристина ИВАНОВА, БЛИЦ \nОператор: Любомир БАКЪРДЖИЕВ, БЛИЦ \n \n", "date": "2018.02.21", "title": "БЛИЦ TV: С рекорд по иновации стартира мегафорумът за агробизнес, вино и храни в Пловдив"}
{"url": "https://www.blitz.bg/ikonomika/fyuchrsite-na-shchatskiya-lek-surov-petrol-poevtinyakha-s-07-do-6137-dolara-za-barel_news580936.html", "text": "\n Японските акции оглавиха ръста на азиатските пазари днес след слабото начало на деня. \nКнижата на японските експортно ориентирани компании привлякоха инвеститори, след като доларът поскъпна спрямо йената, благодарение на лихвите по щатските държавни облигации, които се движеха близо до най-високите си нива от четири години. \n В началото на днешната сесия азиатско-тихоокеанският индекс на MSCI взе пример от пониженията на Уолстрийт вчера и губеше 0.1%, преди да запише повишение от 0.5%. Австралийският основен индекс добави 0.1%, докато южнокорейският KOSPI се повиши с 0.3%. \n Японският Nikkei се възстанови от първоначалния спад и записа повишение от 0.65%. Индексът бележи ръст в пет от последните десет сесии, възстановявайки се от четиримесечното дъно, достигнато при разпродажбите на световните пазари. \n Щатскитe индекси Dow Jones и S&P 500 записаха понижения вчера, прекъсвайки шестдневната си печеливша серия, след като резкият спад в цената на акциите на Walmart се отрази сериозно. \n Ръстът при Amazon и при производителите на чипове помогна на Nasdaq да се задържи почти без промяна за деня. \n Лихвите по щатските държавни облигации нараснаха вчера, като тази по 10-годишните книжа се върна близо до четиригодишния си връх. \n Доларът се облагодетелства от по-високите лихви. Доларовият индекс, който следи представянето на долара спрямо кошница от шест други основни валути, нарасна до едноседмичен връх от 89.802 пункта. \n Индексът скача с 0.7% от началото на седмицата, след като изгуби 1.5% в предходната седмица, падайки до тригодишно дъно. \n Доларът продължи ръста си от вчера и добави 0.4%, до 107.770 йени. Еврото остава почти без промяна на ниво от 1.2337 долара, след като в предходния ден изгуби 0.55%. \n Австралийският долар поевтиня с 0.25%, до 0.7866 щатски долара, докато новозеландският долара остана без промяна на ниво от 0.7348. \n По-скъпият долар натежа над суровините, като фючърсите на петрола от сорта брент изгубиха 0.6%, до 64.88 долара за барел, а фючърсите на щатския лек суров петрол поевтиняха с 0.7%, до 61.37 долара за барел. \n Спот цената на златото докосна едноседмично дъно от 1 327.90 долара за тройунция и губи 1.4% за седмицата. \n", "date": "2018.02.21", "title": "Фючърсите на щатския лек суров петрол поевтиняха с 0.7%, до 61.37 долара за барел"}
{"url": "https://www.blitz.bg/ikonomika/prvata-natsionalna-kriptovaluta-napravi-svoya-debyut-pod-formata-na-petrol_news580940.html", "text": "\n Предварителната продажба на първата национална криптовалута в света стартира вчера. Мястото е Венецуела, а името на дигиталния актив - petro. \n Венецуелското правителство публикува няколко наръчника по повод инициативата, целящи да подкрепят предварителната продажба на криптовалутата, съобщава CoinDesk. \n Petro е криптовалута, издавана от правителството на Венецуела, която има покритие (за разлика от всички останали виртуални валути, бел. ред.) под формата на петрол. Petro има статута на легално платежно средство, с което могат да се плащат такси, данъци и други публични задължения. \n Местните власти са създали специален сайт, който обяснява на потребителите всичко, което трябва да знаят за националната криптовалута. Сайтът, който стартира заедно с предварителната продажба, се хоства от Ministerio del Poder Popular para Educacion Universitaria Ciencia, Tecnologia (MPPEUCT). \nЦената на petro ще зависи от стойността на барел венецуелски петрол от предходния ден, пише на сайта. \n Предварителната продажба, планирана още от края на миналата година, ще предложи над 100 млн. броя petro на гражданите на Венецуела, като се очаква обаче първоначално налични да бъдат 82.4 млн. броя. \n Това е първата виртуална валута, издавана от национално правителство – нещо, което си навлече множество критики, както отвън, така и вътре в страната. \n Правителството обяснява на гражданите чрез специалния сайт как да съхраняват petro в дигитални портфейли, като предупреждава потребителите относно сигурността. \nСпоред документите, публикувани от властите, става ясно, че petro ще разчита на блокчейн технологията на Етериум. Според анализатори обаче, не става много ясно дали petro е изграден на база тази технология, само за да бъде прехвърлен към друга, или действително ще разчита на класическата версия.   \n След като предварителната продажба стартира, анализаторите ще трябва да изчакат известно време, за да видят какъв интерес има към новата криптовалута и как реално функционира. \n Според информация на правителствения сайт, Венецуела планира пускането на борса за търговия на новата криптовалута през следващия месец, като чрез нея ще стартира и частна инициатива за продажба на дигиталните активи. \n Правителството посочва, че ще извърши всичко необходимо по мрежата си до края на месец март, като реалното използване на petro се очаква да стартира през април. \nПускането на petro предизвика вълна от критики. Представител на опозицията в страната, разкъсвана от икономическа криза, нарече новата валута „нелегална“ и проводник на корупция. \n В САЩ официални лица изразиха притеснения, че petro ще позволи заобикаляне на международните санкции, наложени на Венецуела. \n Венецуела, която някога беше най-богатата страна в Южна Америка, вехне под натиска на политическа и икономическа криза. Криптовалутата petro е една от идеите на президента Николас Мадуро за преодоляване на недостига на кеш в страната и привличането на чуждестранни капитали. \n", "date": "2018.02.21", "title": "Първата национална криптовалута направи своя дебют - под формата на петрол"}
{"url": "https://www.blitz.bg/ikonomika/prochetete-zadlzhitelno-izklyuchitelno-vazhno-novo-iziskvane-za-tekhnicheskite-pregledi-koeto-zasyaga-vseki-sobstvenik-na-avtomobil_news580824.html", "text": "\n Преминаването през канала за технически преглед на автомобилите без платен данък остава в историята. ИА „Автомобилна администрация“ (ИААА) свързва системата си за ГТП-та с централната база данни за платени данъци на Министерството на финансите, пише  . \nВ момента протичат тестове на системата и до месец автомобилите без информация за платени налози няма да бъдат допускани до техническа проверка.  \nВ момента информационната система на ИААА извършва проверка дали има връзка със съответната община и дали се дължи данък за автомобила. Агенцията има договори с почти всички общини за обмен на информация, освен с шест. \n„Обменът е изключително труден, защото зависи от техническите възможности на над 250 общини, които трябва да поддържат интернет, сървъри и т.н.“, коментираха от агенцията.  \nЕдинственият проблем е, че данните за платените налози на автомобилите достигат до централната система на държавата от общините за няколко дни. Забавянето е още по-голямо, около една седмица, ако плащането е направено по банков път. От автомобилната агенция предвиждат да избегнат затруднението като качат на сайта си възможност за справки дали се дължат данъци към момента за превозните средства.  \nДосега „вратичка“ в системата даваше възможност, ако не е изрядна комуникацията между системите, документът за платен данък за годината само да се сканира и да се продължи прегледа на превозното средства. Много от пунктовете са се възползвали от тази възможност, за да допускат превозни средства да преминат успешно прегледа, допълниха от агенцията. \nСлужители на ИА „Автомобилна администрация“ са съставили 46 акта при внезапна проверка на пунктове за технически прегледи в София, съобщиха вчера от транспортното министерство вчера. Проверяващите са установили, че в  .  \nСанкцията за това нарушение е 1500 лева, като за съответните пунктове ще бъде задействана процедура по отнемане на разрешителните. От агенцията предвиждат да продължат изненадващите проверки на пунктове за технически прегледи в цялата страна. \n \n", "date": "2018.02.21", "title": "Прочетете задължително! Изключително важно ново изискване за техническите прегледи, което засяга всеки собственик на автомобил!"}
{"url": "https://www.blitz.bg/obshtestvo/bivshiyat-kmet-na-strelcha-zavezhda-delo-sreshchu-blgariya-v-strasburg_news580744.html", "text": "Бившият кмет на Стрелча Иван Евстатиев ще съди България в Страсбург заради дългия си престой зад решетките до произнасянето на присъдата. Той вече изтърпява наложените му 4 години затвор от окръжния съд в Пловдив, което решение е окончателно и не може да бъде обжалвано пред ВКС.\nБившият кмет бе признат за виновен и осъден за изнасилването и опиването с алкохол на непълнолетната Ирена Белухова, но въпреки влязлата в сила присъда, той продължава да твърди, че е невинен. \nПървоначално Районният съд в Пловдив осъди Евстатиев на 6 години затвор, която присъда бе намалена с 2 години от окръжните магистрати. Тъй като задържането му под стража е продължило цели 2 години, този период се приспада от 4-годишната му присъда. Така Иван Евстатиев придобива право да излезе на свобода условно предсрочно, ако съдът уважи подобно искане. В момента бившият кмет се намира в трудово-поправителното общежитие на затвора в Пазарджик. \n", "date": "2018.02.21", "title": "Бившият кмет на Стрелча завежда дело срещу България в Страсбург"}
{"url": "https://www.blitz.bg/kriminalni/prestplenie/sint-na-zastrelyaniya-bos-gipsa-pak-gazi-zakona_news580749.html", "text": "Синът на убития преди 14 години Пламен Мавров – Любомир, отново погази закона. Вчера пътни полицаи заловиха дупничанина да шофира без книжка, която му е отнета за друго нарушение на Закона за движение по пътищата.\nПридружен от полицаи и ескортиран от патрулка, Любомир Мавров паркира джип в двора на РУП – Дупница. Униформените веднага свалиха номерата на автомобила. Л. Мавров беше разпитан пред дознател и освободен. Срещу него е образувано досъдебно производство за шофиране без книжка, пише \" \".  \nПрез ноември 2017 г. при рутинна проверка дупнишки полицаи хванаха камион, натоварен с дърва за огрев, на коларски път, успореден на Е-79. ГАЗ-ката била без регистрационни номера. При проверката се оказало, че камионът е на Л. Мавров, но бил шофиран от В. Василев от село Джерман. И тогава беше образувано досъдебно производство. \nШофьорската книжка на Любомир Мавров беше отнета, след като беше заловен зад волана на аудито си след употреба на наркотици. Преди това той няколко пъти отказва да бъде тестван в Спешен център – Дупница, за който отказ е плащал по 2000 лв. глоба и продължавал да шофира автомобила си.\n", "date": "2018.02.21", "title": "Синът на застреляния бос Гипса пак гази закона"}
{"url": "https://www.blitz.bg/kriminalni/sotir-si-pomisli-che-izvrshva-obira-na-godinata-no-szhali-zhestoko_news580750.html", "text": "\n Зрелищен екшън се е разиграл вчера след обяд в автоморга, разположена в източната част на стопанския двор в Айтос. Около 15:40 ч. в местното полицейско управление получили сигнал за проникване на територията на обекта. Ченгетата реагирали светкавично и заедно със служители на охранителната фирма задържали нагъл крадец, съобщава \"Флагман\". \nАрестуваният се оказал стария познайник на униформените Сотир С. Въпреки ранния час 41-годишният айтозлия изобщо не се посвенил да атакува автоморгата. Той проникнал в обекта, след като разбил металната решетка на един от прозорците. \nСотир е закопчан за срок от 24 часа. По случая е образувано бързо полицейско производство.\n", "date": "2018.02.21", "title": "Сотир си помисли, че извършва обира на годината, но съжали жестоко"}
{"url": "https://www.blitz.bg/kriminalni/prestplenie/koy-trovi-kucheta-iz-parkovete-na-sofiya-video_news580823.html", "text": "\n Неизвестен извършител разпръсква различни видове отрова - за мишки или антифриз, и убива кучета, изведени от стопаните си на разходка. Инциденти са се случвали в редица паркове в града. Сигнал за опасните посегателства беше подаден от човек, който два пъти попада на отрова в квартал „Разсадника\". \nЕдин от стопаните, чието куче поглъща опасно вещество, разказа пред камерата на „Здравей, България”, че отровата изглеждала по много странен начин. Тя била разпределена на цилиндрични купчинки, върху които имало червени кръстове. Намирали се на метри от детска площадка. \nНякои от стопаните признават, че се страхуват не само за домашните си любимци, а и за децата си. Причината – малките момченца и момиченца често бъркали в устата на домашните кучета. \nХората подали сигнал на телефон 112. От полицията изпратили в парка в „Разсадника” патрул, който събрал сведения. Нито един от засегнатите обаче не подал жалба. \n", "date": "2018.02.21", "title": "Кой трови кучета из парковете на София? (ВИДЕО)"}
{"url": "https://www.blitz.bg/kriminalni/prestplenie/zhestoko-ubiystvo-v-batak-noshches_news580848.html", "text": "\n Психично болен мъж, извършил убийство, е задържан от служители на РУ-Пещера. Сигнал за семейна свада и последвал побой бил подаден късно снощи от роднини на починалия мъж, живеещи на съседния етаж в къща, намираща се в Батак, съобщава pzdnes.com. \nНезабавно към мястото бил насочен автопатрул на местния полицейски участък. Униформените реагирали незабавно и пристигайки установили, че 55-годишният батачанин П.Г. е нанесъл побой на 85-годишния си баща. \nВ резултат на множеството удари възрастният мъж е починал. Извършителят, който е психично болен, е задържан незабавно, а за случая е уведомен прокурор от Окръжната прокуратура в Пазарджик. \nП.Г. е настанен в Държавната психиатрична болница в областния град. Трупът на убития е транспортиран за аутопсия в отделение по Съдебна медицина в МБАЛ-Пазарджик. На мястото е извършен оглед и е образувано полицейско производство.\n", "date": "2018.02.21", "title": "Жестоко убийство в Батак нощес"}
{"url": "https://www.blitz.bg/kriminalni/spetsaktsiya-trese-petrichko-ot-chasove-nasam-politsai-shchurmuvat-desetki-domove-ima-masovi-aresti_news580827.html", "text": "\n Полицаи от Благоевград, Петрич и София щурмуваха тази нощ домове на известни в района на Петрич иманяри. Обискирани са къщи на отдавна наблюдавани \"копачи\" на ценности от село Коларово, Рупите и Петрич.  \nДвама са задържани. \nВ дома на Валентин П. от село Коларово са открити множество предмети, укрити в специален тайник. Задържан е и Димитър С. от село Рупите. \nНегови съселяни съобщиха, че от години той се препитава основно с иманярство.  \nТази сутрин цивилни полицаи обсадили дома му и повече от час правили обиск в къщата му.  \nАкцията продължава с обиски в Петрич.  \nИзточник: stuma.com \n \n", "date": "2018.02.21", "title": "Спецакция тресе Петричко от часове насам! Полицаи щурмуват десетки домове – има масови арести"}
{"url": "https://www.blitz.bg/politika/zhablyanov-vzrivi-parlamenta-ss-skandalna-rech_news580822.html", "text": "\"Уважаеми социалисти и антифашисти, със съжаление отбелязвам, че 28 години от демократичното управление на България е проспан от българската десница, която е готова да се фашизира, но не и демократизира. Аз ще изразя дълбокото си съжаление от факта, че десетки и стотици посещения на народните представители в храма на световната демокрация в САЩ не помогнаха да разбрете както е демократично управление. Нито оправдахте принципите нито разбрахте защо сте ходили до там. САЩ е демократична страна, която е възведена в култ.\" Така започна изказването си от трибуната на НС депутатът и заместник-председател на парламента Валери Жаблянов.\n\"Вие за десетки години демократични обучения в килийните училища на либералните институти не достигнахте до сърцата на хората. Няма да говоря за вашите конгнитивни дефицити. Аз ще кажа няколко думи по казуса и правата, които си присвоявате. Съобразец на политически произвол и политическо слабоумие. За първи път виждам мотиви, в които няма посочен нито един  член от правилника на народното събрание, който да касае отстраняването на председателя или заместник-председателите\", обясни Жаблянов.  \n\"Всеки народен представител и български гражданин има право да се изкаже по договорите, които се подписват. Вие не разбирате демокрацията, защото хващате Това отзад не е политбюро или националният комитет или националният орган на комунистическата партия, Това е демократичен орган. Аз съм представител на БСП и съм застанал на трибуната с нейната платформа, а не с вашата, разбрахте ли?! Не можете да ми търсите сметка\", категоричен е депутатът на БСП и продължи да обсъжда мотивите на ГЕРБ за искането на оставката му.  \n\"Въпросът за първи февруари е смешен. Призовах да се почетат всички жертви на насилието в България. Третият ви мотив е смехотворен. С подобни мотиви дори народният съд не е работил. Обърнете вниманието на този интелект, който е писал, че Жаблянов свързва декларацията. Как се свързва? По жицата\", пита той.  \nЖаблянов извади протоколи от НС и започна да диктува дословно думи на Богдан Филов и каза, че няма какво да се добави повече.  \n\"Кои са онези, които са се изправили пред народния съд? Съжалявам за тази ярост, която беше излята тази седмица. Въпросът за историческата истина трябва да бъде решен и ние не крием илюзии. Позициите са ясни, жертвите са факт, а паметниците полуразрушени събират на 2 юни народа. Под тези паметници има кости, оставени от палачи. Никаква демокрация не защитавате. Управлявате пряко волята на народа и ще заплатите за това. Оценката за Луков марш е страхливо изразена от министъра, а председателят на Народното събрание оглуши с отсъствието си, защото не може да признае, че Луков марш е нацистка проява, обърна се към Караянчева той.  \n\"Спрете този позор за България. Вие се страхувате да излезете срещу съвременните нацисти и фашисти, заради гузната ви историческа съвест. Вие не сте партия на 10 години. Някой спомена, че е бил избит елитът на България, със сигурност във всяко правосъдие има грешки. Има и грешки, които граничат с престъпление. Има всички онези неща, които дават възможност днес да се говори за жертви, които са осъдени несправедливо. Ние при никакви условия не трябва да се връщаме към тези времена и за това през 90-те години БСП постави въпроса за национално помирение\", продължи изказването си Жаблянов.  \n\"Престъпленията към българския народ не могат да имат давност. Безгрешни ли сте, дами и господа? Вече 10 години управлявате и никога не сте се извинявали за грешките си. Искам да се обърна към другите политически партии в Народното събрание, освен тези на ДПС, чието отсъствие уважавам, но не можеш да отсъстваш по време на взимане на демократично решение и да обясняваш колко обичаш демокрацията\", каза още той.  \nОт мястото си се провикна Владимир Тошев от ГЕРБ и Жаблянов пожела да му се извини или да напусне залата, а Караянчева го прекъсна, като обясни, че тя ще прецени. \"Лошото е, че преценките ви са неверни\", сряза я Жаблянов и слезе от трибуната.   \n \n", "date": "2018.02.21", "title": "Жаблянов взриви парламента със скандална реч!"}
{"url": "https://www.blitz.bg/obshtestvo/regioni/politseyska-gonka-raztrsi-atomniya-grad-kozloduy-da-ama-vinovnikt-s-reno-to-se-izmkna_news580830.html", "text": "\n Мъж е обявен за издирване след бясна гонка с полицията в Козлодуй. Това съобщиха от областната дирекция на МВР. \nВчера около 20.25 часа в местната полиция е получен сигнал за неправоспособен водач, който шофира автомобил в атомния град. \nПолицейски патрул засякъл лекия автомобил „Рено Клио“ и полицейските служители подали светлинен и звуков сигнал от служебния автомобил, за да спре. Шофьорът обаче не се подчинил, продължил пътя си и направил опит да блъсне патрулката. Ченгетата тръгнали след автомобила и го открили изоставен в двора на частен имот в Козлодуй.  \nУстановени и разпитани са свидетели на случая, по данни на които, водачът на „Рено“-то е криминално проявен и осъждан 26-годишен местен мъж, който е неправоспособен.  \nБеглецът не е установен на адреса му по местоживеене и е обявен за издирване. Работата по случая продължава. \n \n", "date": "2018.02.21", "title": "Полицейска гонка разтърси атомния град Козлодуй! Да, ама виновникът с „Рено“-то се измъкна"}
{"url": "https://www.blitz.bg/kriminalni/prestplenie/vorzhenite-babaiti-vrsheeli-iz-pazardzhik-i-plovdiv-napravili-udarite-si-s-plastmasov-pistolet_news580835.html", "text": "\n Двама души бяха арестувани за въоръжени грабежи в Пазарджик и край Пловдив.  \n Според прокуратурата  . В казиното в този момент не е имало охранител. \n Разследващите са установили, че същите нападатели са извършили  . \nВсе още не е ясно колко точно е била плячката от този удар. \n На двамата са повдигнати обвинения. \nВ домовете им е намерена част от задигнатата сума, маските, както и оръжията на престъпленията – газов пистолет и пластмасова играчка - пистолет, уточнява bTV. \n", "date": "2018.02.21", "title": "Въоръжените бабаити, вършеели из Пазарджик и Пловдив, направили ударите си с... пластмасов пистолет"}
{"url": "https://www.blitz.bg/obshtestvo/korneliya-ninova-predveshcha-prisda-za-gerb-ot-strasburg-glavchev-ya-prizova-da-se-smiri_news580837.html", "text": "\"Съжалявам, че днес ставате свидетели на това, което показва, че българската политическа класа е незряла да оцени историята си, да отговори на реалните ви проблеми, да ги решите. Съжалявам и за това ще се опитам от името на БСП да ви върна към съвременните принципи на правовата държава. Правилникът на Народното събрание е закон, който изчерпателно е обяснил\". Така започна речта си от трибуната на Народното събрание лидерът на БСП Корнелия Нинова.\n \n\"Според управляващите г-н Жаблянов е превишил правата си, като се е изказал против договора с Македония и е накърнил достойнството на страната си. В конституцията обаче пише, че всеки има право да изказва мнението си писмено, устно, чрез звук  и картина. С изказването, което е лично, Валери е накърнил интересите на страната. Имам следния въпрос, уважаеми от ГЕРБ. Има много достойни хора, които публично изявиха несъгласие за Истанбулската конвенция. Валери Жаблянов казва, че не би подкрепил двустранния договор с Македония, а Георги Марков казва, че е \"против идиотщините и комитетчето, което ще обикаля по училища да проповядва джендъри\" (цитира).  Аз адмирирам изказването на Георги Марков. При случая на Жаблянов това е основание за оставка, а при Марков не е?! И това не е двоен стандарт?  \nВалери Жаблянов предложи към уважението на жертвите на комунизма, да прибавим и жертвите на фашизма. Имало ли е жертви на фашизъм? Вероятно не смятате така. Вчера имаше Луков марш, на който имаше деца, които очевидно проповядват опасни неща. Нежелаейки да осъдите тези фашистки прояви обърнахте цялата дискусия към изречението за Народния съд.  \nУважаеми колеги, това беше декларация от името на партия, с която Валери Жаблянов не свързва с парламента.  \nПрез 91-ва година БСП е единствената партия, която се извинява на всички, включително на партийните членове, които са били репресивно унижавани и дескредитирани. САмо една отговорна партия може да търси помирение и обединение. Няма друга партия, която се е извинявала за грешките си.  \nВие бягате от реалните проблеми и криете невъзможността да решите демографската криза и проблемите в образованието или здравеопазването. Второ, това е отмъщение за оставката на Главчев. Той подаде оставка, за да не бъде залата празна по времето на г-н Таяни, а не защото наруши основно демократично право на свободата на словото. Още тогава знаехме, че този акт ще се повтори ,заради онази оставка, която беше заслужена.  \nПричината за тези действия днес е модела ви на управление. Вчера Цветанов каза, че председателите на Парламента трябва да имат общо мнение. Кое общо мнение изрази Цвета Караянчева, че ниският авторитет на НС се дължи на нападките на Румен Радев. Нали председателството трябва да има мнение. Когато най-висшият председател ангажира целия парламент със собственото си мнение е тук. Това е моделът \"Цветановщина\". Заради този модел сме осъждани 7 пъти в Страсбург. С малкото пари, които имате, скъпи граждани, плащате за този модел. Всеки, който има различно мнение и е свободен човек, ще бъде подложен на най-тежкия натиск. Но не само заради Валери Жаблянов, поста или БСП, а заради стотиците граждани, които се намират в това състояние в една овладяна държава, ако днес гласувате оставката на Валери Жаблянов, отивате в конституционен съд и правата на човека в Страсбург, за да си получите 8-мата присъда. Защото това, което правите е диктатура. БСП се поставя категорично против това и ще пазим правовата държава и република, правото да се говори различно и да се мисли различно. Днес давате нов принос в атрофията на българския парламент. Това тук е трибунал и ние няма да бъдем част от извънредни съдилища в България, но никога няма да даваме своя принос за създаване на странични съдилища. Нашият заместник-председател е Валери Жаблянов. Над вас, над нас и над всички стоят конституцията и свободата на човек.\"  \n\" Не мислих да се изказвам, ама имайте малко срам, г-жо Нинова.  Как може да се изказвате вие, която бяхте отстранена. Смирете се малко, имайте срам. Поставяте се на много висок пиедестал. Нарушихте правилни на НС, а сравнявате незаконно издадени присъди. Самочувствието е ясно. На какъв език говорите вие от БСП с конете си? Всички можем да се сетим на какъв\", коментира експредседателят на парламента Димитър Главчев.   \nСпас Гърневски от ГЕРБ допълни: \"Най-добре се чувстват дърводелците. Другарките напуснаха преди да чуят отговор. Празната зала ще ме разбере много по-добре от тях. Бях подготвил друго изказване, но... БСП се била извинила? Тези хора от двете страни на залата очакваха, че на 10 ноември БСП ще падне на колене и ще моли за прошка от бг народ. Нещо повече - виден политик Филип Боков заяви, че приема вината с мезетата. Обвиняват ГЕРБ за Луков марш. Винаги сме обяснявали, че сме дясна демократична консервативна партия и винаги сме осъждали комунизма и фашизма\".  \n", "date": "2018.02.21", "title": "Корнелия Нинова предвеща присъда за ГЕРБ от Страсбург, Главчев я призова да се смири!"}
{"url": "https://www.blitz.bg/kriminalni/prestplenie/poveche-ot-sedmitsa-chetirima-keleshi-vrshekha-neshcho-zhestoko-s-zhena-ot-selo-kitino_news580836.html", "text": "\n Четири малолетни момчета са ограбили дома на 49-годишна жена от село Китино, Антоново. Това съобщиха от ОДМВР-Търговище.  \nКражбите се извършени в периода 12-20 февруари чрез разбиване на входната врата. Откраднати са кухненска посуда, дрехи и покъщнина.  \nСлед проведени в РУ-Търговище оперативно-издирвателни действия са установени извършителите на деянието – 4 малолетни момчета и момичета (от гр. Търговище и с. Съединение, обшина Търговище).  \nСлед установяване на извършителите вещите са върнати на собствениците.  \nПо случая се извършва проверка, резултатите от която ще бъдат докладвани в Районна прокуратура-Търговище.  \n \n", "date": "2018.02.21", "title": "Повече от седмица четирима келеши вършеха нещо жестоко с жена от село Китино"}
{"url": "https://www.blitz.bg/politika/vladimir-toshev-ot-gerb-km-zhablyanov-drvena-komunisticheska-glava_news580831.html", "text": "\n По време на речта на Валери Жаблянов: Не съм пцувал! Ако това, което слушахме 25 минути от трибуната, не е комунистическа глупост - добре. Ако Жаблянов не е \"дървена комунистическа глава\", е аз се извинявам.  \nТова заяви депутатът от ГЕРБ в отговор на обвиненията на червения народен избраник, че партията му не е намерила сили да осъди категорично Луков марш, а се нахвърля върху Народния съд. \nТошев още припомни с красноречиви примери какви злини е причинил според него Народният съд, като разказа епизоди от семейната си история. \n \n", "date": "2018.02.21", "title": "Владимир Тошев от ГЕРБ към Жаблянов: Дървена комунистическа глава!"}
{"url": "https://www.blitz.bg/obshtestvo/regioni/zapochnakha-da-montirat-filtri-na-komini-v-gorna-oryakhovitsa_news580829.html", "text": "\n Като част от борбата за по-чист въздух започна експериментален монтаж на филтри на комини в градовете с високо ниво на фини прахови частици. Иновативното швейцарско изобретение пречиства дима на 95% и вече сполучливо се използва в Германия, Швейцария и Франция. \nПоставянето на филтрите отнема около час. Такива вече са монтирани в Стара Загора, Благоевград, София и Пловдив ,а от този месец – и във Велико Търново и Горна Оряховица. \nФилтърът се захранва на ток, а консумацията не е голяма – колкото на електрическа крушка. \nЕкспериментът и проучванията ще покажат дали тази мярка е успешна и, ако това е така, Горна Оряховица ще получи финансиране от Европа за справяне с мръсния въздух.\n", "date": "2018.02.21", "title": "Започнаха да монтират филтри на комини в Горна Оряховица"}
{"url": "https://www.blitz.bg/politika/tsvetanov-razkri-taynite-tseli-na-bsp-ss-skandalite-i-provokatsiite-okolo-zhablyanov_news580841.html", "text": "\n Шефът на парламентарната група на ГЕРБ Цветан Цветанов окачестви днешното изказване на Жаблянов като заявка за председателския пост на БСП. Той може да говори така на пленум на БСП, а не като зам.-председател на парламента, обясни Цветанов. Днес той се държа много назидателно, а той и БСП трябваше да се много по-смирени, подчерта той. \nЗащото единственото, което те правят през последните месеци, е да създават проблеми и да отклоняват вниманието от важните проблеми, да провокират проблеми. Те искат да се върнат на власт, чрез създаването на едно служебно правителство, защото не могат да спечелят избори.  \nБСП иска да ни върне към болшевизма, да ни отклони от европейския път, но няма да успее, увери Цветанов и благодари на патриотите за подкрепата.  За голямо съжаление и президентът на страната се изявява като един говорител на БСП, каза още Цветанов и призова да не се поддаваме на провокациите. \n„Относно съпоставката с колегата Димитър Главчев, изразявам пълната си подкрепа към него. Това, което той направи, беше достойното. Сложи България пред личната обида, която му нанесоха от БСП“, посочи той. \nСпоред него направеното от Димитър Главчев е много по-ценно за демокрацията, отколкото поведението на Валери Жаблянов днес. „БСП са в правото си да предложат друг зам.-председател на парламента. \nПризовавам ги да го направят, но да не предлагат депутата Иво Христов, който няма как да бъде приет заради обидите, които нанесе“, каза още Цветан Цветанов.  \n \n", "date": "2018.02.21", "title": "Цветанов разкри тайните цели на БСП със скандалите и провокациите около Жаблянов"}
{"url": "https://www.blitz.bg/ikonomika/strakhotna-finansova-vest-za-studentite_news580965.html", "text": "\n Правителството увеличи докторантските стипендии от 450 на 500 лева. Новият размер е максималната възможна сума на този етап и е резултат от проведените разговори с представители на докторантите и на ръководствата на университетите, съобщава \"Дарик\". \n  \nС одобрени днес нормативни промени държавата дава възможност на висшите училища да предоставят и допълнителни стипендии на студентите, които се обучават по специалности от приоритетните професионални направления, каквито са направленията педагогика, машинно инженерство, енергетика, театрално и филмово изкуство, военно дело. \n  \nДруга промяна предвижда увеличаване на размера на стипендиите за студенти-чужденци, приети по Централноевропейската програма за обмен в университетското образование. \n  \nСумата се вдига от 135 на 250 лева, а целта да има по-справедливо компенсиране на разходите на чужденците, защото българските студенти в други държави получават стипендия от 200 евро.\n", "date": "2018.02.21", "title": "Страхотна финансова вест за студентите!"}
{"url": "https://www.blitz.bg/obshtestvo/novo-20-pokazakha-adaptirano-kamilsko-mlyako-za-bebeta_news580711.html", "text": "Фирма със седалище в ОАЕ представи първото мляко на прах за бебета, произведено на основата на камилско мляко и предназначено за пеленачета, които са алергични към кравето мляко, съобщава „Дейли Мейл“.\nПродуктът Camelicious, произведен от Emirates Industry for Camel Milk and Products, бе представен на международното изложение за храни и напитки от 18 до 22 февруари в Дубай. \n  \nКамилското мляко векове наред е било основна храна за бедуините в Персийския залив, които и днес го включват в хранителния си режим. \n  \nПрез последните няколко години камилското мляко и камилското месо станаха още по-популярни в Персийския залив, тъй като млякото е използвано за производство на шоколади, а месото - за приготвяне на карпачо и хамбургери. Сега камилско мляко вече се използва и за производство на мляко на прах за бебета. \n \n", "date": "2018.02.21", "title": "Ново 20: Показаха адаптирано камилско мляко за бебета"}
{"url": "https://www.blitz.bg/obshtestvo/zdraveopazvane/pritesnitelna-bolest-ot-koyato-predi-godini-umryakha-24-blgarcheta-vrluva-okolo-stranata-ni_news580816.html", "text": "\n “Статистика на Световната здравна организация показва бум на заболелите от морбили. Само за миналата година повече от 21 хиляди са заболели, като при 35 души изходът е бил фатален. Сред най-засегнатите страни са Румъния, Италия, Украйна, а епидемията в Сърбия взе 5-та жертва”. Това заяви доц. д-р Атанас Мангъров, завеждащ детското отделение към Инфекциозна болница, в сутрешния блок на Bulgaria ON AIR. \nСпоред доцентът това се дължи на отказ от ваксинацията под натиска на антиваксиналните движения. \n„Много хора отказват да слагат ваксини на децата си в резултат, на което децата се разболяват“, каза доц. Мангъров. \nТой обясни още, че през 2016-та година в цяла Европа е имало по-малко от 6 хиляди заболели от морбили. Мангъров подчерта, че на други континенти въпросът е решен със сериозна програма за ваксинация.  \n„В България това го имахме през 2010 година, когато тук имаше една голяма епидемия от морбили, която засегна над 24 хиляди души, 24 деца умряха“, припомни той и подчерта, че благодарение на взетите мерки през миналата година е имало само малко над 160 случая на заболели.  \nДоц. Мангъров заяви, че у нас се полагат големи усилия да бъдат ваксинирани всички, които не са, но по думите му една голяма част от хората и то интелигентни и образовани, отказват да ваксинират децата си. Той обясни, че при изкарана дребна шарка, могат да настъпят фатални последствия дори и след повече от 10 години. \n \n", "date": "2018.02.21", "title": "Притеснителна болест, от която преди години умряха 24 българчета, върлува около страната ни!"}
{"url": "https://www.blitz.bg/zdrave/chesto-prenebregvame-tezi-7-simptoma-a-s-tyaloto-ni-mozhe-da-se-sluchva-neshcho-opasno_news580794.html", "text": "Понякога взимаме симптомите на сериозни заболявания за обичайна настинка, преумора или намален имунитет. Случва се да сгрешим и признаците вместо на предменструален синдром се окажат съвсем други. Ето на кои следва да обърнете внимание и потърсите консултация с лекар:\n1. Честите позиви за уриниране по принцип са тревожен симптоми и не показват прекаляване с приема на течности или простуда. Освен проблеми с уринарния тракт, бъбреците и пикочния мехур, честото уриниране може да сочи наличие на хормонални проблеми или влагалищната микрофлора. Ако честото уриниране е придружено с изявена жажда, то това може да е признак на диабет. \n2. Безпричинна загуба на тегло. Обикновено, особено жените, се радваме, когато загубим някой и друг килограм. Но когато облеклото става широко без реално да сме променили режима и навиците си, трябва да имаме едно на ум. Загубата на телесно тегло е сред признаците на някои заболявания, обикновено свързани с жлезите с вътрешна секреция като щитовидна жлеза (нейната хиперфункция), диабет тип 2, както и болест на Крон и рак. Обърнете внимание на лекаря си, ако за последната половин една година сте се лишили от 5 килограма, без да сте предприемали тази промяна.\n \n 3. Окосмяване на нетипични места. Излишното окосмяване или хирсутизмът е показател за повишени стойности на мъжки полови хормони – хиперандрогения. Проблемът не е само естетичен. Повишеното окосмяване може да е признак на патологичен процес в организма, свързан е с обмяната на веществата, заболяване на маточната лигавица и може да показва риск от развитие на рак на млечната жлеза. При какво окосмяване следва да се безпокоите: силно окосмяване над горната устна, под брадичката, между и по гърдите, по средната линия над пъпа и корема между гърдите и хоризонталната линия на пъпа, окосмяване надскачащо пубисното, разрастващото се към пъпа, богато окосмяване по ръката между лакътя и рамото, по бедрата, гърба, над и по дупето (не става въпрос за наличието на 2-3 косъма, а за появата на богато окосмяване, тип мъжко и повече). \n \n4. Маточните кръвотечения след менопаузата винаги са показател, че в организма се случва нещо нередно. Такива нормално се случват при хормонално заместителна терапия, в останалите случаи кръвотечението може да се дължи на цервицит – възпаление на цервикалния канал, миома, полипи и други опасни патологични процеси. \n5. Необичайни промени на гърдите. Не бива да бъдем немарливи към здравето на гърдите си и е желателно всеки месец да извършваме самоизследване. Внимателното опипване на гърдите от зърната по спирала към мишниците позволява напипване на нетипични образувания. Всякакви промени в цвета, зърната, формите на гърдите, неестествено набръчкване на кожата, следва да насочат към консултация с мамолог. \n6. Всъщност, всяка жена научава след като прекрачи прага на сексуалния живот, че промените във влагалищния секрет са притеснителни. Не става въпрос за естествените изменения в качествата му заради хода на менструалния цикъл, а за тези, които са придружени с дискомфорт – промяна на цвета, наличие на миризма, сърбеж, зачервяване на кожата. Лошата миризма и жълтеникавият, зеленикав или сивкав оттенък на секрета налага посещение в кабинета на гинеколога и изследване. Същото се отнася при кърваво отделяне извън менструацията. \n7. Обилна менструация – при някои жени обилната, болезнена менструация е наследствено или анатомично обусловена. Понякога тя се дължи на климатизиране, усилен спорт, но когато процесът е патологичен, това може да е заради възпаление на придатъците на матката, миома, ендометриоза, проблем с щитовидната жлеза. \n \n", "date": "2018.02.21", "title": "Често пренебрегваме тези 7 симптома, а с тялото ни може да се случва нещо опасно!"}
{"url": "https://www.blitz.bg/zdrave/zdravni-novini/tova-sa-5-te-prichini-nikoga-da-ne-izkhvrlyate-korena-na-magdanoza_news580624.html", "text": "\n Магданозът е превъзходна подправка. Ухаещ и изпълнен с полезни свойства, той е чудесно допълнение към редица ястия и салати. Коренът от магданоз обаче е изключително пренебрегнат, пише az-jenata. \nМного малко хора знаят, че коренът от магданоз е много полезен и има свойства, заради които заслужава много повече от това просто да бъде изхвърлен в коша за боклук. \nКоренът от магданоз е изключително богат на витамини С, А, К, В9, минералите желязо, мед, калий, калций, както и много антиоксиданти, фибри и флавоноиди. Освен това е много беден на калории, което го прави чудесен помощник в борбата с наднорменото тегло. \n", "date": "2018.02.21", "title": "Това са 5-те причини никога да не изхвърляте корена на магданоза"}
{"url": "https://www.blitz.bg/zdrave/zdravoslovno/litseto-mi-beshe-pokrito-v-brchki-no-tezi-maski-me-prevrnakha-v-uchenichka_news580656.html", "text": "\n Редица процедури с маски, съдържащи колаген ще помогнат не само за подмладяване на лицето, но и за придаване на здравословен свеж вид. След няколко приложения на тези маски с желатин, ще забележите как кожата ви става еластична и бръчките постепенно изчезват от нея. \nМожете да подмладите лицето си сами, у дома. И днес сме подготвили за вас няколко рецепти за подмладяване с колаген въз основа на желатин. \n", "date": "2018.02.21", "title": "Лицето ми беше покрито в бръчки, но тези маски ме превърнаха в ученичка"}
{"url": "https://www.blitz.bg/zdrave/zdravni-novini/dieta-bez-vglekhidrati-ili-bez-maznini_news580843.html", "text": "\n По-малката консумация на мазнини или въглехидрати са най-честите препоръки на диетолозите. Според тях и двата хранителни режима са еднакво ефикасни. Според изследване, чиито резултати са публикувани в Journal of the American Medical Association, генетичният профил и метаболизмът на инсулина не са фактори, за да може едната опция да бъде предпочетена пред другата. \n„Чували сме истории за някои хора, които се подложили на диета и постигнали значими резултати, докато други, които приложили същата диета, нямали успех“ – заяви Кристофър Гарднър от Станфордския университет в Калифорния. \nСпоред него причината се крие в това, че сме различни и едва сега осъзнаваме причините за това разнообразие. \nИзследването обхванало 609 души на възраст между 18 и 50 години, 57 процента от които жени. Участниците били подложени 1 година на беден на мазнини или беден на въглехидрати хранителен режим. \nЗагубата на телесно тегло била средно 5,9 кг във всяка от двете групи. Някои отслабнали много – до 27 кг, докато други напълнели – до 9 кг. \nУчените не открили връзка между хранителния режим и значимата загуба на телесно тегло. „Що се отнася до промяната на телесното тегло, нямаше разлика между бедния на мазнини и бедния на въглехидрати хранителен режим“, отбелязаха те.\n", "date": "2018.02.21", "title": "Диета без въглехидрати или без мазнини?"}
{"url": "https://www.blitz.bg/obshtestvo/zdraveopazvane/novo-20-zadlzhikha-detsata-v-zabavachkite-da-piyat-samo-cheshmyana-voda_news580761.html", "text": "\n Хлапетата в пловдивските детски градини трябва да пият само вода от чешмата. Родителите им не могат да им носят, както досега, шишенца с минерална или изворна вода. За това алармираха гневни майки, които смятат, че забраната нарушава правата на децата им, информира  . \nТе попитали директорките на забавачките защо не могат да дават на децата си бутилки с минерална или изворна вода и получили в отговор обяснението, че имало получено писмо от Министерството на здравеопазването (МЗ). \n„Писмото сме го получили всички градини. То е от Министерството на здравеопазването, изпратено до Министерство на образованието и съответно получено в Регионалното управление на образованието. И от РУО е изпратено до директорите на всички учебни заведения”, потвърди директорът на ДГ „Марица” Надежда Дервенска, която уточни, че е информирала срещу подпис всички родители за писмото. \nПо думите й при нея няма постъпили оплаквания от родители, че децата им вече трябва да пият само чешмяна вода. „Аз това, което трябва и което ми е написано като предписание в името на здравето на децата, се спазва. Има организация децата да пият от чисти чаши, защото в писмото изрично се забранява ползването на пластмасови чаши за еднократна употреба. Тоест, осигурила съм чаши, които да бъдат дезинфекцирани, имаме съдомиялни за целта. Осигурена е вода в кани. Нищо по-нормално няма от това да се пие вода от чешмата”, каза директорката. \nСпоред РЗИ - Пловдив няма риск за децата, ако пият вода от чешмата. Според здравните власти минералната вода е с по-високо съдържание на флуор, който разваля зъбките на децата. Писмото от МЗ не забранява употребата в забавачниците на бутилирана изворна вода или на минерална с ниско съдържание на флуор, но заради финансови причини детските градини не могат да си позволят плащане на подобни доставки.\n", "date": "2018.02.21", "title": "Ново 20: Задължиха децата в забавачките да пият само чешмяна вода!"}
{"url": "https://www.blitz.bg/zdrave/zdravoslovno/tezi-10-podpravki-shche-vi-pomognat-da-izlekuvate-vsichki-bolesti_news580427.html", "text": "\n Знаете ли, че можете да подобрите здравето си, като добавите подправка към любимото си ястие? Разбира се, не е тайна за никого, че джинджифилът ще помогне да отслабнете. А знаете ли как карамфилът, кимионът, канелата помагат ...? \n", "date": "2018.02.21", "title": "Тези 10 подправки ще ви помогнат да излекувате всички болести!"}
{"url": "https://www.blitz.bg/zdrave/10-priznaka-koito-kreshchyat-che-tyaloto-vi-e-preplneno-s-toksini_news580851.html", "text": "\n Въпреки че това не винаги е очевидно на пръв поглед, има няколко признака, които показват, че тялото ви е пълно с токсини. \n Знаци, чрез които можете да разпознаете дали сте пълни с токсини: \n 1. Борба с излишни килограми \n Ако сте се опитали да се отървете от излишните килограми чрез упражняване и преброяване на калории, но нищо не се случва, възможно е токсините да ви блокират.  \n 2.  Необяснима умора \n Ако спите осем часа всяка нощ, но се събуждате уморени, причината може да е токсини. Високите нива на токсините в тялото с допълнителен стрес изчерпват надбъбречните жлези, както и кофеинът. \n 3. Безсъние \n Ако тялото ви съдържа повишено количество токсини, нивото на кортизола може да бъде засегнато. Кортизолът е хормон, който се освобождава, за да улесни справянето със стреса. При нормални обстоятелства най-високото ниво е сутрин, а най-ниско вечер, балансът, ако се наруши, нивото на кортизола вечер може да бъде високо, поради което преди лягане сте пълни с енергия и не може да заспите. Безсънието може да наруши здравето ви, така че е много важно да опитате да спите всяка нощ в продължение на осем часа. \n 4. Объркване  \n Много от токсините засягат работата на мозъка ви и сред тях са аспартам и мононатриев глутамат (MSG). Поради тях може да се почувствате объркани, така че е добре да ги премахнете напълно от диетата. Аспартанът може да се намери в различни видове напитки и без захар, диетични храни и паста за зъби, докато MSG се намира в преработените храни. \n 5. Неоправдаеми главоболия  \n Ако редовно имате главоболие без особена причина, нивото на токсините в тялото ви може да е твърде високо. Главоболието също причинява MSG и аспартам, но също така и тежки метали, изкуствени оцветители и консерванти. \n 6. Миризма  \n Ако имате лош дъх или газове, възможно е вашият черен дроб и червата ви да имат проблеми с елиминирането на токсини от тялото ви. \n 7. Запек  \n Много е важно всеки ден да изхвърляте отпадъчните съставки от тялото, в противен случай токсините се абсорбират обратно в тялото през червата. Пийте повече вода и увеличете приема на хранителни вещества в тялото. \n 8. Болка в мускулите \n Ако имате неочаквана мускулна болка, причината може да е токсини. Някои от токсините стимулират мускулните болкови рецептори, водещи до спазми и болка. \n 9. Кожни проблеми  \n Вашият черен дроб трябва да елиминира повечето от токсините, на които сте изложени, но в случай на прекомерно количество токсини това се проявява на кожата и може да доведе до акне, обриви и язви. \n 10. Чувствителност към миризми  \n Ако силно чувствате различни миризми, то може да се дължи на токсини в тялото ви. Тази чувствителност може да доведе до главоболие и гадене. \n", "date": "2018.02.21", "title": "10 признака, които крещят, че тялото ви е препълнено с токсини"}
{"url": "https://www.blitz.bg/zdrave/zdravni-novini/guruto-na-otslabvaneto-ivan-garabitov-obyasnyava-zashcho-snyat-e-lecheben_news580886.html", "text": "\n Енергията на човешкото тяло е динамична сила, постоянен поток от взаимно допълващи се и преодоляващи се елементи, между които трябва да се постигне баланс. Енергията е основата на видимите материални структури на тялото и всичко, което е свързано с неговата анатомия. Всички прояви  на живот както анатомични, така и физиологични, се поддържат от енергията в него, като същевременно я изразходват. \nВъпреки че храната и въздухът се приемат за първични източници на енергия, истината е, че тя не се получава от техния груб молекулен аспект. Истинският източник на енергията е вибрационната същност или електромагнетизъм на храната и въздуха. \n", "date": "2018.02.21", "title": "Гуруто на отслабването Иван Гарабитов обяснява защо сънят е лечебен"}
{"url": "https://www.blitz.bg/zdrave/diagnostika-i-lechenie/dots-d-r-grisha-mateev-obyasnyava-vzmozhno-li-e-plnoto-lechenie-na-genitalniya-kherpes_news580883.html", "text": "\n Херпесните инфекции са много разпространени и често срещани. Смята се, че повече от 80% от хората са заразени с херпесния вирус. По-малък процент от тях обаче имат изява на заболяването, тъй като човек може да бъде инфектиран и никога да не се появи и едно мехурче. Директният контакт е най-лесният начин за заразяване, но понякога това става и по индиректен път – чрез ръце или предмети, върху които вирусът може да преживее за ограничено време. \n„Вирусът остава да съществува през целия ни живот в определени нервни клетки, като обикновено е в състояние на покой, без да се размножава и причинява обриви. Под действието на различни провокиращи фактори може да настъпи активиране и да се образуват познатите ни мехурчета. Сред тях основно място заема слънчевото излагане, също така - стрес, заболявания, водещи до понижаване на имунитета, настинка, преди менструация, травма в областта на лицето, устните, очите, устата и др. Често не се открива причина за активирането му. \nПредполага се, че една от основните причини появата на херпеси да зачестява именно през летния сезон е фактът, че прекомерното излагане на слънчевото въздействие често намалява естествените защитни механизми на организма”, обяснява специалистът по кожни и венерически болести доц. д-р Гриша Матеев от Клиниката по кожни болести в Александровска болница, ръководител на Направление по болести на съединителната тъкан и детска дерматология. \nСекторът по педиатрична дерматология е създаден през 40-те години на миналия век. Той е единствен по рода си в България и понастоящем. Детският сектор е обособен самостоятелно и отделно от останалите болнични стаи в клиниката. Хоспитализират се деца от 3 до 18 години за диагностициране и лечение на дерматологични заболявания, характерни за тази възрастова група. - Лесно ли можем да се заразим с този толкова устойчив вирус, доц. Матеев? \n- Между 50 и 80% от европейците се заразяват с вируса на херпеса, а при азиатците поражението е върху 100% от населението. Все още не е намерена панацея за това заболяване, но с малко повече усилия можем да се предпазим от него.  \nЗаразяването с херпес се случва почти анонимно - от хора без явни признаци. Проводникът на инфекцията най-често е слюнката - така се заразяват децата до 4-годишна възраст с херпес от I тип - мехурчета на устните, брадичката, бузите. Слюнката може да бъде върху повърхността на играчката, в целувката на роднините. Ако е у самото дете, в такава нежна възраст напълно вероятно е и автозаразяване. Така херпесът от тип I може да премине в тип II - генитален.  \nНе самият вирус, а неспособността на имунната система да се бори с него се предава по наследство. Оттук идва масовостта на заболяването.  \nВирусът „минава“ през лигавицата или през микроскопични травми по кожата като порязвания, убождания, драскотини. След това се разнася чрез кръвта и лимфната течност по всички органи и системи. Засяда по разклоненията на нервните клетки и се премества към централната нервна система. А там вече се настанява завинаги. Наличието на един тип на херпесния вирус в организма не изключва възможността от заразяване с друг тип. \n", "date": "2018.02.21", "title": "Доц. д-р Гриша Матеев обяснява възможно ли е пълното лечение на гениталния херпес"}
{"url": "https://www.blitz.bg/zdrave/zdravni-novini/chuvali-li-ste-za-legendarnata-voda-za-otslabvane-sasi_news580673.html", "text": "\n Саси водата е абсолютно безвредна, лесна за приготвяне, вкусна и също е едно от най-ефективните средства за отслабване. \nВодата на Саси е символично наречена така заради списание \"Превенция\" в чест на нейната \"изобретателка\" Синтия Сас, който я е измислил за \"диета плосък корем\". Това е вода с енергия, но има много по-хубав вкус от обикновената вода. Също така не съдържа почти никакви калории, а джинджифилът в него помага да се успокои храносмилателната система. \n", "date": "2018.02.21", "title": "Чували ли сте за легендарната вода за отслабване \"Саси\"?"}
{"url": "https://www.blitz.bg/zdrave/zdravoslovno/dots-d-r-darina-naydenova-razkazva-kakva-tryabva-da-e-dietata-pri-podagra_news580906.html", "text": "\n Доц. Дарина Найденова е специалист по хранене и диететика. Работи в Медицински университет – Варна, обучава студенти и стажант-лекари в областта на здравословното и лечебно хранене. Участва в национални и световни научни конгреси по затлъстяване и клинично хранене. Има над 40 специализирани публикации в български и международни списания. Преминала е специализирани обучения за лечение на затлъстяването, диетотерапия при различни заболявания, хранене на бременни и кърмещи жени. \n-Доц. Найденова, какво представлява подаграта като заболяване? \n- Подаграта е сред най-разпространените в днешно време метаболитни заболявания. Често се среща и сред българите, особено при хора с наднормено тегло и затлъстяване. При подаграта има наследствен фактор, но това не означава, че ако човек носи съответния ген, заболяването непременно ще се изяви.  \nПодаграта е нарушение на излъчването на пикочната киселина. Симптомите могат да са много дискретни и човек дълго време не знае, че има този проблем. Понякога подаграта се установява при профилактични лабораторни изследвания, които показват високи стойности на пикочна киселина и на урея в кръвта. Често първият симптом на заболяването е болка и подуване на някоя от ставите – на палеца, на лакетната става и др. Ставата е възпалена, гореща, зачервена, туптяща и налага обездвижване. Първа изява на подаграта може да бъде и бъбречна криза заради наличие на камъни от пикочна киселина в бъбреците.  \n", "date": "2018.02.21", "title": "Доц. д-р Дарина Найденова разказва каква трябва да е диетата при подагра"}
{"url": "https://www.blitz.bg/layfstayl/za-damite/nay-nakraya-uchenite-razkrikha-koi-zheni-sa-nay-sklonni-da-pravyat-seks_news580934.html", "text": "Според резултатите от изследването, въпреки това, че мъжете може да не са симпатични, момичетата ще са склонни да правят секс с тях, ако първите знаят как да си го поискат.\nУчени от Университета Вандербилт проведоха изследване и изясниха кои момичета най-често се съгласяват на секс. Резултатите са публикувани в списанието Sexuality & Culture. \nВ изследването са участвали над 7 000 души. Въз основа на резултатите станало ясно, че скромните и смели момичета най-често се съгласяват на секс.   \nЕкспертите уточняват, че разкрепостените момичета знаят какво искат, затова не отказват секс, а скромните от „вежливост“ и страх да откажат на партньора полов контакт. \nРезултатите също твърдят, че жените могат да правят секс с онзи мъж, който ги спечели, дори ако те го смятат за несимпатичен.   \n \n", "date": "2018.02.21", "title": "Най-накрая! Учените разкриха кои жени са най-склонни да правят секс"}
{"url": "https://www.blitz.bg/obshtestvo/uikendt-idva-ss-snyag-posle-mnogo-stud-no-skoro-shche-ima-ryazko-zatoplyane_news580620.html", "text": "\n Температурите са положителни през деня, но заради вятъра се усеща студено. Характерът на това време ще се запази до края на седмицата, сочи средносрочната прогноза за времето, представена в „Дарик Кафе“. \n В петък и събота ще остане облачно и по-студено, на места е възможно и да превалява. \n  \nВ събота срещу неделя ще има превалявания от сняг  През уикенда, особено над южните райони и югоизточните райони ще има повече валежи, главно от сняг, възможно е дори на места да се образува снежна покривка. \n В неделя, понеделник и от части във вторник ще застудее драстично. Дневните температури се очаква да бъдат отрицателни. На места ще са -5 до -8 градуса, основно в западните, северозападните и североизточните райони. \n  \nВсичко това е, защото нов циклон в понеделник срещу вторник ще окаже влияние над страната и отново ще има превалявания от сняг. \nВремето ще бъде динамично, облачно, с превалявания.\n Като цяло през цялата тази седмица, най-вече в края ѝ и началото на следващата, в цяла Европа ще бъде много студено. Вероятно това ще бъде един от най-студените периоди през тази зима над целия европейски континент, включително и над Балканите.  \n В началото на месец март обаче, около 1-ви и 2-ри, синоптичната обстановка над целия континент ще се промени и ни очаква доста сериозно затопляне. Температурите на места дори може да достигнат 18-22 градуса. \n", "date": "2018.02.21", "title": "Уикендът идва със сняг, после много студ, но скоро ще има рязко затопляне!"}
{"url": "https://www.blitz.bg/obshtestvo/bsp-obyavi-dnes-shche-se-sluchi-neshcho-nevizhdano-v-istoriyata-na-parlamenta-shche-se-biem_news580815.html", "text": "\"Ще се бием за демокрация. За първи път ще свалят зам председател заради свои мисли и идеи. Това не се е случвало никога в българската история. Моля медиите на вземете и да прочетете мотивите за искането на оставката и ще видите, че няма нито един мотив за искането на оставката\". Това каза Георги Свиленски от БСП в кулоарите на парламента пред камерата на bTV.\n\"Само Цветанов призна, че не може заместник-председател да има различно мнение от председателите на НС. Всеки народен представител е свободен да се изявява. Той не трябва да има същото мнение с управляващите, след като е в опозиция\", допълните депутатът. \nДеси Атанасова от ГЕРБ пък се учуди от констатацията на Свиленски, че ще има бой за демокрация. \"Аз съм учудена от констатацията на г-н Свиленски, че ще има бой за демокрация. Някои от тях нарекоха народът \"дебили\". Недопустимо е. Комунистическият режим е обявен за престъпен. Не стана ясно дали изказването на Жаблянов е неговото лично мнение\", обясни тя. \nВ момента БСП поиска отпадането на точка първа в дневния ред на парламента, която предвиждаше гласуване на оставката на Жаблянов, но процедурата бе отхвърлена. Предстои решаващ сблъсък в парламента. \n", "date": "2018.02.21", "title": "БСП обяви: Днес ще се случи нещо невиждано в историята на парламента! Ще се бием!"}
{"url": "https://www.blitz.bg/obshtestvo/bitkata-za-glavata-na-zhablyanov-zapochna-filip-popov-poiska-otmyana-na-glasuvaneto-no_news580818.html", "text": "\"Остро и категорично съм против първата точко. Проектът ви е в противоречие с конституцията на република България и правилата за ред в народното събрание\", каза Филип Попов от трибуната.\n\"За да бъде отстранен заместник-председателя на НС той трябва да е превишил правата си поне три пъти. Мотивите ви противоречат на всичко. Има вътрешно противоречие в основанието и процедурата. Не подкрепяйте влизането на тази точка в дневния ред\", призова депутатът от БСП.  \nПарламентът гласува предложението на Попов, но то бе отхвърлено, след като само 98 гласуваха \"за\", а за да бъде прието предложението му те трябва да са минимум 121.  \n", "date": "2018.02.21", "title": "Битката за главата на Жаблянов започна! Филип Попов поиска отмяна на гласуването, но..."}
{"url": "https://www.blitz.bg/obshtestvo/gerb-izbroi-tezhkite-grekhove-na-zhablyanov-dps-otkaza-da-uchastva-v-debata-poradi_news580820.html", "text": "\"Мотивите ни са по член 5, алинея първа, точка 2, а именно системно нарушаване на правилата като заместник-председател на народното събрание. Първото му нарушение е от 18 януари 2018 година, когато обсъждахме ратификацията на договора за добросъседство с Македония. Г-н Жаблянов, твърдейки че се изказва в лично качество, квалифицира договора като \"търгашество от най-ниска проба\". С това той принизи десетилетните усилия на двете страни\", обясни Данаил Кирилов от ГЕРБ от трибуната на парламента.\n\"На второ място г-н Жаблянов на  1-ви февруари грубо възпрепядства реда в залата и отдаването на почин на жертвите от възродителния процес. С тези действия Жаблянов демонстрира пълен непарламентаризъм. На първо място, смятаме, че освен задълженията му като редови народен представител, той има и функции като заместник-председател на НС. В тази връзка е длъжен да утвърждава парламента като орган. Това направи с твърдението в декларацията против Луков марш, в която се твърди, че народния съд е едно необходимо и неизбежно военно правосъдие. С това се засяга оценката към демократичното ни общество и дискредитира българския парламент и засяга неговия имунитет. Ако Жаблянов желае да прави такива дескредитации, то може да ги прави като редови народен представител, но когато представляваш институцията смятаме, че не трябва да се прави това. Внесли сме следния проект за решение: Освобождава предсрочно Валери Мирчев Жаблянов като заместник-председател на народното събрания на Република България\", допълни Кирилов.  \n\"Парламентарната група на ДПС няма да вземе участие в този дебат поради следните причини: Ние смятаме, че няма правни аргументи за исканата оставка. Господин Жаблянов е изразил лично мнение. Уважаеми колеги юристи, не забравяйте, че всеки депутат има имунитет, за да изказва становището си, без значение дали сме съгласни или не. Ние не бяхме съгласни с изказването му за почитането на жертвите на комунизма, но това е негово право. Това не е основание за оставка. На трето място е моралния мотив. Г-н Валери Жаблянов е изразил личното си становище относно народния съд в декларацията за Луков марш. ДПС осъжда народния съд и сме били последователни в мнението си. Ние не можем да се съгласим с личната оценка на Валери Жаблянов, но БСП има декларация, която се разграничава от това негово мнение. Ако това е предизвикало възмущението ви. ГЕРБ, вие проявявате двоен стандарт. ДПС няма да участва в този фарс\", каза Йордан Цонев от ДПС.  \nВ момента Валери Жаблянов обяснява позицията си. \n", "date": "2018.02.21", "title": "ГЕРБ изброи тежките грехове на Жаблянов, ДПС отказа да участва в дебата, поради..."}
{"url": "https://www.blitz.bg/ikonomika/mnogo-vnimavayte-ot-kde-vzimate-brzi-pari-che-56-firmi-vrtyat-golemi-shashmi_news580821.html", "text": "\n Вчера  . Днес председателят на Комисията за защита на потребителите Димитър Маргаритов поясни, че „комисията за защита на потребителите (КЗП) е установила неравноправни клаузи при 56 проверени дружества за бързи кредити, регистрирани към БНБ“.  \nПонякога става въпрос единствено за срокове за уведомяване. \n„От тях обаче с 9 в момента сме в съда с колективни искове. Всички останали са предприели мерки за промяна на тези общи условия и ние осъществяваме последващ контрол дали това се спазва”, обясни председателят на КЗП пред БНР. \nМаргаритов коментира и европейския механизъм за отпадане на геоблокирането и двойните стандарти при пазаруването онлайн. По думите му не трябва да има ограничения по географски признак: „И в този смисъл действащата наредба, според мен, сваля една много важна граница и показва много ясно, че не може да има каквито и да е било дискриминационни критерии по потребителски признак”. \n„Освен новия регламент има и редица друго правила, които улесняват въвеждането на тези основни, свързани с отпадането на геоблокирането“, посочи Маргаритов и обясни: „Например, отпаднаха всички възможни такси при плащане в онлайн пространството с дебитни и кредитни карти на територията на ЕС. Освен това националните контролни органи ще имат възможност да предприемат някои мерки, които са свързани с неспазването на правилата – да свалят онлайн съдържание, което противоречи на новите правила. Така че мисля, че целият този пакет способства и за изравняването на правилата и възможността гражданите на ЕС да пазаруват свободно по тяхна преценка, това, което са набелязали, на цените, на които им се предлага най-изгодно. Мисля, че това е по-голям пробив, отколкото планираните промени по отношение на двойните стандарти при храните”.\n", "date": "2018.02.21", "title": "Много внимавайте от къде взимате бързи пари, че 56 фирми въртят големи шашми"}
{"url": "https://www.blitz.bg/obshtestvo/regioni/tragediya-izvesten-v-pirinsko-italianski-fermer-izdkhna-vnezapno-13-godishniyat-mu-sin-se-razbolya-ot-tuberkuloza_news580807.html", "text": "\n 13-годишно момче от симитлийското село Брежани е оперирано вчера по спешност в Клиниката по туберкулоза в София със съмнения за тежка форма на инфекциозното заболяване. Детето е транспортирано с линейка около обяд за столицата, то е прието през нощта в спешно отделение на благоевградската болница с висока температура и силна кашлица, пише . \n Предприети са спешни действия от дежурния екип начело с д-р Нешев, направени са изследвания в образна диагностика и е насочено за специализираната болница в Благоевград /бившия Тубдиспансер/. \n „Касае се за белодробна инфекция, приемната диагноза при детето е туберкулоза, с микробиологичните изследвания ще се докаже точно заболяването”, каза директорът на Специализираната болница по пневмофтизиатрия д-р Петър Георгиев. \n Специалистът, който е с над 30-годишен професионален опит в лечение на туберкулоза, поясни: „При поставянето на правилна диагноза важен момент е изясняването на всички обстоятелства, предхождащи заболявания и най-вече дали детето е имало контакт с болен. То имало оплаквания повече от три седмици. Чувствало обща отпадналост, безапетитие, имало повишена температура и силна кашлица. \nТуберкулозата е успешно лечима при своевременно диагностициране. В миналото заболяването е било проблем предимно за населението на бедните страни. Днес заболяването е разпространено в почти всички развити държави в света. В момента в болницата в Благоевград се лекуват 22-ма пациенти, от тях 7 случая са новооткрити от началото на 2018 година. \nБолните са изолирани, не са имали контакт помежду си, има само една майка с дъщеря й от село Долно Осеново. В по-тежка форма е 30-годишна жена от Белица, при която оплакванията са силна кашлица, но тя отдавала симптомите на настинка и тютюнопушенето. Заболяването при всички пациенти се лекува в острата фаза под лекарско наблюдение, възстановяването е продължително, близо 6 месеца. Причинителят на туберкулозата е бактерия, която се отличава със значителна устойчивост във външната среда.  \nПовечето от хората, които се заразяват с туберкулозните бактерии, успяват да се „преборят“ с тях и да спрат растежа им – бактериите остават да живеят в тялото на заразения човек, но не са активни. Проникването на инфекцията най-често става през дихателните пътища. При кашлица, кихане, разговор болният отделя туберкулозните бактерии във въздуха. Заразата може да се пренeсе и чрез прах в стаите и по улиците, където туберкулозните бактерии остават дълго време жизнеспособни. Липса на ваксинация срещу туберкулоза или некачествено провеждане на същата е рисков фактор. Потърсете лекарска помощ при кашлица, която продължава седмици, засилва се и става влажна, и при повишена температура за продължителен период от време.  Туберкулозата може да протече и напълно безсимптомно в около 15% от случаите, често наподобява пневмония или друго инфекциозно заболяване, Незабавно се консултирайте с лекар при установяване на някои от симптомите на болестта”. \n Проверка установи, че 13-годишното момче е син на популярния в района италианец Мауро. \n \n \nПотърсен за подробности кметът на село Брежани Благой Стефанов поясни: \n „Сутринта разговарях с бабата на момчето, разбрах, че детето имало оплаквания и у дома преди три дни е извикан личният лекар. Близки на семейството и местни хора са забелязали, че момчето кашля силно, но не мога да кажа какво е заболяването му. Трагедията в семейството е огромна, майката е починала през 2011-а и детето живееше с баща си Мауро. Той е италианец, но за съжаление почина преди два дни на 64-годишна възраст, днес с траурна агенция тялото се транспортира за родината му. Мауро пристигна да живее в Брежани преди 7-8 години, направи огромна триетажна къща. Доколкото ми е известно, той има собствен бизнес в Италия, впечатленията ми са, че е човек с възможности. През лятото претърпя инцидент, падна с минибагер, който затисна крака му, докато правеше изкоп за басейн в двора си. Оттогава се движи с патерици, но не е залягал на легло, само докато се възстановяваше. До последно се движеше. Внезапната му смърт е остра сърдечна и дихателна недостатъчност, но аутопсия не е извършена за установяване на точните причини и остава неизвестно. Мауро беше особен човек, сега научавам, че не е ходил на лекар. Дали момченцето се е лекувало адекватно и с какво не мога да коментирам”. \n Местните хора коментираха, че бабата, която е от София, досега не е имала допир с внучето си, поради изострени отношения с бащата италианец. Тя е придружавала вчера момчето по време на лекарския преглед в Благоевград. \n Италианецът Мауро стана популярен с участието си в празника на брежански печени кестени, които приготвяше за гостите с изкусни кулинарни умения. \n", "date": "2018.02.21", "title": "Трагедия: Известен в Пиринско италиански фермер издъхна внезапно, 13-годишният му син се разболя от туберкулоза"}
{"url": "https://www.blitz.bg/analizi-i-komentari/secheno-na-blgariya-za-shengen-pravi-narkodrzhava-ot-es-v-koyato-porchkovo-ubiystvo-veche-struva-samo-3000-evro_news580899.html", "text": "\n Щом България и Румъния имат техническата готовност да се присъединят към Шенген, трябва да сме единни, за да ги допуснем там. Това послание отправи към Съвета на Европейския съюз евродепутатът Карлуш Куелю, който е докладчик за готовността на двете страни за влизане в шенгенското пространство. По думите му причините България още да не е в Шенген са политически. \n„Правилата трябва да се спазват, а те са ясни - ние искаме от членките да прилагат цялото шенгенско законодателство и когато това се прави, трябва да сме единни. Което означава, че ако една страна спазва това законодателство, тя трябва да бъде допусната в Шенген. Правилата трябва да са еднакви за всички“, заяви Куелю, пред БНР. \nНяколко страни членки, сред които Холандия, твърдо се противопоставят на приемането на България и Румъния в пространството за свободно движение. „Става дума за решение, което изисква пълно мнозинство, за да бъде прието, т.е. това позволява на една държава да го блокира. А процесът беше прозрачен - към България и Румъния бяха поставени изисквания и те ги изпълниха“, каза още той. \n„Двете страни си свършиха работата, всички национални експерти единодушно потвърдиха, че са спазени съответните стандарти. Европейският парламент потвърди моя доклад със смазващо мнозинство, в който се казваше, че България и Румъния могат да се присъединят към Шенген. И сега няма технически причини, за да не се приема решението за присъединяване. Става дума за политически причини и те се проявяват в Съвета, който на практика блокира решението“, заяви Куелю. \nПо-рано днес осведомителните агенции разпространиха доклад на холандската полиция, който гласи че страната на лалетата се превръща в наркодържава, в която върлуват банди арабски гангстери. \nСпоред официалните данни престъпността намалява, но служителите на реда казват, че голяма част от жертвите са спрели да съобщават за инциденти. Критици на нидерланската политика на толерантност към продажбата на канабис и законния статут на проституцията изтъкват, че държавата неволно е популяризирана като център за трафик на наркотици и хора. \nСтраната на лалетата започва да прилича на наркодържава и полицията не е в състояние да се пребори със зараждащата се паралелна криминална икономика, се посочва в доклад на Нидерландската полицейска асоциация, информира Дарик. \"С наличните ресурси органите на реда могат да се справят само с една от всеки девет криминални групировки\", се изтъква в документа, базиран на интервюта с 400 следователи. \n\"Следователите виждат как дребни престъпници се превръщат в едри предприемачи, които се утвърждават в хотелиерството, пазара на недвижими имоти, туристическите агенции. Нидерландия отговаря на множество характеристики на наркодържава. Следователите виждат появата на паралелна икономика\", пише още в документа. \nАсоциацията на нидерландската полиция иска да се назначат допълнително 2000 служители и тежките й твърдения за възхода на организираната престъпност ще бъдат изтълкувани от критиците като опит да изстискат повече пари от правителството. Изводите обаче съответстват на доклад на прокуратурата, изтекъл в медиите по-рано тази година. Според него през последните девет години има 25-процентов спад на регистрираните престъпления до по-малко от 1 милион, но 3,5 милиона остават нерегистрирани всяка година. \nКметът на Амстердам, местните полицейски сили и прокурорът на града предупредиха този месец за увеличаване на организираната престъпност и изместването й към по-малко видими форми на престъпления в квартали, които често са извън фокуса и контрола на властите. \nШефът на полицията на Амстердам Петер Яап Алберсберг заяви наскоро, че служителите му отделят между 60 и 70% от времето си в опит да се преборят с поръчкови убийства. \"Млади хора са готови да извършат убийство за 3000 евро. През 80-те и 90-те години поръчковите убийци от чужбина идваха в страната за 50 000 евро. През последната година това са млади момчета от Амстердам\", се посочва в доклада. \nКритици на нидерланската политика на толерантност към продажбата на канабис и законния статут на проституцията твърдят, че държавата неволно е популяризирана като център за трафик на наркотици и хора. \nГоляма част от хапчетата екстази, разпространявани в Европа, идват от лаборатории в южната част на страната, които все по-често се държат от марокански гангстери, занимаващи се с производство на канабис. Половината от кокаина, употребяван на Стария континент, който е на обща стойност 5,7 млрд. евро, влиза от пристанището в Ротердам, сочат данни на Европол.\n", "date": "2018.02.21", "title": "Сечено на България за Шенген прави наркодържава от ЕС, в която поръчково убийство вече струва само 3000 евро"}
{"url": "https://www.blitz.bg/politika/bsp-i-gerb-se-khvanakha-za-gushite-zaradi-otstranyavaneto-na-zhablyanov_news580983.html", "text": "Поредна порция обвинения между представители на БСП и ГЕРБ, прозвучаха в предаването „Още от деня“ по БНТ. Според Александър Симов от БСП това е било реваншизъм от страна на управляващата коалиция, Владимир Тошев от ГЕРБ, обаче отрече и подчерта, че това е било логичното решение, след серията от грешки на Валери Жаблянов.\n„Казусите при г-н Главчев и г-н Жаблянов са съвсем различни. В последните няколко седмици, Жаблянов допусна редица нарушения и урони престижа на НС. Ние се аргументирахме и изложихме правните аргументи, за искането на оставката му“, каза Владимир Тошев от ГЕРБ. „Наказаха Жаблянов заради различното му мнение. Той има пълното право да бъде несъгласен“, категоричен бе Александър Симов от БСП. \n„Оценката на народния съд не може да бъде дадена в едно изречение. В мотивите на ГЕРБ няма нито едно позоваване на правилника, което показва, че бе потъпкана демокрацията. Това бе чист реваншизъм“. „Народният съд е незаконен. Самите вие не сте съгласни с мнението на Валери Жаблянов“, подчерта депутатът от ГЕРБ. Симов призна, че Жаблянов е изразил мнение, различно от това на БСП. По думите му в БСП има вътрешнопартийна демокрация и всеки може свободно да изразява мнението си. „Оневиняването на всички жертви на комунизма е недопустимо. Народният съд е изискан от съюзниците“. \nНа решенията на Народния съд не може да се гледа еднозначно. Той изрази опасенията си от възраждане на фашизма. „Този парламент се превръща в изтривалка на управляващата коалиция“, заяви Симов. Тук колегата му от ГЕРБ го поправя, че процесът е започнал 22 дни по-рано и няма как да е по искане на съюзниците. „Вие имате проблем с историята“, отговори му Симов. Тошев цитира думи на Георги Димитров, който завява, че няма да има прошка за никого. „Не приемам бивш член на БСП да си изтрие политическата биография с подобна позиция“, контрира Александър Симов. Тук Тошев каза, че е бил заставен да го направи, а баща му е бил жертва на режима и е лежал в Белене. \n", "date": "2018.02.21", "title": "БСП и ГЕРБ се хванаха за гушите заради отстраняването на Жаблянов"}
{"url": "https://www.blitz.bg/politika/kostadin-filipov-sport-ne-e-za-imeto-na-makedoniya-a-za_news580825.html", "text": "\n Спорът не е за името на Република Македония или как ще ги иронизираме. Въпросът е далеч по-съществен, а именно за идентичността на страната. За този проблем се говори по-малко в публичността. Това заяви журналистът Костадин Филипов в сутрешния блок на БНТ.   \n\"Гърците настояват за промени в македонската конституция. Дали смяната на името на Република Македония значи, че ще се промени и идентичността на страната?\", попита той. \n\"Вчера Ангела Меркел се намеси и разговаря с Алексис Ципрас. Нейната намеса значи, че Република Македония бърза, защото има вероятност през юни да им предложат покана за членство в НАТО. Според мен страната ще стане членка на НАТО по механизъм\", допълни журналистът.  \n\"Зоран Заев е заложил повече на НАТО и бъдещото си членство в Европейския съюз, отколкото на вътрешнополитическите проблеми в Република Македония. В Скопие се интересуват от българското мнение. Ние сме страната, която е задължена по исторически съображения да е най-заинтересована и да помогне за правилното решение за Македония\", завърши Костадин Филипов.  \n \n", "date": "2018.02.21", "title": "Костадин Филипов: Спорът не е за името на Македония, а за..."}
{"url": "https://www.blitz.bg/politika/prvo-v-blits-anton-todorov-ssipa-profesor-ot-bsp-edno-neuko-komune-koeto-trovi-efira_news580847.html", "text": "Политологът Антон Тодоров съсипа депутата от БСП проф. Георги Михайлов, който днес беше гост в студиото на БНТ заедно със своя колега от ГЕРБ Александър Иванов.\n Ето какво написа в социалната мрежа Тодоров: \nСпоред едно комуне /проф. Г. Михайлов/, което трови ефира по Канал 1 \"Народният съд е задължение, произтичащо от чл. 5 на Парижкия мирен договор.\"  \nАбе, неуко човече, кога е подписан Парижкият мирен договор? Подписан е 1947 г. Т.нар. Народен съд е създаден септември 1944 г. Как конституираш нещо три години преди конституиращия документ!? \n", "date": "2018.02.21", "title": "Първо в БЛИЦ! Антон Тодоров съсипа професор от БСП: Едно неуко комуне, което трови ефира!"}
{"url": "https://www.blitz.bg/politika/goreshchi-strasti-shche-razdirat-parlamenta-dnes-video_news580788.html", "text": "\n Горещи страсти се очаква да прехвърчат в парламента днес. Една от причините е, че се очаква парламентът да разгледа като първа точка Проект на решение за предсрочно освобождаване на Валери Жаблянов от поста зам.-председател на Народното събрание. Това предвижда проектопрограмата на депутатите за тази седмица. Проекторешението за освобождаването на Жаблянов е внесено от председателя на ПГ на ГЕРБ Цветан Цветанов и група народни представители. \n  \nПредвижда се на второ четене да бъдат разгледани промени в Закона за оръжията, боеприпасите, взривните вещества и пиротехническите изделия, в Закона за насърчаване на инвестициите и в Закона за филмовата индустрия. На второ четене са още новият Закон за платежните услуги и платежните системи, както и новият Закон за електронните съобщителни мрежи и физическа инфраструктура. \n  \nОчаква се депутатите да обсъдят на първо четене промени в Кодекса на труда, както и Годишен доклад на министъра на правосъдието по изпълнението на решенията на Европейския съд по правата на човека по дела срещу България през 2016 г. \n  \nВ проектопрограмата е и Проект на решение за възлагане на Сметната палата да извърши одит на допълнителните разходи/трансфери по бюджетите на първостепенните разпоредители с бюджет, одобрени с постановления на Министерския съвет, за периода от 10 май 2017 г. до 31 януари 2018 г. Предложението е внесено от председателя на ПГ на БСП Корнелия Нинова и група народни представители. \nПромените в Закона за омбудсмана на второ четене се предвижда да бъдат обсъдени като първа точка в четвъртък. За петък е предвиден парламентарен контрол. \nПарламентарна комисия пък ще обсъжда Закона за горите. В него са заложени предложения, които улесняват строителството на ски писти, лифтове и съоръжения за тях в планините. \nВ мотивите на вносителите на предложенията пише, че сегашните норми правят невъзможно реализирането на инвестиционни намерения. \nПротив проектопромените са природозащитници. Според тях евентуалното строителство създава рискове за населението и околната среда. Причината е, че построяването на писта е свързано със сериозни изкопи и увреждане на горската територия, което пък може да доведе до ерозия, свлачища и поройни наводнения. \n \n", "date": "2018.02.21", "title": "Горещи страсти ще раздират парламента днес (ВИДЕО)"}
{"url": "https://www.blitz.bg/obshtestvo/novo-prouchvane-podobryava-mnenieto-ni-za-obutite-chorapi-po-vreme-na-seks_news580767.html", "text": "Има нещо, което непременно трябва да вземете предвид, преди да се впуснете в любовни приключения през зимата. А именно – че ако ви е студено на краката, вероятността да изпитате пълна сексуална наслада спада наполовина.\n 30% повече шансове за оргазъм \n„В началото на нашите проучвания само 50% от жените бяха в състояние да достигнат до оргазъм“, казва Герт Холстидж, председател на центъра за уронеурология в университета на Гьоринген, Холандия,цитиран от Elle. \n„Но разбрахме защо жените са се чувствали некомфортно. Просто им е било студено на краката! Дадохме им чорапи, след което 80% от тях достигнаха до оргазъм.“ Комфортът преди всичко \nОбяснението на авторите, провели експеримента: амигдалата и пре-фронталния кортекс в зоната на мозъка са отговорни за безпокойството, страха, дискомфорта. \n„Там се произвеждат сигналите за опасност, а тяхното влияние силно намалява способността ни да се отпуснем, съответно – и да се насладим на някой и друг оргазъм“, казва Холстидж. „Приятната обстановка, която включва усещане за топлина, е важна част от създаването на чувство за безопасност, сигурност и удобство.“\n", "date": "2018.02.21", "title": "Ново проучване подобрява мнението ни за обутите чорапи по време на секс"}
{"url": "https://www.blitz.bg/obshtestvo/znatsi-koito-pokazvat-che-ne-se-zanimavate-s-tova-za-koeto-ste-roden_news580771.html", "text": "Душата на всеки човек идва на земята, за да изпълни определена мисия и ако вие не изпълнявате вашата, няма да се чувствате добре, а знаците около вас ще показват, че не вървите по правилния път.\nМилиони хора попадат в капана на удобството и въпреки че имат материална сигурност, не се чувстват добре. Това ясно показва, че не изпълняват духовната си мисия. Заедно с чувствата има и други знаци, които показват, че не се занимавате с това, за което сте роден. \n1. Стремите се да удовлетворите желанията на всички около вас, но не и вашите собствени – когато посветите времето си напълно на хората около себе си, вие ще живеете техния живот, а не своя собствен. По този начин бягате от съдбата си и никога няма да се чувствате щастливи. Припомнете си кога за последен път сте направили нещо за себе и кога сте посветили цял ден само за своите желания. Важно е да обръщате внимание на своята интуиция и на своите мечти, защото с тях ще изпълните житейската си мисия; \n2. Непрекъснато обвинявате околните за неуспехите си – ако сте зависими от околните и може да посочите човек, който според вас непрекъснато ви проваля, вие не изпълнявате духовната си мисия. Трябва да поемате отговорност за своите действия и това, което ви се случва, за да се учите от него; \n3. Постоянно се оплаквате – когато виждате само отрицателното, вие ограничавате своята креативност и свобода да вървите напред. Подобна нагласа ще ви вкара в недна хронична депресия. Ако имате проблеми, променете гледната си точка към тях и ще ви е много по-лесно да ги решите; \n4. Страхувате се от провалите – неуспехът е най-добрият учител и ако бягате от тях, няма да си вземете поука, а големите ви мечти ще станат реалност единствено когато сте си отворили очите и за неприятните неща от живота; \n5. Не предприемате никакви рискове – ако непрекъснато се страхувате от бъдещето, няма да изпълните духовната си мисия, защото тя не е свързана със застой, а с непрекъснато движение; \n6. Привързали сте се към миналото – това, което си е отишло от вашия живот, е трябвало да си отиде и трябва да го приемете, за да вървите наред. \nИзточник: sanovnik.bg\n", "date": "2018.02.21", "title": "Знаци, които показват, че не се занимавате с това, за което сте роден"}
{"url": "https://www.blitz.bg/obshtestvo/kak-stereotipite-prechat-na-umstvenata-ni-deynost_news580780.html", "text": "Имате готови отговори на всички въпроси, не сте си обновявали гардероба отдавна, не пътувате никъде, приятелите ви в социалните мрежи си стоят все едни и същи? Внимание, мозъкът ви е в опасност, необходими са спешни спасителни мерки!\nСветът се променя и трябва да се приспособяваме постоянно към новите условия. Например, кризата във фирмата налага да ви съкратят и спешно търсите нова работа, преместили сте се да живеете в чужбина и всичко е различно – от езика до правилата за движение, дъщеря ви е довела вкъщи младеж, който никак не отговаря на представите ви за зет и трябва да реагирате, без да обидите никого. Ако мозъкът ви е свикнал да работи бързо в различни ситуации, ще се справи и сега. Но ако с години сте го „затлачвали“ само със „светски“ клюки и безкрайни телевизионни сериали, вероятно ще му бъде много трудно или дори невъзможно да намери добро решение в дадения критичен момент. \nНавиците ни „складират“ в главата набор от реакции и мисли „за всеки случай“, пише Elle. Умствените ни способности са много по природа, но ние ги „активираме“ твърде рядко. Как работи мозъкът ни \nИзвестно е, че новият опит, новите интелектуални усилия, запознанствата с нови интересни хора, пътешествията в различни страни и разнообразните ни хобита влияят положително на паметта и мисленето ни. Обяснението е, че в процеса на усвояване на нещо ново се образуват нови невронни връзки в мозъка. И колкото по-гъста е мрежата, толкова по-бързо човек съобразява и намира правилни решения. \nОще през 40-те години на миналия век канадският психолог Доналд Хеб, наричан бащата на невропсихологията и невралните мрежи, установил, че неврони, които са активирани едновременно, рано или късно създават връзка помежду си. Ансамбълът от неврони, които „свирят“ едновременно при изпълнението на някакви задачи, след n брой повторения (в процеса на обучение, тренировки) ще могат да работят все по-сложно и мозъкът ни ще решава проблемите все по-бързо и ще прави все по-малко грешки. Кората на главния мозък расте и се удебелява в буквалния смисъл, хипокампусът, който участва активно в процесите на ученето и запаметяването, увеличава размерите си. \nВсичко с мярка – редувайте умствения труд с физическа активност \nВсичко, което не се използва, постепенно деградира. Това е основният принцип на действие в организма ни, отнася се и за мозъка. Неговата работа е да мисли и ако не го прави, невронните връзки се разпадат, синапсите (мембранни контакти между две клетки, чрез които се предава нервната възбуда) намаляват, плътността и дебелината на мозъчната кора изтънява. Разбира се, това не става за ден-два бездействие на мозъка, нужни са месеци, години. Фактически този орган действа като мускулите ни – при повече натоварване се засилва, при по-малко отслабва. \nНе бива да забравяте и обратната страна на медала – прекалено силните емоции, изнурителният умствен труд, хроничното недоспиване разбалансират медиаторните системи в мозъка, претоварват зоните, водят до загиване на неврони и възпалителни процеси в мозъка. Затова се опитайте да намерите златната среда във всичко. Действайте с мярка, редувайте умствения труд с физическа активност. Гимнастика за ума \nЗа да тренирате мозъка си и да го поддържате в работен цикъл, е необходимо постоянно да го удивлявате и разнообразявате. Трябва да нарушите обичайния ход на събитията, да внесете нещо ново във всичко, което изпълва всекидневието ви и което вършите автоматично, без да се замисляте. Разчупете рутината, не живейте на „автопилот“, защото само нестандартното и необичайното стимулира мозъка, изостря вниманието и подсилва паметта ви. Ето някои лесни упражнения за съхраняване и развитие на умствените способности. \nЗадействайте другото мозъчно полукълбо, като смените ръката \nМийте си зъбите, закопчавайте си блузата, пишете на мобилния телефон с лявата ръка (или с дясната, ако сте леворъки). \nКакъв е механизмът? Активира се моторната зона на дясното полукълбо, което влияе благоприятно на творческите способности и нестандартното мислене. Играйте си на прилеп \nДвижете се из помещенията в дома си, разположението на които добре познавате, със завързани очи. \nКакъв е механизмът? Включват се сензорните зони на мозъка, които обикновено са малко активни или съвсем не се задействат. Тази игра е подходяща гимнастика за невроните във всички мозъчни области. Усвоявайте нови маршрути \nХодете на работа, независимо дали пеша, с градски транспорт или с личен автомобил, по различни маршрути, дори пътят да е по-дълъг и да ви отнема повече време. Посещавайте музеи, разглеждайте изложби, обикаляйте страната през почивните си дни, прекарвайте отпуската си всяка година на различно място, пътешествайте в чужбина. \nКакъв е механизмът? Развива се пространствената памет. Изследвания показват, че дори леко се увеличава размерът на хипокампуса. Избавете се от рутината \nПо-често размествайте мебелите вкъщи или в офиса, обновявайте интериора. Всяка седмица пререждайте нещата на бюрото си, слагайте нови снимки на любимите си хора, сменяйте картинките на монитора на компютъра си или на екрана на мобилния си телефон. Пробвайте различни храни, опитвайте екзотични ястия, гответе по нови рецепти. Експериментирайте с парфюми, грим, прически, облекло. \nКакъв е механизмът? Нововъведенията стимулират сензорните зони на мозъка, развиват асоциативната памет. Упражнявайте красноречието си \nДори на банални въпроси от типа „Как си?“, „Какво ново?“ се старайте да не отговаряте тривиално. Откажете се от стереотипите, избягвайте празните, нищо незначещи фрази, опитайте се да измисляте всеки път нови нестандартни и забавни отговори. Друг начин да тренирате риториката си е да запомняте и разказвате анекдоти, да измисляте шеги и да ги споделяте с приятели. \nКакъв е механизмът? Стимулират се зоните, отговарящи за речта и за възприемането на информацията, които се намират в лявото полукълбо на мозъка.  \n", "date": "2018.02.21", "title": "Как стереотипите пречат на умствената ни дейност"}
{"url": "https://www.blitz.bg/politika/delyan-peevski-zabrkan-vv-frenska-manipulatsiya-s-belgradski-privkus_news580802.html", "text": "\n Сайтът \"Фрогнюз\" на ченгето от ДС агент Академик Огнян Стефанов избълва нова порция фалшиви новини срещу издателя Делян Пеевски. За пореден ден медията, част от Фабриката за манипулации, покровителствана от подсъдими скандални бизнесмени, претопли мантрата за свързаността му с \"Булгартабак\" и контрабандата на цигари в Турция, пише  .  \nТози път агент Академик бленува, че арабски бизнесмен завел иск срещу Пеевски, свързан с предприятието. Това е и спуснатата от финансовия му покровител Българския Мадоф Цветан Василев опорна точка. \nКакто неведнъж е писано, още през 2016 г. Пеевски продаде миноритарния си дял от \"Булгартабак\" и от всички публични регистри е видно, че той няма собственост в компанията. \nВ края на миналата година дори служителите на дружеството излязоха на протест срещу медийната кампания на храненика на Василев и председател на бутиковата партия \"Да(й), България\" Христо Иванов-Бойкикев. \nИменно от Иванов тръгнаха и клеветите, че компанията се занимава с контрабанда. Освен това справка в сайта на Международния арбитраж в Париж показва, че иск срещу Пеевски или от цитирания бизнесмен няма. \nЗаради фиксацията да се клевети депутатът от ДПС материалът препраща към стара фалшива новина за връзката му със сделки за продажбата на едно от дружествата в холдинга. И в него авторите - ченгета от ДС, хвърлят в медийното пространство измислици, без да се базират на конкретни факти.\n", "date": "2018.02.21", "title": "Делян Пеевски забъркан във френска манипулация с белградски привкус"}
{"url": "https://www.blitz.bg/obshtestvo/sinoptitsite-poparikha-vsichki-sobshchikha-mrachna-dzhdovna-i-studena-novina_news580785.html", "text": "\n През днешния ден ще преобладава облачно време, на места ще има превалявания от дъжд. В Северна България и високите полета на Западна, главно в нощните часове, дъждът ще се примесва и ще преминава в сняг. Ще духа слаб, в Дунавската равнина и Източна България, до умерен вятър от изток-североизток. Минималните температури ще са между минус 1° и 4°, максималните ще са предимно между 4° и 9°.  \nАтмосферното налягане е по-ниско от средното за месеца и ще остане без съществена промяна. \nПо Черноморието ще бъде облачно, с превалявания от дъжд. Ще духа умерен вятър от изток-североизток. Максималните температури ще са 6°-7°. Температурата на морската вода е 7 - 8°. Вълнението на морето ще е 3 – 4 бала.  \nВ планините ще бъде облачно, със слаби валежи от сняг. Ще духа умерен до силен югоизточен вятър, по високите части - от югозапад. Максималната температура на височина 1200 метра ще е около 0°, на 2000 метра – около минус 4° \nИ през следващите дни ще преобладава облачно време. Вятърът ще бъде предимно от изток, слаб до умерен. Температурите ще останат без съществена промяна – минималните най-често между минус 1° и 4°, максималните – предимно между 2° и 7°. \nВ  четвъртък  в северозападните райони и в планините ще превалява сняг, в останалите райони преваляванията ще бъдат от дъжд, предимно слаби. \nВ  петък  ще е почти без валежи. В  събота  от югозапад валежите ще се активизират. Ще завали дъжд, а през нощта срещу  неделя , с усилване на вятъра от североизток ще започне бързо и чувствително застудяване и дъждът ще премине в сняг. \n \n", "date": "2018.02.21", "title": "Синоптиците попариха всички! Съобщиха мрачна, дъждовна и студена новина"}
{"url": "https://www.blitz.bg/layfstayl/ptuvane/novina-kasaeshcha-vseki-shofor_news580784.html", "text": "\n Ако днес планирате да потеглите на път, то задължително преди това прочетете каква е актуалната пътна обстановка. А според Агенция \"Пътна инфраструктура\" тя е сладната: \nІ. МЕТЕОРОЛОГИЧНА ОБСТАНОВКА: \nТемпературите са в интервала от  – 5° до 6°. Времето над страната е облачно. \nСлаб до умерен е вятърът в областите Бургас, Варна, Видин, Враца, Добрич, Разград, Сливен, Смолян, София, Търговище и Шумен. \nСлаб дъжд вали в областите Благоевград, Бургас, Варна, Велико Търново, Кюстендил, Кърджали, Монтана, Пазарджик, Пловдив, Сливен, София, Стара Загора, Търговище и Шумен. Сняг вали в проход „Предел“, Черна Места, Попови ливади /обл. Благоевград/, проход „Ришки“ /обл. Бургас/, област Видин, проход „Троянски“, района на Шипково /обл. Ловеч/, в област Монтана, Пазарджик, района на с. Здравец /обл. Пловдив/, както и в областите Смолян, Стара Загора и София. \nПътните настилки са мокри, на местата със снеговалеж, в планинските и усойни райони – частично заснежени и обработени. \nНамалена видимост поради мъгла: \n- до 20 м има в района на гр. Сливен, района на тунел „Витиня“ на АМ „Хемус“ и на места в област Стара Загора; \n- до 50 м има в района на гр. Костенец, гр. Самоков и гр. Боровец /обл. София/; \n- до 100 м има в района на гр. Априлци /обл. Ловеч/, с. Вършило, гр. Пещера, с. Сестримо /обл. Пазарджик/, гр. Омуртаг и високите части на област Търговище; \n- до 150 м има в района на област Враца; \nІІ. СЪСТОЯНИЕ НА АВТОМАГИСТРАЛИТЕ: \nАМ „Тракия“: \nОбласт София: до 30.04.2018 г. е ограничено движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. \nОбходни маршрути: \n- за направлението София – Костенец през пътен възел „Ихтиман“ при км 34+000. \n- за направленията Ихтиман – Пловдив и Костенец – Пловдив през пътен възел „Церово“ при км 69+167.  \nДвижението по АМ „Тракия“ в посоките София – Бургас и обратно е без ограничения. През пътния възел може да се преминава идвайки от Бургас в посока гр. Костенец и гр. Ихтиман.  \nАМ „Хемус“: няма ограничения. \nАМ „Струма“: \nОбласт Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и при спазване на ограничението на скоростта до 70 км/ч поради изграждане на забавителен шлюз и вход към локално платно на търговски комплекс до 11.03.2018 г. \nАМ „Марица“: няма ограничения. \nАМ „Черно море“: няма ограничения. \nАМ „Люлин“: няма ограничения. \nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \n1. Проходи: \n- „Върбишки” - целогодишно е затворен за всички МПС;  \n- „Златишки” - целогодишно е затворен за всички МПС; \n- „Троянски” - забранен за всички МПС; \n- „Айтоски” - отворен за всички МПС; \n- „Котленски” - отворен за всички МПС; \n- „Обзорски” - отворен за всички МПС; \n- „Печинско” - отворен за всички МПС; \n- „Превала” - отворен за всички МПС; \n- „Предел” - отворен за всички МПС; \n- „Републиката“ - отворен за всички МПС; \n- „Ришки” - отворен за всички МПС; \n- „Рожен” - отворен за всички МПС; \n- „Вратник” - целогодишно е забранено движението на МПС над 10 т; \n- „Дюлински” - целогодишно е забранено движението на МПС над 3,5 т; \n- „Пампорово” - целогодишно е забранено движението на МПС над 3,5 т;  \n- „Петрохан” – забранено е движението на МПС над 12 т; \n- „Твърдишки” - целогодишно е забранено движението на МПС над 10 т; \n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.  \nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; \nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.;  \nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва: \n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София  \nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. \nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София  \nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. \nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г. \n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \n- път І-3 Гара Бяла-Плевен-Луковит-Коритна-Ябланица-Ботевград:  \nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. \n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г. \nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. \n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г. \n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. \n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; \nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. \nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \n1. Ремонтни дейности и временна организация на движението /ВОД/:  \nОПУ-Благоевград: \nВременно са въведени следните ограничения за движение на МПС: няма ограничения. \nОПУ-Бургас: \nВременно са въведени следните ограничения за движение на МПС: \nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;  \nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;  \nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г. \nОПУ-Варна: \nВременно са въведени следните ограничения за движение на МПС: няма ограничения. \nОПУ-В. Търново: \nВременно са въведени следните ограничения за движение на МПС:  \nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. \nОбходен маршрут: Лозен – Драганово – Янтра – Поликраище – Полски Тръмбеш; \nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. \nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \nОбходен маршрут: Царски извор – Сушица – Драганово и обратно. Срок целогодишно. \nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. \nОбходен маршрут: Чешма – Сливовица – Горско Ново село – Джулюница – Кесарево. \nОПУ-Видин: \nВременно са въведени следните ограничения за движение на МПС:  \nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411.  \nОПУ-Враца: \nВременно са въведени следните ограничения за движение на МПС: \nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. \nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.  \nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. \nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \nПът III-1002: Движението по път III-1002 Враца-Леденика се осъществява при стесняване на една от лентите за движение: \n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. \n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. \nОПУ-Габрово: \nВременно са въведени следните ограничения за движението на МПС: \nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. \nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. \nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.  \nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \nОПУ-Добрич: \nВременно са въведени следните ограничения за движение на МПС: няма ограничения. \nОПУ-Кюстендил: \nВременно са въведени следните ограничения за движение на МПС:  \nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. \nОПУ-Кърджали: \nВременно са въведени следните ограничения за движение на МПС:  \nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \nОПУ-Ловеч:  \nВременно са въведени следните ограничения за движение на МПС:  \nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. \nОПУ-Монтана: \nВременно са въведени следните ограничения за движение на МПС:  \nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради ремонтни дейности.  \nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. \nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. \nОПУ-Пазарджик:  \nВременно са въведени следните ограничения за движение на МПС: \nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета.  \nОбходен маршрут: Белово-Варвара-Велинград-Юндола. \nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \nОПУ-Перник: \nВременно са въведени следните ограничения за движение на МПС: \nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. \nОПУ-Плевен: \nВременно са въведени следните ограничения за движение на МПС:  \nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. \nОбходен маршрут: през съседни улици в града, съгласно поставената вертикална сигнализация. Срок – целогодишно. \nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \nОбходен маршрут: път III-303 Българене – Малчика – Аспарухово – Левски. Срок – целогодишно. \nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \nОбходен маршрут: по път ІІ-34 Плевен – Никопол. Срок – целогодишно. \nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.  \nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г. \nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \nОПУ-Пловдив:  \nВременно са въведени следните ограничения за движение на МПС: \nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г. \nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \nОбходен маршрут: път III-866 Кричим – Девин. \nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.  \nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. \nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \nОПУ-Разград: \nВременно са въведени следните ограничения за движение на МПС: няма ограничение. \nОПУ-Русе: \nВременно са въведени следните ограничения за движение на МПС:  \nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. \nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. \nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно.  \nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. \nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. \nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона.  \nОбходен маршрут: през гр. Бяла. Срок до 26.04.2018 г. \nОПУ-Силистра: \nВременно са въведени следните ограничения за движение на МПС:  \nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. \nОПУ-Сливен: \nВременно са въведени следните ограничения за движение на МПС:  \nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г. \nОПУ-Смолян: \nВременно са въведени следните ограничения за движение на МПС:  \nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. \nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. \nОПУ-София: \nВременно са въведени следните ограничения за движение на МПС:  \nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \nОбходен маршрут: през гр. Своге. Срок до 31.03.2018 г.  \nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.  \nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. \nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. \nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.  \nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. \nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня.  \nОПУ-Стара Загора: \nВременно са въведени следните ограничения за движение на МПС:  \nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600.  \nОбходни маршрути: \n- път ІІ-66 Поповица – Плодовитово – Първомай – Скобелево; \n- път ІІ-66 Чирпан – Плодовитово – Първомай – Скобелево; \n- Скобелево – Първомай – Плодовитово – път ІІ-66. \nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. \nПът ІІІ-5031: Движението по път III-5031 Опан – Гълъбово е ограничено на МПС над 10 т.  \nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \nОПУ-Търговище: \nВременно са въведени следните ограничения за движение на МПС: \nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. \nОПУ-Хасково: \nВременно са въведени следните ограничения за движение на МПС: \nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. \nОПУ-Шумен: \nВременно са въведени следните ограничения за движение на МПС:  \nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.  \nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. \nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. \nОбходен маршрут: Шумен – Овчарово – Друмево. \nОПУ-Ямбол: \nВременно са въведени следните ограничения за движение на МПС: \nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; \nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. \n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци. \nСитуационен и координационен център на Агенция „Пътна инфраструктура“\n", "date": "2018.02.21", "title": "Новина, касаеща всеки шофьор"}
{"url": "https://www.blitz.bg/layfstayl/ptuvane/granichna-politsiya-obyavi-kakvo-se-sluchva-v-momenta-po-blgarskite-granitsi_news580797.html", "text": "\n По-рано  . Сега от ГД \"Гранична полиция\" направиха важно уточнение. От там поясниха, че е интензивен трафикът за товарни автомобили на границите с Гърция и Турция.  \nНа българо-гръцката граница трафикът е интензивен за товарни автомобили на изходна ГКПП \"Кулата\".  \nНа българо-турската граница трафикът е интензивен на ГКПП \"Капитан Андреево\" и на ГКПП \"Лесово\" на изход за товарни автомобили. \nНормален е трафикът на контролнопропускателните пунктове по границите с Румъния, Сърбия и Македония. \n \n", "date": "2018.02.21", "title": "\"Гранична полиция\" обяви какво се случва в момента по българските граници"}
{"url": "https://www.blitz.bg/analizi-i-komentari/goreshch-barometr-trend-posochi-koya-politicheska-sila-e-1-dnes_news580810.html", "text": "\n Дадохме една приблизителна статистика от януари месец. Има лек спад на доверието към управляващите, но той е незначителен, приблизително 1%. Водещата позиция според изследванията ни се заема от ГЕРБ, а следващото място е за БСП, с разлика 2%. Това заяви Евелина Славкова от изследователски център \"Тренд\" в сутрешния блок на БНТ.   \n\"Това, което прави впечатление е, че големите политически партии ГЕРБ И БСП държат своя твърд електорат. Тази подкрепа не спада при динамичните политически ситуации и спорове. По изследвания по-голямата част от хората не искат предсрочни избори. Ако не стане по-сериозно сътресение, няма да има предсрочни парламентарни избори. ГЕРБ остава първа политическа сила, въпреки че доверието леко се топи. Правителството на Борисов ще направи всичко да изкара своя мандат\", допълни тя. \n\"Съвсем естествено е да има увеличение на дял от хората, които не искат да гласуват. Въпреки много сериозната динамика в политическия живот няма сериозни промени в никоя партия. Изследванията показват, че омбудсманът е с доверие от 62%, а президента с 63 %. Българинът е европозитивно настроен\", каза още Славкова.  \n\"Нашето изследване е на база от 1100 души. Много сходни сме с колегите от \"Тренд\". Изследванията показват, че има запазване на преднината на ГЕРБ, но доверието се топи от средата на миналата година. С 26 процента водят ГЕРБ, а процентите за БСП са 22. Много трудно можем да определим тяхната точна подкрепа от народа\", заяви Стефан Георгиев от изследователски център \"Афис\". \n\"Увеличава се делът на хора, които не искат да гласуват, и които стават аполитични. По наши изследвания от май миналата година, делът на тези, които искат запазване на това правителство е спаднал двойно. Двойно се е увеличило и желанието за нови избори. Увеличава се и делът на хората, които искат смяна на някой министър\", завърши Георгиев.  \n \n", "date": "2018.02.21", "title": "Горещ барометър: \"Тренд\" посочи коя политическа сила е №1 днес"}
{"url": "https://www.blitz.bg/obshtestvo/regioni/prvi-snimki-na-opasniya-gorski-chovek-ot-oreshnik-neutraliziran-ot-otryad-kobra-zarovil-e-neshcho-strakhovito-v-dvora-si-video_news580792.html", "text": "\n Днес започва претърсване на имота на 35-годишния Иван Пачелиев, който се беше барикадирал в дома си в тополовградското село Орешник и стреля по полицаи. Има съмнения, че мъжът е минирал двора си. \n \nЦяло денонощие продължи акцията срещу Пачелиев. Какво  . \nБившият боец от  , стреля по полицаи, но в крайна сметка беше успешно обезвреден. \nДо екшъна се стигна след опит на униформени да разпитат Пачелиев по разследване.\n Арестуваният прекара нощта в РУ-Харманли и днес ще бъде конвоиран до имота за процесуално-следствени действия. \n  \n \n \n \n Хората от селото познават Пачелиев като особен, но не и агресивен човек. Занимавал се е с дървосекачество, като заради това е имал проблем с горските, но само това и по-рано прекратено разследване за убийството на кон са случаите, в които той е бил в полезрението на властите. \n \nИзточник: bTV\n", "date": "2018.02.21", "title": "Първи СНИМКИ на опасния Горски човек от Орешник, неутрализиран от отряд \"Кобра\"! Заровил е нещо страховито в двора си? (ВИДЕО)"}
{"url": "https://www.blitz.bg/layfstayl/za-damite/tezi-5-nachina-mogat-da-podobryat-seksualniya-vi-zhivot_news580766.html", "text": "Точно както реорганизирането на гардероба може да ви направи по-щастливи, същото важи и за сексуалния ви живот. Това е добра възможност да разгледате какво работи за вас и партньора ви в спалнята, какво не и как можете да го подобрите.\nЕто какво да направите, за да дадете на сексуалния си живот задълбочено и ефективно пролетно почистване: 1. Какъв е настоящият ви сексуален живот? \nЗапочнете, като напишете какъв понастоящем е сексуалният ви живот, отбележете какво харесвате и какво не, след което направете нов списък на това, което искате да включите. Ако сте във връзка и желаете повече секс, но сте заети през седмицата, означава, че обикновено сексът е запазен за уикендите. Опитайте сутрешен секс в този случай. 2. Поглезете се \nАко носите старо бельо, което вече не ви става или не ви кара да се чувствате добре, най-добре го изхвърлете. Да си купите нещо ново и привлекателно може да направи чудеса със сексуалния ви живот. Намерете бельо, което ви кара да се чувствате секси и без съмнение ще повишите пулса на вашия партньор. 3. Изпълнете фантазиите си \nДокато терминът \"сексуална фантазия\" може да означава сценарии и невъзможни ситуации, най-добрите фантазии на хората са много по-обикновени. Ако се възбуждате от идеята за секс на различни места или ситуации (особено ако те са относително прости), трябва да опитате. 4. Пробвайте нещо ново \nАко сте малко невежи, когато става дума за това, което ви възбужда, трябва да проучите. Един от начините е да започнете да гледате порно, което има много предимства, като например откриване на нови фантазии в безпристрастна и безопасна среда или просто даване на тласък на либидото ви. 5. Споделяйте желанията си \nНай-важният и ефективен начин да подобрите сексуалния си живот е да разкажете на партньора си какво точно искате, какво ви възбужда и да обсъждате какво иска той. Може да бъдете приятно изненадани от резултата. \nИзточник: iwoman.bg\n", "date": "2018.02.21", "title": "Тези 5 начина могат да подобрят сексуалния ви живот"}
{"url": "https://www.blitz.bg/lyubopitno/roklyata-na-figuristkata-s-golite-grdi-ot-olimpiadata-pak-se-otvori-tozi-pt-shchedro-lsna-dupeto-y-snimki-18_news581016.html", "text": "\n Двукратната световна шампионка при танцовите двойки Габриела Пападакис със сигурност ще запомни Зимните олимпийски игри в ПьонгЧанг.   , то по време на волната програма отново бе предадена от костюма си, съобщава \"Дарик\". \nДолната част на роклята на французойката щедро се отвори, докато тя се въртеше на леда с нейния партньор Гийом Сизерон, разкривайки задните й части. \nВъпреки всичките премеждия французите успяха да завоюват сребърните отличия в ПьонгЧанг във волната програма. За изпълнението си те получиха 123.35 точки. \n\"Не беше лесно да се върна на леда след случилото се в понеделник. Затова бяхме готови да дадем всичко от себе си и решихме, че ще мислим за проблемите по-късно\", каза Пападакис след награждаването.\n \n  \n \n    \n", "date": "2018.02.21", "title": "Роклята на фигуристката с голите гърди от Олимпиадата пак се отвори, този път щедро лъсна дупето й (СНИМКИ 18+)"}
{"url": "https://www.blitz.bg/lyubopitno/nauka-i-tekhnologii/senzatsiya-arkheolozi-ot-universiteta-v-kopenkhagen-otkrikha-izcheznala-tsivilizatsiya-ot-vremeto-na-khristofor-kolumb_news581010.html", "text": "Ново откритие за историята направиха археолози от университета в Копенхаген. Експерти установиха, че племената таино - кореннотонаселение на Карибските острови, не са измрели вследствие на колонизацията на европейците, както се смяташе досега, съобщава СайънсАлърт.\nПлемената таино били открити от Христофор Колумб през 1492 г. Смята се, че те измрели в резултат на експанзията на испанските конкистадори през XVII век, когато започнали да страдат от донесени от чужденците болести и принудителната експлоатация в плантациите. \nУчените открили в Пещерата на проповедника на остров Елеутера, който е част от я архипелага Бахамски острови, гробове на лукаяни - коренни жители, които са родственици на таино. \nСпециалистите извлекли добре съхранена ДНК от зъб на жена, живяла през периода VII-X век. Оказало се, че лукаяните са генетично близки със съвременните представители на араваките - индиански племена, които живеят в Южна Америка. \nОсвен това що се отнася до живеещите на Карибските острови племена, близки с пуерториканцитесе оказаха именно лукаяните. Това показва, че независимо от въздействието, което европейците оказали върху културата на местното коренно население, някои групи таино оцелели и се кръстосали с колонизаторите.\n", "date": "2018.02.21", "title": "Сензация! Археолози от университета в Копенхаген откриха изчезнала цивилизация от времето на Христофор Колумб!"}
{"url": "https://www.blitz.bg/layfstayl/ptuvane/glasyat-nov-zakon-ot-koyto-shche-bdat-oblagodetelstvani-absolyutno-vsichki-shofori_news580990.html", "text": "\n Шест месеца гаранция за качество след ремонт на колата в сервиз – тази идея е записана в нов закон за движение по пътищата, който разделя досегашния на три, съобщава bTV. \nВ момента само най-големите автосервизи дават гаранции. Ако направите колата си в кварталния гараж при познатия ви майстор, при възникването на проблем отговорността си е ваша. \nИдеята на новите законови промени е всеки шофьор да получава шест месеца гаранция за свършеното в сервиза, а самите сервизи да излязат на светло, като се регистрират. \nПочти всеки шофьор има история с лошо свършена работа в сервиз. Последната за Божидар Маринов е отпреди година, когато отишъл за ремонт на ауспуха, а си тръгнал с прекъснати спирачки.  \n„Както режеше, отхвръкна флексът, отряза ми тръбите на спирачките. Работата се проточи със седмици. Загубих си времето, не толкова финансово, колкото разправии”, обясни Божидар. \nВ сервиза на Калин Балканлиев дават шест месеца гаранция за свършената работа. Нова повреда след ремонт не значи задължително грешка на майстора. „Всичко зависи от самия детайл, работа, ремонт какво се е случило. Невинаги е за сметка на сервиза, но е възможно”, смята собственикът.  \nДоста сервизи у нас не са регистрирани никъде и не дават гаранции. Това им позволява да работят по-евтино и да подбиват цените на останалите. Те няма да се затварят, а ще трябва да гарантират работата си, включително кой работи в тях. \n„Засега това, което предвиждаме в закона, е ние да ги регистрираме и при извършване на тежки нарушения от специалистите ще ги изключваме от регистрите и ще имат забрана за тази дейност от две години”, поясни Дамян Войновски, главен секретар на „Автомобилна  администрация”.  \nДруга новост е вкарването на всички коли в електронен регистър, в който те да имат досие за направените ремонти, произшествия и задължения.  \nАко законът бъде приет, той ще регулира и резервните части от автоморгите. Автосервизът, който е монтирал съответната част, ще носи отговорност за нея. Целта е да се гарантира безопасността на пътя. \n", "date": "2018.02.21", "title": "Гласят нов закон, от който ще бъдат облагодетелствани абсолютно всички шофьори!"}
{"url": "https://www.blitz.bg/kriminalni/prestplenie/vlado-platsentata-ne-spira-da-naglee-nyama-dokazatelstva-che-sm-bil-v-sheynovo-ili-che-sm-bashcha-na-deteto_news581007.html", "text": "Владимир Стоянов - Владо Плацентата обяви, че е невинен и поиска делото срещу него да тръгне по-бързо по време на заседание на съда днес.  Стоянов е обвинен, че е нанесъл побой над акушер гинеколога от болница „Шейново” д-р Албена Гагова, защото тя отказала да му даде плацентата на новороденото му дете. Стоянов представи пред магистратите свое становище в 6 страници.\nВ него обширно разяснява на съда какво е невменяемост и се позовава на свидетелски показания, според които е бил в болницата, но изобщо не е нападал лекарката, напротив – той бил гонен по стълбите от „около 50 годишно голямо (изглеждаше като разярена мечка) същество (в случаят посочено като жена), което да го преследва” (в курсив е запазен оригиналният текст и правопис на становището). Във въпросния текст той твърди още, че „на практика, НЯМА преки доказателства, че Стоянов е имал нещо общо с Майката, камо ли, че му е баща, и НЯМА никакви преки доказателства, че Стоянов е бил дори в Болница Шейново този ден, предаде БТВ. \nВ становището си Стоянов пише още, че „е ВЕГЕТАРИАНЕЦ от 18годишен, а от 2018 е и ВЕГАН, който уважава е цени животът във всичките му форми, а Г-жа Гагова е видно месоядно същество, което е логично, да е искало с цел материална облага, да си сготви плацентата с лук и подправки…” От съда обвиняемият поиска да бъде освободен от разноски по делото; да му бъде направена психиатрична експертиза (но в „неутрално и професионално заведение в София”), да бъдат сменени прокурорите и съдиите по делото, да му бъде присъдено адвокатско възнаграждение, да му бъде изплатено обезщетение за прекараното време в ареста от минимум 15 000 лв. и освен това – да получи оправдателна присъда. „Ако още вярвате че има шанс да е имало извършител, то нека си е НЕИЗВЕСТЕН, макар, че не знам как и това ще стане, когато НЯМА доказателство, че е имало извършено каквото и да е престъпление (нарушаване на закона)!”, пише още в исканията си Стоянов. Пострадалата лекарка запази мълчание. \n \n", "date": "2018.02.21", "title": "Владо Плацентата не спира да наглее: Няма доказателства, че съм бил в \"Шейново\" или че съм баща на детето"}
{"url": "https://www.blitz.bg/svyat/sosnovatel-na-feysbuk-shche-dam-na-vseki-po-500-dolara-mesechno-no-samo-ako-e-amerikanets_news580994.html", "text": "Фейсбук прави тонове пари, събирайки и изследвайки тайните на своите потребител, а след това продавайки наученото на големите бизнеси. Затова изглежда съвсем разумно да се очаква, че някой ден обикновеният потребител на мрежата да получи част от това богатство. Тези дни съоснователят на социалната мрежа предложи универсален доход от 500 долара на месец да бъде даван на всеки американец, който изкарва по-малко от 50 000 долара годишно, пише в. \"Метро\".\nЗа съжаление, тази нова социална помощ няма да излезе от джоба на Марк Зъкърбърг в качеството на извинение за съществуването на Фейсбук, а ще бъде финансирана от данък за богатите. \nКрис Хюз, който направи милиарди, след като съфинансира социалната мрежа заедно с Марк, докато той още е бил в Харвард, заяви, че подобен гарантиран доход е необходим за преодоляването на ефекта от все по-увеличаващото се доходно неравенство в САЩ. \nВъпреки подема на трудовия пазар в САЩ, милиони американци продължават да работят в сивата икономика, като нямат почти никаква сигурност на работното си място и никакви допълнителни трудови облаги, най-вече заради автоматизацията и аутсорсинга. \n„Работата на проект или парче е само върха на айсберга (gig economy)“, каза Хюз, чиято книга „Справедлив шанс: Преосмисляне на неравенството и как ние печелим“, излезе на пазара във вторник. „Говорим много за шофьорите на Лифт и доставчиците на Postmates, но под тях са десетки милиони американски работници, които са временно заети, работят на половин работен ден, хора, които нямат финансовата стабилност, с която сме свикнали, когато имаме работа“, каза още той. \nИдеята правителството да осигурява базов универсален доход на своите граждани е приветствана от всички, започвайки от бившия кандидат-президент Хилари Клинтън и приключвайки с милиардера Илон Мъск. \nПрез изминалите няколко години Хюз е провел голям брой разговори и срещи с най-различни работници и служители и е стигнал до извода, че гарантираният доход е най-мощният инструмент за борба с бедността и стабилизиране на американската средна класа. „През последните 20-30 години работното място стана изключително ненадеждно. Може да успеете да си намерите работа, но е малко вероятно тя да ви осигури надежден доход, допълнителни добавки, почивка или болнични“, добавя Хюз.   Превод и редакция: БЛИЦ \n", "date": "2018.02.21", "title": "Съосновател на Фейсбук: Ще дам на всеки по 500 долара месечно, но само ако е американец"}
{"url": "https://www.blitz.bg/svyat/mzh-zasne-prizraka-na-pochinalata-si-priyatelka-snimka_news580961.html", "text": "Потребител на Reddit твърди, че е заснел през изминалите дни е заснел духа на своя съседка и добра приятелка. Като потвърждение на думите си 57-годишният мъж от Бостън е публикувал в сайта снимка с тайнствена сянка в полутъмен прозорец. По думите му, той и неговата покойна приятелка са живеели в съседни апартаменти на последния етаж на блок, пише Езорейтер.\n Жената починала наскоро от аневризма в мозъка. Оттогава апартаментът ѝ е пуст.  \nЕто какво разказва авторът на загадъчната снимка:  \nПреди няколко дни не можех да заспя и в 03:00 часа през нощта излязох навън, за да се разсея. Когато се оказах навън, то вдигнах глава и неочаквано забелязах слаба светлина в спалнята ѝ. Не можеше да са крадци, нито роднини. Тя има роднини, но те се отрекоха от нея още през 80-те години на миналия век, когато тя уби своя мъж. Беше при самоотбрана, но въпреки това тя лежа в затвора 12 години. Оттогава тя е сама, ако аз не бъда смятан. Нито един роднина дори не дойде да ѝ вземе вещите след кончината ѝ. Когато кучето ѝ започна да скимти в апартамента, аз повиках полицаи. Намериха го да лежи на пода.   \n \n \n", "date": "2018.02.21", "title": "Мъж засне призрака на починалата си приятелка (СНИМКА)"}
{"url": "https://www.blitz.bg/lyubopitno/nauka-i-tekhnologii/trace-gas-orbiter-zastana-nad-mars-izsledvaniyata-mu-mozhe-da-preobrnat-tseliya-svyat_news581001.html", "text": "\n Орбиталният модул TGO (Trace Gas Orbiter) от мисията \"ЕкзоМарс\" застана на позиция над Червената планета и се готви да изследва атмосферата й за евентуални признаци на живот. \n  \nСондата успешно се справи със спускането в горната атмосфера на Марс, с което беше забавена скоростта й, съобщи Европейската космическа агенция. \n  \nНаблюденията в рамките на научната програма на TGO трябва да започнат през април. През март са планирани тестови включвания на инструментите и калибрирането им. \n  \nОрбиталният апарат ще търси газове като метан, които могат да са продукт на биологическа или геоложка активност. Друга негова задача е да открие лед, където може да кацне спускаем апарат. \nЕвропейската космическа агенция планира да спусне роувър на Марс през 2021 г. Изпитателният апарат обаче се разби на повърхността на планетата през 2016 г.\n", "date": "2018.02.21", "title": "Тrace Gas Orbiter застана над Марс, изследванията му може да преобърнат целия свят!"}
{"url": "https://www.blitz.bg/zdrave/zadlzhitelno-piyte-tova-sutrin-ako-iskate-da-ste-zdravi_news580989.html", "text": "Много хора започват деня си с чаша гореща или студена вода с лимон. Ползите за здравето са безспорни. Има обаче и друга тонизираща напитка, която ускорява метаболизма многократно и това е водата с грейпфрут, предава \"Дарик\".\n Стара пословица казва, че грейпфрутът въвежда ред в стомаха, а заедно с това топи мазнините и установява равновесие в целия храносмилателен тракт. \n Затова ви препоръчваме да започнете деня си с чаша топла вода, към която да прибавите сока на ½ грейпфрут и стръкче розмарин. \n Защо грейпфрутът е толкова полезен: \n \n \n \n \n \n Ако приемате лекарства, прочетете внимателно листовките им, или се консултирате с вашия лекар, защото грейпфрутът може да попречи на действието им. \n", "date": "2018.02.21", "title": "Задължително пийте това сутрин, ако искате да сте здрави!"}
{"url": "https://www.blitz.bg/intsidenti/katastrofi/video-ot-meleto-stvoreno-ot-18-godishen-ot-pishligar-pred-detska-gradina_news581004.html", "text": "18-годишен шофьор с лек автомобил \"Хюндай\" сътвори зрелищна катастрофа в Казанлък, като помете две паркирани пред детска градина коли. Инцидентът е станал около 17 часа на ул. \"Капрони\", когато родителите прибират децата си от забавачка, съобщи местният сайт \"ПресТВ\".\n 18-годишният Николай Турлаков, който имал шофьорска книжка отскоро, изгубил управление над хюндая. Колата се завъртяла и помела паркираните пред детската градина два автомобила - \"Мерцедес\" и \"Рено\". \nМладежът е с повърхностна рана на носа, прегледан е от лекар, но е отказал да бъде транспортиран в спешния център. Той не е употребил алкохол. \nНяма други пострадали хора, но трите автомобила са със сериозни материални щети. Причина за катастрофата е високата и несъобразена скорост, с която Турлаков е шофирал по улицата, където ограничението на скоростта е 30 км/ч. \nНа място е изпратен екип на полицията. Извършва се оглед. \n  \n \n", "date": "2018.02.21", "title": "ВИДЕО от мелето, сътворено от 18-годишен от пишлигар пред детска градина"}
{"url": "https://www.blitz.bg/layfstayl/shoubiznes/senzatsionna-izpoved-vasilena-grbcheva-ogoli-dushata-si-progovori-za-razdyalata-s-anton-khekimyan_news580613.html", "text": "Репортерката на Нова телевизия Весилена Гръбчева проговори за първи път пред списание LOVE style за раздялата си с тв водещия Антон Хекимян, с когото имаше връзка. Двамата спряха да се появяват заедно и да пускат свои общи снимки във \"Фейсбук\" още през лятото на миналата година, но до този момент и двамата отказваха да разкрият точно какво се случва с отношенията им.\n„Не обичам да говоря за личния си живот, но да, сега името на Антон не стои до моето. В бъдеще ще видим какво ще се случи. Когато обичаш един човек трудно можеш да затвориш страницата. Взаимоотношенията ни може да продължат по различен начин просто. Той винаги ще е близък за мен човек, както и аз за него. А преминаването от любов към приятелство – е едно добро начало”, разкрива Василена.\n \n \nТя няма нова любов до себе си сега. След като бе избрана за „Мис Тв чар” се увеличили ухажорите й. Блондинката държи мъжът до нея да бъде много интелигентен и да обича работата си, както и тя я обича. \n„С един мъж може да ме раздели това да се опита да ми ограничи свободата. За мен моето лично пространство и личния ми свят са много важни и той трябва да ги уважава. Може би даването на прекалено много свобода от моя страна е проблем, тъй като на хората вероятно им се струва, че не ме интересува техният живот, но това не е така”, категорична е красивата репортерка. \n. \nЕдин ден Василена иска да има семейство, но първо трябва да срещне човека, с когото да го създаде. \n \n", "date": "2018.02.21", "title": "Сензационна изповед: Василена Гръбчева оголи душата си, проговори за раздялата с Антон Хекимян"}
{"url": "https://www.blitz.bg/svyat/sashch-forsirat-razrabotvaneto-na-nov-tank_news580778.html", "text": "САЩ след разпадането на СССР получи неочакван аванс във военната област, който не успя да използва – толкова силно бе убеждението, че Русия скоро няма да се съвземе. Това стана и в областта на танкостроенето. Приетият на въоръжение през 1980 г. танк М1 Abrams вече навършва 38 г.\nПризнава се, че въпреки отличното съчетаване на огън, скорост и броня, „Абрамс” вече обезпокояващо остарява. Закъснението се обяснява с факта, че американските военни теоретици не могат да прогнозират характера на бъдещите бойни действия и дали ще се стигне до прилагане на съвременните концепции за общовойсковия бой. \n  \nСъвременната военна техника стана прекалено сложна, създава се доста по-продължително време заради проучвания на авангардни технологии, нейните изпитания и „доизкусуряване” продължават понякога с години, затова е нормално създаването на новите образци техника да започне още с приемането на предходното поколение. \n  \nСАЩ обаче се захласнаха в превъзходството си. Сетиха се, че трябва да подготвят наследник на Abrams едва през 2011 г. Проектът NGCV обаче беше прекратен през 2015 г., защото американските танкостроители не можаха да се вместят в сакралните 60 т., а творението им достигна маса от 80 т. \n  \nОграничението има съвсем рационални доводи, мотивирани основно от превоза им по въздуха през Атлантика - наднормената маса ограничава запаса от гориво. Танк с маса 80 т щеше да наложи разработване на нови военнотранспортни самолети, а това на свой ред повлича много нови проблеми. \n  \nПарадът в Москва през май 2017 г. с новите авангардни 48-тонни танкове Т-14 Армата принудиха американците да се сетят, че Abrams остарява с всяка година. \n  \nСега американските военни искат новите танкове с вчерашна дата, тъй като руските им събратя няма да им оставят шансове на бойното поле. \n  \nМинистърът на Сухопътните войски Марк Еспер заяви: „ \n  \nПредставител на въоръжените сили на САЩ съобщил за National interest, че новото поколение бойни машини ще включва системи за активна защита, намаляване на екипажа и автоматизиран необитаем купол, степен на роботизиране. \n  \nКакто БЛИЦ вече информира, германци и французи - вечните съперници в танкостроенето – решиха да си обединят усилията и към 2030 г. да създадат високотехнологичен и добре въоръжен супертанк, способен да противостои на вероятните противници. Става дума за европейската програма по създаване на перспективен основен танк, получил названието Main Ground Combat System 2030+ (Основна наземна бойна система за периода след 2030 г.). \n   Редакция БЛИЦ \n", "date": "2018.02.21", "title": "САЩ форсират разработването на нов танк"}
{"url": "https://www.blitz.bg/svyat/obstanovkata-v-damask-se-nazhezhava-banditite-szdavat-shchab-za-ataka-po-grada-snimkivideokarta_news581009.html", "text": "Обстановката в Източна Гута продължава да ескалира. От сутринтана 21 февруари бандитите са възобновили обстрела по центъра на Дамаск, има убити и ранени сред жителите на районите Двейлия, Баб Шарки, Баб Ас-Салям.\nПри това се появи информация за създаван от командването на „Джейш ал Ислам“ и „Фейлак Ар Рахман“ на съвместен щаб за действия против правителствените сили. Командеането на групировките е получило от чужбина нареждане да провали процеса за политическо преодоляване на конфликта в страната. Към „каузата“ са се присъединили и „Ал Кайда“ и бившия ИДИЛ.   \nВоенен източник разкри пред „Руская весна“, че сирийските специални служби активно работят за предотвратяването на терористични актове и диверсии. На разположение на сирийското разузнаване е попаднала оперативна информация за това, че групировките в Източна Гута имат план да атакуват центъра на Дамакс и района на международното летище, извършвайки едновременно атаки по посока на Източен Каламун, където в планините са концентриран отряди на съюзническите бандити „Свободна сирийска армия“ и бивши членове на ИДИЛ, преминали подготовка в Ет Танфа. Превод и редакция: БЛИЦ \nИсточник: http://rusvesna.su/news/1519214994 \n \n", "date": "2018.02.21", "title": "Обстановката в Дамаск се нажежава: Бандитите създават щаб за атака по града (СНИМКИ/ВИДЕО/КАРТА)"}
