{"url": "https://www.blitz.bg/layfstayl/skorost/lishavat-audi-ot-strategichesko-preimushchestvo_news638253.html", "text": "Audi може да загуби ролята на водещ изследователски център на Volkswagen Group, съобщава \"Ройтерс\", позовавайки се на собствените си източници. Немският концерн обмисля възможността за сътрудничество в областта на автономните системи и електромобилите с други производители на автомобили.Херберт Дис, шеф на Volkswagen Group, ще представи на Съвета на директорите стратегически план за развитие на концерна за следващите 10 години. В него се говори за сътрудничество с други компании в сферата на модерните технологии.    ", "date": "2018.11.08", "title": "Лишават Audi от стратегическо преимущество"}
{"url": "https://www.blitz.bg/stsena/demi-mur-se-okaza-lesbiyka-snimka_news638441.html", "text": "Деми Мур има връзка със сръбската стилистка Маша Мандзука от две години. Това скандално твърдение разпространи Радар онлайн.  Маша Мандзука е с 10 години по-млада от актрисата. Тя има малка дъщеря и двете заедно я възпитават. Деми Мур й е като втора майка.  Деми Мур досега не е признавала да е с нетрадиционна сексуална ориентация.    ", "date": "2018.11.08", "title": "Деми Мур се оказа… лесбийка (СНИМКА)"}
{"url": "https://www.blitz.bg/svyat/mladezh-iztochi-bankovata-karta-na-bivshata-si-za-da-zavede-novoto-si-gadzhe-v-parizh-no-na-letishcheto-go-chakashe-nepriyatna-iznenada-snimki_news638396.html", "text": "26-годишен мъж открадна данните от банковата карта на бившата си приятелка, за да купи подаръци на любовницата си, но после съжали стократно за действията си, съобщава „Дейли мейл”.  Майкъл и 29-годишната лондончанка Ейнджъл се срещали от няколко месеца. Една вечер младият мъж й споделил, че са го обрали. Влюбената жена веднага му се притекла на помощ и му дала картата си, за да може да плати сметката в заведението. На следващия ден обаче изпадналият в беда любовник пропуснал да й се обади.  Той прекратил контактите си с нея, а след месец Ейнджъл установила, че от сметката й липсват пари. Тя позвънила в банката и блокирала картата си, но дотогава бившият й успял да похарчи 1,2 хил. паунда.  Майкъл смело плащал с чуждата карта разходите си. Една от покупките му били самолетни билети до Париж.  В изпратеното от банката съобщение за плащането бил упоменат и кодът за резервация. След въвеждането му в сайта на авиокомпанията, станало ясно, че билетите са закупени на името на Майкъл и някаква жена. Тогава Ейнджъл разбрала, че историята с откраднатото портмоне била измислена, само за да й вземе картата. Започнала да сравнява датите на плащанията с постовете на измамника в социалната мрежа.  След като купил самолетните билети, Майкъл се похвалил в Туитър, че ще лети до Париж с гадже.  А въпросната дама се похвалила в Инстаграм, че е получила разкошен букет от него на работното си място. В деня, когато е пуснат поста, с картата на Ейнджъл е плащано на цветар.  Когато Майкъл и новата му приятелка пристигнали на лондонското летище „Гетуик”, за да си хванат самолета за Париж, ги очаквала неприятна изненада в лицето на Ейнджъл и служители на реда. Мъжът е арестуван и обвинен в измама.  Съдът го е признал за виновен и го е осъдил на 26 седмици затвор с 2-годишен изпитателен срок, както и 150 часа общественополезен труд. Превод: БЛИЦ  ", "date": "2018.11.08", "title": "Младеж източи банковата карта на бившата си, за да заведе новото си гадже в Париж, но на летището го чакаше неприятна изненада (СНИМКИ)"}
{"url": "https://www.blitz.bg/ikonomika/vazhna-novina-za-otpuskite-parite-i-rabotata-ni_news638445.html", "text": "Работникът не може да изгуби правото си на платен годишен отпуск, дори ако не го е ползвал. Това е решил съдът на Европейския съюз, който се е произнесъл по две германски дела с такъв казус.  Работникът трябва да се смята за слабата страна в трудовото правоотношение, се казва в съобщението на съда в Люксембург.  От решението обаче произтича същото правило за всички страни в ЕС, включително и България.  Ако обаче работодателят докаже, че работникът съзнателно не е взел платения си отпуск, а той му е осигурил тази възможност, може при напускане да не му го изплати.  С изменение на българския Кодекс на труда през 2011 г. бе добавен чл. 176а, озаглавен „Погасяване на правото на ползване”.  Според него, \"ако не си ползвал платеният годишен отпуск до изтичане на 2 г. от края на годината, за която се полага, независимо какви са причините, правото на ползване се погасява по давност”.  Според мотивите на европейския съд въвеждането на периоди за отпуск, както е в България, не е съвместимо „с целите, които правото на платен отпуск преследва”, а именно да се гарантира, че работниците действително ползват почивка.  Съдът на ЕС уточнява, че правата са валидни както за държавни, така и за частни фирми.  Решенията на съда на ЕС са източник на правото на всички държави в Евросъюза. Решение по казус от една държава става задължително за всички останали. ", "date": "2018.11.08", "title": "Важна новина за отпуските, парите и работата ни!"}
{"url": "https://www.blitz.bg/svyat/tova-ne-e-video-ot-ekshn-a-samo-izraelskata-ministrka-na-pravosdieto-tya-e-seksi-i-mozhe-da-strelya_news637544.html", "text": "Айелед Шекед, израелската министърка на правосъдието, показва небивали умения по стрелба. Клипче с нейните тренировки обиколи света и предизвика серия от коментари.   На кадрите се вижда как министърката демонстрира перфектна форма и още по-перфектно тяло.  Ослепително красивата израелка, която напомня с външността си донякъде Моника Белучи, всъщност има солидна военна подготовка. Тя е била била снайперист в специалните сили на армията, когато е служила.   Айелет Шакед бе депутат от крайнодясната партия „Еврейски дом” и освен с външността си, е известна с радикалните си ултранационалистически възгледи, както и с някои скандални изказвания по отношение на конфликта с палестинците.     ", "date": "2018.11.08", "title": "Това не е ВИДЕО от екшън, а само израелската министърка на правосъдието! Тя е секси и може да стреля"}
{"url": "https://www.blitz.bg/analizi-i-komentari/deputat-ot-bsp-sus-super-prognoza-za-trmp_news638446.html", "text": "Президентът на САЩ Доналд Тръмп може да спечели втори мандат през 2020г. заради изключително доброто състояние на американската икономика. Това прогнозира народният представител от „БСП за България“ и политически наблюдател Тома Томов след междинните избори в САЩ, предава \"Фокус\".   Той поясни, че след обявяването на резултатите става ясно, че демократите печелят мнозинство в Конгреса и имат възможност да блокират решенията на Тръмп, но зад него е Сенатът и е възможно той да започне да управлява с декрети, подобно на неговия предшественик Барак Обама. „Тръмп направи огромни данъчни намаления, от които 85% отидоха при „единия процент“ – върхът на Америка. Америка в момента е с много добра икономика и при това положение, ако това продължи и ако не стане криза, аз не виждам – при такава икономика – как той няма да бъде преизбран през 2020г.“    ", "date": "2018.11.08", "title": "Депутат от БСП сус супер прогноза за Тръмп"}
{"url": "https://www.blitz.bg/svyat/lovets-na-zmii-se-spravi-sam-s-nevizhdano-za-florida-chudovishche-snimki_news638442.html", "text": "Ловец на змии се справи сам с тъмен тигров питон с рекордни размери. Влечугото, което било дълго 5,3 метра и тежало 54 кг., е убито в окръг Маями-Дейд, Флорида.   Змия с подобни размери в Южна Флорида до този момент не е срещана.  Ловецът, убил огромния питон, се казва Кайл Пенистън. Той се справил сам със съперника си.  Тъмните тигрови питони се срещат в Югоизточна Азия. Дължината на типичния представител на този вид е 3,7 метра, но се срещат и екземпляри, които достигат до 5,74 метра. Превод: БЛИЦ  ", "date": "2018.11.08", "title": "Ловец на змии се справи сам с невиждано за Флорида чудовище (СНИМКИ)"}
{"url": "https://www.blitz.bg/kriminalni/neveroyatno-grupa-ozhivyala-pri-snoshchniya-ekshn-v-kaliforniya-prisstvala-i-na-kasapnitsata-v-los-andzhelis-video_news638413.html", "text": "Голяма група от хора в бара в Южна Калифорния, където стрелец уби 12 души в сряда вечер, за втори път се измъкват на косъм от смъртта при масова стрелба. Един от компанията разкри, че, освен снощи, те са оцелели и при касапницата в Лас Вегас, при която психопатът Стивън Падок уби 58 души и рани близо 500 други на концерт през октомври м.г. Това предаде Си Би Ес Нюз.  \"Това е вторият път в продължение на около година, при който ни се случва подобно нещо\", казва Николас Шампион. \"Това е голямо нещо за нас. Ние всички сме голямо семейство и за съжаление това семейство е атакувано два пъти\", добавя той.  Повече от 100 души са били в бара по време на стрелбата, включително и много студенти, които са били там, за да отпразнуват College Country Night.  Както БЛИЦ съобщи,  . Той бе сред първите, които реагираха и бяха застреляни, докато влизаха в сградата, където се извършваше стрелбата. Той умря в болницата в четвъртък сутринта. Превод: БЛИЦ  ", "date": "2018.11.08", "title": "Невероятно! Група, оживяла при снощния екшън в Калифорния, присъствала и на касапницата в Лос Анджелис (ВИДЕО)"}
{"url": "https://www.blitz.bg/analizi-i-komentari/ekspert-s-koshmarna-statistika-za-kriminalnite-pazari_news638444.html", "text": "Оборотът на криминалните пазари у нас се изчислява на около 2 млрд. лева годишно. Това каза ген. Чавдар Червенков, бивш ръководител на Военното разузнаване и бивш министър на вътрешните работи, предава \"Фокус\".   Генерал Червенков се позова на две проучвания на Института за изследване на демокрацията относно дейността на организираната престъпност за последните 6 години: 2010-11г. и 2012-13 г. По думите му за първия период най-големият престъпен пазар е проституцията, следвана от ДДС измамите, нелегалния пласмент на горивата и контрабандата на цигари.  „Имаме промяна за тези 5-6 години, които минаха оттогава. На първо място, като изключим пазара на секс услуги, се нарежда нелегалната търговия с горива – в порядъка между 600 и 700 млн. лева оборот. След нея е търговията с наркотици – около 400-450 млн. лева ДДС измамите са спаднали почти 2 пъти – 250-300 млн. лв. Трябва да се отбележи драстичния спад на контрабандата на цигари, която е около 178-180 млн. лв. срещу 400 млн. тогава“, обясни ген. Червенков.  Той определи като новост в престъпните пазари у нас през последните години каналджийството, т.е. трафика на мигранти, което, според него, създава предпоставки за връзки между мафията и терористичните организации. По думите му за процесите на конвергенция между двата типа престъпност има три групи фактори - институционални, организационни и социални. Ако бъдат намерени близки допирни точки между тези фактори, то тогава мрежите да организираните престъпни групи ще се поставят в услуга на терористичните организации, каза още той. ", "date": "2018.11.08", "title": "Експерт с кошмарна статистика за криминалните пазари!"}
{"url": "https://www.blitz.bg/layfstayl/za-damite/grozni-stseni-na-finala-na-mis-bum-bum-krasavitsi-ss-sochni-dupeta-se-khvanakha-za-gushite-zaradi-snimkivideo_news638411.html", "text": "Конкурсът за най-красиво дупе „Мис Бум Бум” завърши с батални сцени. Кадри, запечатали зрелищната женска свада, се превърнаха в истинска сензация в мрежата.  Финалът на състезанието за най-секси дупе, се проведе на 7 ноември в Сао Пауло, Бразилия. За престижния приз се съревноваваха 15 момичета, а победителката получи 50 000 реала и договори с известни модни марки.  По време на награждаването две от хубавиците спретнаха истински екшън на сцената.   ", "date": "2018.11.08", "title": "Грозни сцени на финала на „Мис Бум Бум”! Красавици със сочни дупета се хванаха за гушите заради... (СНИМКИ/ВИДЕО)"}
{"url": "https://www.blitz.bg/obshtestvo/plovdivchanka-se-tsani-za-detegledachka-vv-frantsiya-a-stana-prostitutka-video_news638421.html", "text": "От началото на годината експертите от местната комисия за борба с трафика на хора в Пловдив работи по случай, който е свързан със сексуална експлоатация на жена. Тя в въвлечена в престъпната схема с обещание за работа като детегледачка във Франция. Но след като отива там, съдбата я сблъсква с кошмарна ситуация, която оставя психическа травма за цял живот, пише  .   Пловдивчанката е потърсила работа в интернет и попада на оферта за работа, която й обещава позиция за гледачка на дете в семейство. Но за зла участ тя попада в канал за трафик на хора. Освен трудова експлоатация, жената е малтретирана и сексуално като е принуждавана да проституира. Всички лични документи са й отнети. Първоначално сигналът за случая постъпва в офиса на Националната комисия за борба с трафик на хора, след което той е предаден на регионалната комисия в Пловдив. Експертите са се свързали и с посолството на република Франция. След това жертвата се завръща в България с пасаван. Към момента по случая е образувано досъдебно производство, каза секретарят на местната комисия за борба с трафика на хора Таня Иванова. Експертите активно подкрепят жертвата, на която са й предоставили възможност ако иска да бъде настанена в някои от приютите, в които да бъде защитена. Жената получава и правни консултации. Всичко се координира на местно ниво. Когато има нужда жената се обажда в комисията и нейните представители винаги се отзовават, за да бъдат максимално полезни, коментира още секретарят на МКБТХ. Още за случая разказва секретарят на Местната комисия за борба с трафика на хора в Пловдив Таня Иванова:   Основният акцент на работата на местната комисия за борба с трафика на хора е свързана с превенция, координация на взаимодействието между институциите на местно ниво. Местният орган организира обучение на специалисти, които работят в сферата на противодействието на трафика на хора, както и различни образователни и информационни кампании за рисковите групи. Като цяло местната комисия в Пловдив получава средно между 5 и 10 сигнала на година. Голяма част от тях са свързани със сексуална експлоатация. ", "date": "2018.11.08", "title": "Пловдивчанка се цани за детегледачка във Франция, а стана... проститутка (ВИДЕО)"}
{"url": "https://www.blitz.bg/svyat/shok-v-ukrayna-33-700-voenni-sa-dezertirali-ot-armiyata-2700-sa-zaginali-bez-boy_news638418.html", "text": "Повече от 33,7 хиляди украински военнослужещи самоволно са напуснали воинските части или са дезертирали от началото на 2014 г. до септември 2018 г. Заловени са били само 1587 бегълци.   Общата численост на въоръжените сили на Украйна - ВСУ е около 200 хиляди души. Данните са от доклад на главния военен прокурор на Украйна Анатолий Матиос, цитиран от местните медии.  В тази бройка влизат както самоволно напусналите своите поделения така и дезертьорите. Какво е съотношението между едните и другите обаче в доклада не се уточнява.   По-рано Матиос огласи, че ВСУ за четири години са изгубили повече от 15 хиляди огнестрелни оръжия. От тях: 7645 автомата, почти три хиляди пистолет, по 2200 винтовки и картечници, а също така и 2258 гранатомета.  В интервю за изданието \"Зеркало недели\" главният военен прокурор посочва, че небойните загуби на украинската армия от началото на операцията в Донбас са 2700 загинали.   \"За четири години от 2700 небойни безвъзвратни и санитарни загуби 891 случая са заболявания, 318 - ПТП, 177 — нещастни случай, 175 — отравяния (от наркотици или алкохол), 172 - невнимателно боравене с оръжие, 101 - нарушения на мерките за безопасност, 228 - убийства, 615 - самоубийства\", отбелязва Матиос./БЛИЦ ", "date": "2018.11.08", "title": "Шок в Украйна: 33 700 военни са дезертирали от армията, 2700 са загинали без бой"}
{"url": "https://www.blitz.bg/kriminalni/kasapint-ubil-12-dushi-v-kaliforniya-bil-tyulen-v-pentagona-skandalni-razkritiya-i-prvi-snimki_news638420.html", "text": "Идентифицирана е самоличността на стрелеца, който уби 12 посетители в бар в калифорнийския град Таузънд Оукс. Това съобщава ABC News.  Според източници от правоохранителните органи, стрелбата е открита от Дейвид Иян Лонг. Според съседите човекът обикновено се представя със своето второ име.   Според АП нападателят е на 29 години. Той е бивш морски пехотинец. Служил е в елитните части на морската пехота т.нар. \"тюлени\". Често попадал в полезрението на полицията заради дребни инциденти.  Преди да открие стрелбата, той е използвал димна бомба. Също така се съобщава, че мъжът е използвал пистолет Glock с калибър 45. Източници на ABC News твърдят, че пистолетът е придобит законно.  По време на атаката имаше стотици хора в заведението. Повечето от тях успяха да избягат, някои от тях скочиха от прозорците на втория етаж.  Както БЛИЦ съобщи, по-рано стана известно, че жертвите на стрелеца са 12 души, сред които един полицай. Повече от 12 души също са ранени. Самият атакуващ бе намерен мъртъв. Не е посочено дали е бил застрелян от полицията или е извършил самоубийство. Превод: БЛИЦ  ", "date": "2018.11.08", "title": "Касапинът, убил 12 души в Калифорния, бил \"тюлен\" в Пентагона - скандални разкрития и първи СНИМКИ"}
{"url": "https://www.blitz.bg/layfstayl/za-damite/mlada-britanka-tezheshe-99-kilograma-no-reshi-da-se-vklyuchi-v-blagotvoritelen-flashmob-6-mesetsa-po-ksno_news637896.html", "text": "Пухкава британка преобърна живота си на 180 градуса с един благотворителен флашмоб. През 2017 година 22-годишната Дион Мейн решила да се включи в Go Sober October. Тогава тежала 99 килограма и редовно употребявала алкохолни напитки.  Мейн успяла да издържи близо месец, без да близва алкохол и с учудване открила, че е смъкнала цели 3 кг. Момичето много се зарадвало, но в момента, в който се върнало към нормалния си начин на живот, пак започнало да качва килограми.  Няколко месеца по-късно, през януари 2018 г., тя решила пак да се подложи на експеримента.   ", "date": "2018.11.08", "title": "Млада британка тежеше 99 килограма, но реши да се включи в благотворителен флашмоб! 6 месеца по-късно..."}
{"url": "https://www.blitz.bg/intsidenti/uzhasyavashcho-lskav-dzhip-se-vryaza-vv-frizorski-salon-v-sauditska-arabiya-ima-zhertvi-video-18_news638408.html", "text": "Кадри от ужасяваща катастрофа в Саудитска Арабия предизвикаха множество бурни реакции в социалните мрежи. Тузарски джип се вряза в бръснарница с бясна скорост, има жертви. Инцидентът е станал в град Ал Зулфи и е заснет от камера за наблюдение, предава IslamNews.  Автомобилът се сринал първо в предната кола и след това преминал през стъклената стена на салона, където са били бръснарите и посетителите в този момент. Камерата в салона записва момента, когато джипът чупи стъклото на обекта и притиска фризьора, докато посетителят и другият фризьор имат време да скочат настрана и по чудо да оцелеят.  Според полицията човекът зад волана на превозното средство е на възраст над 70 години и поради неясни причини е загубил контрол над колата. Превод: БЛИЦ  ", "date": "2018.11.08", "title": "Ужасяващо! Лъскав джип се вряза във фризьорски салон в Саудитска Арабия, има жертви (ВИДЕО 18+)"}
{"url": "https://www.blitz.bg/intsidenti/katastrofi/izvnredno-i-prvo-blits-krvavi-podrobnosti-za-zaginalite-kray-plovdiv_news638440.html", "text": "Майка и син са загиналите в адската катастрофа днес на пътя Пловдив-Пещера. Това научи БЛИЦ от свои източници.  Жертвите са от родопския край, живеели са в Пловдив.  Трагедията е станала докато са се прибирали към Града под тепетата.  Както  .  Умират водача на БМВ-то на 57 години и 80-годишната му майка. Кристина ИВАНОВА, БЛИЦ    ", "date": "2018.11.08", "title": "Извънредно и първо БЛИЦ: Кървави подробности за загиналите край Пловдив"}
{"url": "https://www.blitz.bg/layfstayl/skorost/izobretateli-tezi-blgari-prevrnakha-starite-si-koli-v-neshcho-svsem-razlichno-unikalni-snimki_news638303.html", "text": "Снимки на ръчно измайсторено ремарке обикалят във фейсбук и събират положителни коментари. Варненец, собственик на старата златна марка Волга си е направил ремарке от Трабант, което обаче е изпипано до последната подробност.    Очевидци споделят, че са виждали в движение МПС-то, но по-интересното на хората е как точно го е регистрирал.  В крайна сметка българите сме научени каквото може да се използва да не се изхвърля, а да бъде ремонтирано или пригодено за други нужди. Ето така се раждат гениалните идеи.  В същото време пък софиянец също прояви креативност. Мъжът е превърнал колата си в билборд. Снимка на возилото-реклама също обикаля социалните мрежи и събира много коментари.", "date": "2018.11.08", "title": "Изобретатели! Тези българи превърнаха старите си коли в нещо съвсем различно! (УНИКАЛНИ СНИМКИ)"}
{"url": "https://www.blitz.bg/obshtestvo/obrazovanie/su-se-izlozhi-grandiozno-s-poshlo-i-provokativno-video-na-koeto-razvratna-sekretarka-s-ksa-kozhena-pola-pritichkva-na-povikvane-iskat-da-snimki_news638429.html", "text": "С видеоклип, в който момиче с къса кожена пола притичва край шефа си, носейки му кафе и сметана, Софийският университет привлича кадри за Студентската си телевизия.  В рекламното видео лично директорът на телевизията Башар Рахал приканва студенти от цялата страна да се явят на кастинг, обещавайки им известност. Оглеждайки одобрително секретарката си отзад, директорът на бъдещата телевизия заявява, че ето тя вече е известна.  Клипът предизвика негодувание в социалните мрежи и сред гилдията на журналистите. Според Башар Рахал пошлостта на клипа е търсен ефект, чиято цел била да предизвика интерес. Този интерес вече е налице, след като срокът за набиране на кандидати вече бе удължен веднъж. Деканът на факултета по журналистика доц. Теодора Петрова се дистанцира от коментар по случая.  На фона на сградата на Ректората на СУ, пред  статуите на Евлоги и Христо Георгиеви –едни от най-големите дарители за българската просвета,  директорът на студетнската телевизия Башар Рахал  сяда на режисьрско столче с мегафон в ръка, провиква се, че иска кафе, Цвети – облечено в къса пола момиче притичва и подава кафето с многозначителна усмивка. Рахал обявява кастингите, като прави впечатление, че се търсят хора, които са всичко друго, но не и журналисти. Изрежда градовете, където ще са кастингите. Когато прикючва с изброяването - Цвети отново притичва с широка усмивка, за да донесе и сметана. Мединият директор констатира, че тя вече е известна и оглежда безпардонно отзад.    Клипът предизвика гневни реакции в социалните мрежи. Според Башар Рахал обаче клипът е постигнал целта си като е предизвикал необходимия интерес, уточнява Дарик.  \"Посланието беше да бъде пошло и провокативно за да добие интерес. Резултатът е налице. Имаме над 20 хиляди гледания, имаме безброй много хора, които си пускат молба и кандидатстват за кастинг, за да дойдат да работят в телевизията. Абсолютно търсен ефект. Целият този скеч е една вътрешна самоирония, тоталното клише от 90-те години между шеф и секретарка\", обясни Рахал.  Във ФБ страницата „Годината, в която стана известен”, където е публикуван клипа, Башар Рахал написа: Обвиниха ме в сексизъм, а ставаше въпрос за сарказъм”. Под поста му обаче заваляха коментари  на недоволство. Ружа Смилова доскорошен член на програмния съвет на телевизия Алма Матера заявява: Пошло, грозно, нодепустимо. Явор Недев коментира с думите” Явно сарказъмът не Ви е от силните страни. Спрете да се опитвате”. Има и призиви Башар Рахал да подаде оставка.  Потърсена за коментар деканът на Факултета по журналистика в СУ доц. Теодора Петрова заяви:  \"Има си изисквания към реклама. Има рекламисти. Малко време ми трябва да го погледна, ако трябва да ви отговоря професионално. Ако трябва да си говорим експертно - ще си говорим, но ми дайте малко време\", коментира Петрова.  Обществената реакция на клипа продължава, а ето ги и самите кадри:  ", "date": "2018.11.08", "title": "СУ се изложи грандиозно! С пошло и провокативно ВИДЕО, на което развратна секретарка с къса кожена пола притичква на повикване, искат да... (СНИМКИ)"}
{"url": "https://www.blitz.bg/kriminalni/nakazanie/podivyala-mayka-spretna-istinski-ekshn-v-dvora-na-zabavachka-no-si-poluchi-zasluzhenoto_news638414.html", "text": "Майка налетя на бой на медицинска сестра в двора на детска градина \"Детелина\" в каменското село Русокастро. Екшънът, на който свидетели са станали деца, родители и персоналът на детското заведение, се е разиграл във вторник сутринта, съобщава Burgas24.bg.   Скандалджийката e отправила обиди и нецензурни думи към медицинското лице, а причината – не проверявала качествено децата за въшки. Тя  посегнала да удари сестрата по ръката и съборила очилата от лицето й.    За агресивната постъпка на жената Бургаският районен съд й наложи глоба от 100 лв.    ", "date": "2018.11.08", "title": "Подивяла майка спретна истински екшън в двора на забавачка, но си получи заслуженото"}
{"url": "https://www.blitz.bg/layfstayl/ptuvane/mafiyata-kontrolira-nay-stranniya-kvartal-v-tseliya-svyat-no_news638285.html", "text": "В северната част на Хонконг се е намирало едно от най-гъсто населените места в света. От 50-те години на 20-и век до 1994 г. над 33 000 души живеят и работят в Коулун, Оградения град – масивен комплекс от 300 свързани сгради, които оформят блок-град.    Ограденият град се контролира от китайската мафия – Триадите, между 50-те и 70-те години, и е рай за проституцията, хазарта и дрогата. Улиците са толкова тесни, че за да върви по тях, човек трябва да се прилепи плътно до сградите.    ", "date": "2018.11.08", "title": "Мафията контролира най-странния квартал в целия свят, но..."}
{"url": "https://www.blitz.bg/zdrave/mzh-stradashe-ot-silna-i-postoyanna-bolka-v-stomakha-prichinata-se-okaza-neveroyatna-snimki_news638024.html", "text": "26-годишен китаец от Синдзян се оплаквал от коремна болка и недостиг на въздух. Когато най-сетне отишъл в болница, лекарите били шокирани да видят рентгеновите снимки на пациента. Оказало се, че в него има метална супена лъжица.   За сметка на това самият потърпевш не бил изненадан. Като видял снимката, той не се учудил обясни, че преди една година е погълнал прибора.  Той погълнал лъжицата от неръждаема стомана, опитвайки се да извърши трик, докато бил под влиянието на алкохол. Според младия човек той искал да изненада приятелите си с трик - да погълне една супена лъжица и да я издърпа с въженце. Но нещо се объркало - въжето се скъсало и лъжицата останала вътре. Въпреки това според пациента приборът за хранене не му пречел да живее, така че не отишъл на лекар в продължение на цяла година.", "date": "2018.11.08", "title": "Мъж страдаше от силна и постоянна болка в стомаха, причината се оказа невероятна (СНИМКИ)"}
{"url": "https://www.blitz.bg/lyubopitno/tazi-poza-bori-depresiyata-snimka_news638404.html", "text": "Промяната в позата на седене облекчава симптомите на депресия, установи ново изследване. Когато човек седи изправен на стол, изпитва повече ентусиазъм и по-малко умора, са открили учени, пише Obekti.bg, позовавайки се на Psy Blog.    Участниците в изследването, които седят изправени, докладват повече „положителна възбуда, по-ниска степен на умора, говорят с повече думи и по-малко местоимения в първо лице в сравнение с групата седяща по обичайния начин“, посочват авторите. Местоименията в първо лице (аз, мен, ми...) са важен индикатор, защото хората, които са депресирани са склонни да се фокусират повече върху себе си. Един от признаците за намаляване на депресията е, че хората се фокусират по-малко върху себе си.  В изследването участниците е трябвало да изнесат 5-минутна реч, докато седят. Някои от тях били инструктирани да седят с изправен гръб, докато правят това, други получили никакви инструкции.  Ползите от изправената стойка при седене се допълват други подобни открития, едно от които е, че тя помага за справяне с умората при хора, лишени от сън. Прегърбената стойка доказано е свързана с повече умора и по-ниски нива на енергия. Новото изследване допринася към идеята за „когниция на тялото“, според която мислим не само с умовете, но и с телата си. Но то не е първото, което показва, че изправената стойка подобрява настроението. Има и свидетелства, че изправената стойка подобрява паметта. Както пишат авторите:  „Изправените участници съобщават, че се чувстват по-ентусиазирани, развълнувани и силни, докато прегърбените участиници се чувстват по-уплашени, враждебни, нервни, тихи, неподвижни, пасивни, сънливи и отпуснати.  Изправените участниците докладват също и по-високо самочувствие и по-малко страх в сравнение с прегърбените участници.“", "date": "2018.11.08", "title": "Тази поза бори депресията! (СНИМКА)"}
{"url": "https://www.blitz.bg/lyubopitno/nauka-i-tekhnologii/polezni-vitamini-za-cherniya-drob_news638416.html", "text": "Колкото и да се спори по върпоса за смисъла от допълнителен прием на витамини, едно е сигурно - те са важни за организма. А за да не се налага да поемаме витамини под формата на таблетки и хранителни добавки, е важно диетата ни да бъде разнообразна и богата на витамини, пише \"Мениджър Нюз\".   В зимните месеци, когато изобилието от свежи плодове и салати не е така богато, нека обърнем внимание на продуктите, които съдържат така необходимите на тялото ни полезни вещества. За да може черният дроб да функционира добре, в сезона, когато по-често го подлагаме на изпитания, било поради лекарства срещу грип и настинки, било поради по-голямото количество алкохол, което може да изпием по празниците, уверете се, че поемате достатъчно полезни за него витамини. Витамин А Той се съдържа във всички червени и оранжеви плодове като моркови, цвекло, кайсии, червен пипер, тиква, които са особено богати на каротин.  Витамин Е Има в зърнените храни, растителното масло, рибата.  Омега-3 мастни киселини Богати на Омега-3 мастни киселини са различните видове риба като херинга, пъстърва или скумрия. Освен това, богато на Омега-3 е и лененото масло. Рибофлавин (витамин В2) Съдържа се в големи дози в прасковите, крушите, цвеклото и спанака.  Липоева киселина (витамин N) Тя може да бъде намерена в млечните продукти, спанака, говеждото месо.", "date": "2018.11.08", "title": "Полезни витамини за черния дроб"}
{"url": "https://www.blitz.bg/zdrave/efektivna-domashna-retsepta-za-pochistvane-na-cherniya-drob-snimki_news638250.html", "text": "Черният дроб е един от основните и може би единственият орган, който може да се регенерира. Ако обаче не му обръщате внимание, ще пострадат и други органи, чиято работа зависи от черния дроб и това ще създаде ефекта на бумеранга по цялото ви тяло.   Всичките останали органи са зависими от черния дроб. Ако черният дроб е здрав и тялото е здраво \", пише средновековният учен и лекар Авицена за значението на нашия естествен филтър. Повечето хора ще кажат: \"Черният ми дроб не боли\". И това е вярно, дори когато е увреден, черният дроб наистина не боли, защото в него няма нервни окончания. Можем да почувстваме само тежестта и дискомфорта, когато увеличеният черен дроб натиска съседните органи.  Предлагаме ви стара рецепта за естествен почистващ препарат на черния дроб, който може лесно и бързо да се приготви у дома. Опитайте го и тялото ви ще ви благодари. Почистване на черния дроб у дома Тежест след хранене, болка в стомаха, слабост, недостиг на въздух? Време е да пречистите черния си дроб! Най-добре е да направите това веднага с цвекло. Опитайте се да използвате корени, отглеждани натурално, без да са използвани торове и химикали.", "date": "2018.11.08", "title": "Ефективна домашна рецепта за почистване на черния дроб (СНИМКИ)"}
{"url": "https://www.blitz.bg/layfstayl/za-damite/nachint-po-koyto-drzhite-telefona-razkriva-nepodozirani-cherti-ot-kharaktera-vi_news637891.html", "text": "В интернет гъмжи от различни тестове, с които можете да разкриете неподозирани черти от характера си. Едни от тях наистина са верни,  други не съвсем, а трети нямат нищо общо с действителността.    Днес сме ви подготвили един наистина страхотен тест. Няма да се наложи да отговаряте на дълги и скучни въпроси, просто трябва да обърнете внимание на това как държите мобилния си телефон, когато преглеждате социалните мрежи или пък пишете съобщения.   ", "date": "2018.11.08", "title": "Начинът, по който държите телефона, разкрива неподозирани черти от характера ви"}
{"url": "https://www.blitz.bg/layfstayl/ptuvane/znaete-li-kde-e-edin-ot-nay-dobrite-khoteli-za-spa-myastoto-e-naistina-neobiknoveno_news638287.html", "text": "Шотландия - точно там се намира СПА хотелът \"Европа\", който почти всяка година обира наградите на туристическите списания.   Живописният петзвезден хотел, който има 187 стаи, се намира на брега на езерото Киларни, обкръжено от недокосната, девствена природа.  ", "date": "2018.11.08", "title": "Знаете ли къде е един от най-добрите хотели за СПА? Мястото е наистина необикновено"}
{"url": "https://www.blitz.bg/layfstayl/svetski/richard-i-rozmari-nakarakha-vsichki-da-govoryat-za-tyakh-zaradi-tazi-snimka_news638401.html", "text": "Фитнес инструкторът Ричард Величков и моделката Розмари Тишер, които се прочуха със секс в последния сезон на „ВИП Брадър“, се събраха. Това стана ясно от снимка на двамата в социалните мрежи.  Кадър на двамата е придружен от въпроса „Дали наистина всичко ще бъде ок?“, а настроението им видно е повече от приповдигнато. Публичната среща между двамата е в студиото на „Господари на ефира“, но феновете им подозират, че може би романсът им е продължил след края на шоуто, пише \" \".   Припомняме, че чаровната брюнетка и Мистър София 2018 направиха фурор с историята си в риалити формата, като така и не стана ясно мираж ли е сексът в Къщата. Това разбуни духовете в социалните мрежи, като феновете порицават и двамата любовници, тъй като Рози имаше приятел. Упрекът към Ричи пък гравитира около факта, че той побърза да се похвали за любовното си завоевания.  Двамата успяха да забъркат скандал и между собственичката на „Ивет фешън“ Ивет Григорова и тази на „Визаж“ - Жени Калканджиева. Първата се застъпи за Рози, която е лице на „Ивет фешън“, след като шестата по красота в света нарече Тишер „германска селянка“. ", "date": "2018.11.08", "title": "Ричард и Розмари накараха всички да говорят за тях заради тази СНИМКА"}
{"url": "https://www.blitz.bg/layfstayl/svetski/pomnite-li-khyurem-sultan-ot-velikolepniya-vek-nyama-da-povyarvate-kak-izglezhda-dnes-aktrisata-snimki_news638427.html", "text": "След излизането на първата епизод на „Великолепния век” през 2011 година, Мерием Узерли се превърна в истинска звезда  Рижавата Роксолана с апетитни форми спечели сърцето не само на султан Сюлейман, но и на милиони зрители по целия свят.  Към днешна дата обаче тя е неузнаваема. 35-годишната актриса е отслабнала с близо 10 кг., сменила е прическата и цвета на косата си.  Въпреки че изглежда прекрасно, промяната не се хареса на много от почитателите й. Голяма част от тях смятат, че естественият цвят не й отива толкова.  Самата актриса не коментира промените във външността си и не споделя чудодейната диета, с която е успяла да свали част от излишните килограми. Към днешна дата тя се е отдала напълно на личния си живот. През зимата на 2014 година се роди първата й дъщеря Лара и сега актрисата е посветила цялото си свободно време на малкото момиченце.  Освен това Мерием обожава да пътува. В момента е на Малдивите и не пропуска възможност да навлече банския, демонстрирайки перфектни форми.    Работата на Мерием Узерли във „Великолепния век” завърши със скандал. През 2013 г., когато до края на снимките оставаха буквално няколко седмици, тя отиде в Берлин и отказа да се върне.  Тя обясни действията си с факта, че е изтощена от безкрайната работа над двучасовите серии на шоуто. А продуцентите бяха принудени да прибягнат до редица хитрости, за да завършат популярния проект. Превод: БЛИЦ       ", "date": "2018.11.08", "title": "Помните ли Хюрем Султан от \"Великолепния век\"? Няма да повярвате как изглежда днес актрисата (СНИМКИ)"}
{"url": "https://www.blitz.bg/layfstayl/za-damite/nyama-druga-tolkova-vkusna-pasta_news638131.html", "text": "Сестра ми обожава да експериментира в кухнята! Често забърква необикновени манджи, а после ме кани на дегустация.   Преди дни бе на италианска вълна и ми предложи да опитам фетучини с гъбки и скариди. За мен това беше изключително нетрадиционно съчетание, но когато опитах, веднага реших, че трябва да взема рецептата. По-вкусна паста не бях опитвала през живота си. Приготвя се много лесно, а вкусът й е изключително изискан!   ", "date": "2018.11.08", "title": "Няма друга толкова вкусна паста"}
{"url": "https://www.blitz.bg/kriminalni/uzhast-v-kaliforniya-raste-nay-malko-12-sa-zaginalite-pri-strelbata-v-bar-plen-ss-studenti-video_news638352.html", "text": "Най-малко 12 души са загинали при стрелбата в Калифорния. Сред жертвите е заместник-шериф, който трябвало да се пенсионира следващата година, съобщава CNN. Стрелецът също е мъртъв.  Нападателят откри огън в бар в Южна Калифорния. Холдън Харах каза, че стрелецът влязъл и започнал стрелбата за секунди.  \"Този човек просто излезе от нищото, държеше пистолет и започна да стреля по хората в Хилс Оукс, Калифорния. Шокиращото е, че по принцип това е наистина безопасна зона\", добави свидетелят.  Стрелбата започнала по време на танци. Хората започнали да лягат по пода и да се крият зад бара. Други започнали да скачат по столовете и да чупят прозорците, за да се измъкнат.  Барът е на няколко километра от Калифорнийския лутерански университет и е популярно място за студенти. В сряда вечер студентите се събрали за  колежанска кънтри нощ, която се провежда между 21:00 ч. и 02 ч. през нощта. Превод: БЛИЦ  ", "date": "2018.11.08", "title": "Ужасът в Калифорния расте! Най-малко 12 са загиналите при стрелбата в бар, пълен със студенти (ВИДЕО)"}
{"url": "https://www.blitz.bg/layfstayl/za-damite/unikalni-snimki-pokazvat-ogromnata-strast-koyato-bushuva-mezhdu-donald-trmp-i-melaniya_news638137.html", "text": "Мелания Тръмп е най-обсъжданата първа дама в целия свят. Някои се възхищават на добрите й дела, други са запленени от стилните й тоалети, а трети не спират да хвалят бойния й дух.   Ако господарят на Белия дом си позволи да допусне някаква грешка, Мелания веднага ще намери начин да го накаже за стореното! Тя или демонстративно ще игнорира протегнатата му ръка пред камерите, или ще го засипе с язвителни коментари в социалните мрежи.   Напоследък отношенията им трудно могат да се определят като безоблачни. Твърде вероятно е това да се дължи на новите им задължения, които не им позволяват да си отделят достатъчно внимание.   Доналд и Мелания се запознават през 1998 година. В началото между двамата бушува истинска страст.   ", "date": "2018.11.08", "title": "Уникални СНИМКИ показват огромната страст, която бушува между Доналд Тръмп и Мелания"}
{"url": "https://www.blitz.bg/lyubopitno/priznavat-girosa-za-traditsionno-grtska-khrana-v-es_news638366.html", "text": "Гирос, който е една от от най-известните храни в Гърция, официално е признат за гръцки въз основа на регламентите на Европейския съюз.     Министерството на земеделието и храните ускори процеса, тъй като представителите на Асоциацията на гръцката месопреработвателна промишленост (SEVEK) вече са завършили пакета документи, необходими за сертифициране.     Гирос е неразделна част от гръцката гастрономия и приготвя по много специфичен начин, базиран на традиционна практика и направен с определени меса. Може да се направи със свинско, говеждо, агнешко или пиле, пише „Български новини“.     След процедурата по сертифициране, продуктите ще бъдат със защитено наименование за произход (ЗНП), защитено географско указание (ЗГУ) и хранителен продукт с традиционно специфичен характер (ХТСХ).     Смята се, че процесът на национални консултации се очаква да започне през януари 2019 г. и ще продължи два месеца. След това попълненото досие ще бъде изпратено на Европейската комисия и се очаква, че след 12-18 месеца ще бъде на последния етап за сертифициране на европейско ниво.     Въпреки това се пояснява, че сертифицирането на ХТСС може да се използва само в рамките на Европейския съюз.    ", "date": "2018.11.08", "title": "Признават гироса за традиционно гръцка храна в ЕС"}
{"url": "https://www.blitz.bg/lyubopitno/zhena-smenya-msk-nachelo-na-tesla-snimka_news638354.html", "text": "Месец, след като Илон Мъск сключи споразумение с Комисията за ценни книжа и фондови борси на САЩ да плати глоба от 20 милиона долара и да се оттегли от поста председател на съвета на директорите на Tesla, стана ясно кой ще го наследи начело на компанията. Това е Робин Денълм, независим член на директорския борд и едновременно с това главен финансов директор на най-големия австралийски телекомуникационен оператор Telstra.   За да се посвети изцяло на новата си длъжност, Денълм ще напусне поста си в Telstra след шестмесечно предизвестие. Тя ще се откаже и от ролята си в одитния комитет на Tesla. \"Робин има богат опит както в технологичната, така и в автомобилната индустрия, и през последните четири години допринесе значително за превръщането на Tesla в печеливша компания като член на съвета на директорите\", коментира Илон Мъск в Twitter.", "date": "2018.11.08", "title": "Жена сменя Мъск начело на Tesla (СНИМКА)"}
{"url": "https://www.blitz.bg/svyat/khyurem-sultan-e-neuznavaema-snima-se-po-banski-i-vtreshchi-fenovete-si-s-noviya-si-vid-snimka_news638365.html", "text": "35-годишната турско-германска актриса Мерием Узерли, изиграла ролята на Хюрем Султан в сериала \"Великолепният век\", е неузнаваема. Феновете й не могат да я разпознаят - тя се е променила толкова много и е отслабнала драстично.  Актрисата също така е променила и лицето си. Тя вече е брюнетка и гордо показва прелестите си в отворен бански костюм.  \"Ти си толкова сладка\", пишат феновете й.  Но не всички нейни промени бяха приети положително.  \"Срамота е, че това е съвременна Турция\", пише един абонат.  Мнозина укоряват актрисата за прекалената й сексуалност в социалната мрежа.          ", "date": "2018.11.08", "title": "Хюрем Султан е неузнаваема! Снима се по бански и втрещи феновете си с новия си вид (СНИМКА)"}
{"url": "https://www.blitz.bg/svyat/13-zhertvi-na-kasapnitsata-v-kaliforniya-politsiyata-i-fbr-razsledvat-teroristichna-ataka-snimkivideo_news638360.html", "text": "13 души са загиналите след масовата стрелба в нощен клуб в американския щат Калифорния. Сред тях е сержант о полицията – заместник-шериф, и самия нападател, който откри огъня, съобщава Ей Би Си 7.     Шерифът на окръг Вентура Ерик Бушоу обяви, че напдателят е убит вътре в бара. Загиналият полицай е Рон Хелъс – служел от 29 години в полицията, който смятал да се пенсионира догодина. Новината за смъртта му беше обявена от колегите му пред камерите със сълзи на очи.           От полицията казаха още, че не изключват версията за терористично нападение.           „Никога не съм си мислел, че ще видя нещо подобно вмоята страна като това, което се случи. Но се научих, че без значение в какво общество си, няма значение колко сигурна е твоята общност, това може да се случи навсякъде“, заяви шериф Джеф Дийн.     В сряда вечерта барът, намиращ се на 65 км от центъра на Лос Анджелис, е бил пълен със студенти от Калуфорнийския лутерански университет.     Заподозреният все още не е идентифициран. По думите на очевидци, той стрелял във всички посоки. Убит е вътре в заведението.     Стрелбата започнала, когато хората танцували подредени в линия. Танцуващите веднага налягали по пода и зад масите. Други скочили по столовете и през прозорците, за да се спасят. „Стреляше по всичко, по тонколоните, всичко“, разказва очевидка, цитирана от Си Ен Ен.           Когато полицията пристигнала, все още се чували изстрели. Агенти на ФБР също са пристигнали на място.     Превод и редакция: БЛИЦ        ", "date": "2018.11.08", "title": "13 жертви на касапницата в Калифорния! Полицията и ФБР разследват терористична атака (СНИМКИ/ВИДЕО)"}
{"url": "https://www.blitz.bg/svyat/shok-kostenurka-s-dve-glavi-se-rodi-v-kuba_news638381.html", "text": "В Куба в общината на Брионес Монтото намериха двуглава костенурка. Това предаде вестник Granma.  В допълнение към двете глави, влечугото има и две опашки, две черупки, четири предни и два задни крака.  Въпреки факта, че частите на тялото му са взаимносвързани, животното има два различни организма, чиито физиологии са различни една от друга. Например, единият организъм се храни независимо от биологичните нужди на другия.  Трябва да се отбележи, че костенурката в момента е на около един месец.  Тя била открита от местния жител Освалдо Лопес Ромеро, който търсел червеи близо до езеро за риболов. Според него по това време влечугото само се излюпвало от яйцето, защото около него имало следи от черупки. Той смятал, че животното няма да оцелее, тъй като е рядкост костенурките да имат две глави.  Ромеро заяви, че няма да продаде костенурката, но е готов да я даде на един от фондовете за хуманно отношение към животните, за да се увери в безопасността й. Превод: БЛИЦ    ", "date": "2018.11.08", "title": "Шок! Костенурка с две глави се роди в Куба"}
{"url": "https://www.blitz.bg/obshtestvo/nagli-romi-ot-grmen-naklevetikha-blgariya-pred-strasburg-no-ne-im-se-poluchi_news638394.html", "text": "Държавата спечели дело в Страсбург, образувано по жалба за разрушаване на незаконни къщи в Гърмен. Това съобщава Министерството на правосъдието.  Преди две седмици Европейският съд за правата на човека (ЕСПЧ) отхвърлил оплакванията на жалбоподателите по делото \"Айдаров и други срещу България\". В жалбата се казва, че семействата Айдарови и Илиеви - български граждани от ромски етнически произход, живеят в кв. \"Кремиковци\". Земята, върху която се намира кварталът, е общинска и земеделска. През 2011 г. ДНСК констатира, че постройките, в които живеят жалбоподателите, са незаконни и издава заповеди за премахването им.  Пред ЕСПЧ жалбоподателите твърдят, че разрушаването на домовете им би представлявало непропорционална намеса в правото им на личен живот, жилище и мирно ползване на техните притежания, както и че не разполагат с ефективно средство за защита. Твърдят също, че предприетите спрямо тях мерки са били дискриминационни и решението за разрушаване на къщите им противоречи на забраната за нечовешко и унизително отношение. Магистратите обаче отхвърлили жалбите им.  ", "date": "2018.11.08", "title": "Нагли роми от Гърмен наклеветиха България пред Страсбург, но не им се получи"}
{"url": "https://www.blitz.bg/svyat/izvnredna-novina-za-nikola-gruevski_news638397.html", "text": "Бившият лидер на най-влиятелната опозиционна партия в Република Македония и бивш премиер Никола Груевски остава на свобода, въпреки че  . Това съобщиха местните медии.   Причината за това е фактът, че в Наказателния съвет на съда в Скопие пристигат поотделно жалби на решението да не се отлага отиването на Груевски в затвора, а срокът от 72 часа да отговори на жалбите изтича в понеделник. След това решение ще се знае отива ли Груевски в затвора, уточнява  . Бившият премиер освен това се опитва да остане на свобода и чрез Върховния съд, от който иска извънредно прераглеждане на присъдата. Според процедурата, за да вземе решение Върховният съд, е необходимо да разполага с пълната документация по делото \"Танк\", която още не е пристигнала в съда. Важно е обаче, че искането до Върховния съд не отлага изпълнението на присъдата, ако Груевски получи нова призовка преди да се състои заседанието на Върховния съд. Последен вариант Груевски да остане на свобода е президентът Георге Иванов да го помилва.", "date": "2018.11.08", "title": "Извънредна новина за Никола Груевски"}
{"url": "https://www.blitz.bg/svyat/trmp-s-prvi-dumi-za-krvavata-kasapnitsa-v-kaliforniya_news638400.html", "text": "Ужасна трагедия. Това заяви Доналд Тръмп по повод  .  Американският президент изрази съболезнования към близките на загиналите в стрелбата в калифорнийския град Таузънд Оукс.   \"Това, което се случи днес, е ужасна трагедия. Аз изразявам своите съболезнования към близките на убитите и пожелавам бързо възстановяване на пострадалите\", заяви той.  \"Бог да благослови жертвите и семействата на жертвите\", добави държавният ръководител.  Тръмп в пост в Twitter похвали действията на полицията. \"Храбрите мъже и жени реагираха бързо и това предотврати увеличение на жетвите и ранените\", написа той в системата за микроблогове.      Неустановено на този етап лице вземе в заведението в града и откри огън.   и бе убит. Мотивите за престъплението все още не са ясни.  От жертвите на стрелеца засега е идентифициран само полицая Рон Хелъс.    ", "date": "2018.11.08", "title": "Тръмп с първи думи за кървавата касапница в Калифорния"}
{"url": "https://www.blitz.bg/layfstayl/ptuvane/ne-mnogo-redni-neshcha-se-sluchvat-po-bg-letishchata_news638402.html", "text": "България не е въвела правилно правилата на ЕС за летищните такси. Това констатира Европейската комисия (ЕК).  Поради това ЕК призовава страната ни да гарантира правилното прилагане на регулациите за летищни такси, въведени с Директива 2009/12/ЕО.  Според правилата от държавите членки на ЕС се изисква да въведат национални мерки, с които да гарантират, че летищните такси за въздушните превозвачи се определят в съответствие с принципите за прозрачност, консултиране и недискриминация.  ЕК подчертава - летищните такси представляват такси, които авиокомпаниите плащат на летищата за използването на съответните инфраструктура и услуги, и по-специално за излитане и кацане и за обработка на пътниците.   Държавите членки трябва да гарантират, че летищните оператори провеждат консултации с авиокомпаниите въз основа на прозрачен обмен на информация между двете страни. Това се прави с цел да се гарантира, че летищните такси са недскриминационни и са свързани с равнището на услуги, предоставяни от летището.  В случай на несъгласие обаче всяка от двете страни може да поиска намесата на независимия надзорен орган в съответната държава членка, който ще разглежда въпроса.  България разполага с два месеца, за да отговори на доводите, изложени от ЕК.  Ако не направи това, Комисията може да реши да изпрати мотивирано становище. ", "date": "2018.11.08", "title": "Не много редни неща се случват по БГ летищата"}
{"url": "https://www.blitz.bg/layfstayl/shoubiznes/kali-zabravi-udara-ot-tretiya-si-mzh-i-se-khvana-s-po-mlad-bogatash-ss-seriozen-biznes-v-nyu-york_news637712.html", "text": "Кали отново цъфти с мъж до себе си. 43-годишната Галина Иванова се появи на парти в компанията на гадже от Ню Йорк, съобщава читател на \"Уикенд\", свидетел на първото светско дефиле на мачото, пише изданието.   \"Кали показа новия си интимен приятел на купон в софийско заведение. Не се разбра откъде се познават, нейните приятели шушукат, че красавецът е с пет години по-млад от певицата и има сериозен бизнес отвъд Океана\", обяснява информаторът пред вестника. Наскоро чалга звездата, която има трима синове от трима различни мъже, се раздели с последния си любим – Владимир. В интервю за \"Уикенд\" тя потвърди слуховете, че вече не е с него. \"Да, разделихме се! Не живея с него отдавна. Не искам да изпадам в повече подробности, защото не ми се говори по тази тема\", отсече Кали. \"Чувствам се отлично. Продължавам да си общувам с бившия, но нищо повече. За мен най-важно е децата ми да са живи и здрави\", мъдрува певицата. Раздялата не подмина красавицата, макар че през лятото двамата с Владимир бяха на екзотична почивка на Малдивите, на която се опитали да скрепят връзката си. Преди четири години Кали роди третия си син Александър, след като с Владимир вече имаха сериозна връзка. По време на аферата двамата на няколко пъти се разделяха и събираха, но обясняваха възходите и паденията като начин да укрепват любовта си. Краят обаче вече е поставен и изпълнителката на вечния хит \"4-4-2\" се впусна в нова интимна авантюра. Певицата смята, че децата са най-важните в живота ѝ и няма никакъв проблем да се разделя с бащите им, ако нещата не вървят. Освен Владимир, Кали е мама на 18-годишния Георги и 9-годишния Марк. Въпреки гаджето нюйоркчанин певицата няма много време за разсейване, тъй като е доста ангажирана с кръчмарски участия, а и редовно пилее сили като коментатор във \"ВИП Брадър\". ", "date": "2018.11.08", "title": "Кали забрави удара от третия си мъж и се хвана с по-млад богаташ със сериозен бизнес в Ню Йорк!"}
{"url": "https://www.blitz.bg/layfstayl/shoubiznes/dimitr-rachkov-go-zaksa-zdravo-reshi-se-na-golyama-krachka-no-sreshchu-30-bona_news638378.html", "text": "Димитър Рачков си е присадил коса, като броил за естетичната процедура около 30 000 лева. Суетният актьор обаче по никакъв начин не искал някой да узнае, че и той е станал подвластен на новата мода сред мъжете – да си присаждат коса, за да прикриват олесяващото си теме. Комикът се подмладил още преди 5 години в разгара на любовната си връзка с Мария Игнатова, твърдят нашите източници, пише „Уикенд“.   Всъщност в момента на Рачков дори не му се налага да се боядисва, както прави колегата му водещ от „Господари на ефира” Васил Василев-Зуека. Блясъкът на прическата му идва просто от гела, който използва преди сценичните си изяви, твърдят стилисти. При свръх модерните процедури по присаждане на коса вече не е нужно да си вапцваш космите, когато остаряваш. Няколко години те растат в цвета, в който са присадени. Бургазлията използвал факта, че преди 5 години като водещ на „Като две капки вода” заедно със Зуека бяха обръснати в името на високия рейтинг на шоуто. Още тогава Митко вече започнал да оплешивява и това удряло по високото самочувствие на не особено високия комик. Затова малко след края на имитаторското предаване водещият си имплантирал косми на главата, като се доверил на чуждестранна клиника и на супер модерна и скъпа процедура, която дава мигновени резултати, без да се налага дълго чакане на ефекта. За да бъде запазено всичко в тайна популярният актьор пътувал до чужбина, тъй като знаел, че у нас няма как да не го разпознаят. Дори близки приятели и колеги на водещия на „Господари на ефира” не заподозрял, че той е с фалшив перчем, тъй като се усетил рано и предприел навреме мерки да заличи белезите на времето върху лицето си. Пет години по-късно баджанакът на Рачков – продуцентът Евтим Милошев си присади коса, като шашна всички с визията си, след като дълго време се носеше гологлав. А в светските среди подмятат, че актрисата и сценаристка Христина Апостолова се е уредила и двамата й мъже да бъдат с присадена коса.", "date": "2018.11.08", "title": "Димитър Рачков го закъса здраво! Реши се на голяма крачка, но срещу 30 бона"}
{"url": "https://www.blitz.bg/layfstayl/za-damite/7-mita-za-detskoto-zdrave-v-koito-golyama-chast-ot-roditelite-za-szhalenie-prodlzhavat-da-vyarvat_news637887.html", "text": "С появата на бебето всяка майка започва да живее с усещането, че сърцето й вече не бие вътре в нея, а в малкото човече, на което е дала живот. Всички ние обичаме децата си, искаме за тях най-доброто и не спираме да се тревожим за здравето им. Затова и ни е много трудно да се убедим, че наследниците ни не са застрашени от нещо.  Оттук се появяват и стотиците заблуди, свързани с възпитанието, развитието и здравето, които само ни пречат да бъдем щастливи, спокойни и компетентни родители.   ", "date": "2018.11.08", "title": "7 мита за детското здраве, в които голяма част от родителите, за съжаление, продължават да вярват"}
{"url": "https://www.blitz.bg/layfstayl/ptuvane/razrastvane-prvenetst-v-seks-turizma-tayland-privlicha-posetiteli-s-oshche-edno-zabraneno-udovolstvie_news638030.html", "text": "За никого не е тайна, че Тайланд се слави като една от най-големите дестинации за секс туризъм по света. Въпреки че формално проституцията в страната е забранена от 1960 година насам, най-древната професия докарва приход от 6,4 млрд. долара (през 2015 година), което е значителна част от брутния национален продукт на страната.  Правителството на екзотичната азиатска държава се кани да предприеме ход, с който на практика ще увеличи още повече приходите си от туризма. То смята да премахне забраната върху специфичен начин за „разпускане“ – нещо, което други държави вече направиха, но не и в Азия.  Ако промяната бъде приета, Тайланд ще навлезе в един нов пазар, който според американски анализатори до 2025 година ще достигне обем от умопомрачителните 55 млрд. долара.  ", "date": "2018.11.08", "title": "Разрастване: Първенецът в секс туризма Тайланд привлича посетители с още едно забранено удоволствие"}
{"url": "https://www.blitz.bg/svyat/nay-masoviyat-ubiets-v-ukrayna-umrya-v-katorga-8-kray-zhitomir_news638346.html", "text": "В каторгата номер 8 на украинския град Житомир почина един от най-смъртоносните убийци на нашето време - Сергей Ткач от Украйна. Според местните медии причината за смъртта е сърдечна недостатъчност.  Ткач, известен също като пологовския маниак, бе арестуван преди 13 години и живя в затвора до 66-годишната си възраст. Макар и зад решетките, той успя да се ожени за рускиня, която е с 40 години по-млада от него.  Както БЛИЦ съобщи, 16-годишната Елена видя на телевизионния екран серийния убиец и се влюби в него. Тя го намери в затвора, ожени се за него и му роди дете.  Сергей Ткач е извършител на над 40 убийства и изнасилвания. Зврествата той е извършил между 1980 и 2005 г. За жертви той избирал момчета и момичета от 9 до 17 години. Той не оставял следи от труповете на жертвите си и свалял всички дрехи и обувки, върху които могат да останат пръстови отпечатъци, накрая внимателно унищожавал доказателствата.  Убиецът бил задържан в дома си в покрайнините на град Пологи през август 2005 г. Той срещнал властите с думите: \"Аз ви чаках 25 години.\"  Съдът го осъди на доживотен затвор за 37 доказани убийства, но след това Ткач съобщи за още 107 изнасилвания и убийства.  Превод: БЛИЦ  ", "date": "2018.11.08", "title": "Най-масовият убиец в Украйна умря в каторга №8 край Житомир"}
{"url": "https://www.blitz.bg/layfstayl/shoubiznes/nova-doza-tsirkove-vv-vip-bradr_news638391.html", "text": "Съквартирантите получиха новата си мисия \"Учени срещу гравитацията\" вчера. Тя обаче бе саботирана от състава на Весела Нейнски и Стоян Роянов. За това си поведение Big Brother бе принуден да ги лиши с цели 40% от бюджета им за следващата седмица. Защо се стигна до тези сериозни санкции, ще разберем довечера.   Междувременно в Къщата цари радост и веселие - въпреки материалните лишения, Съквартирантите запазват доброто си настроение и довечера ще видим невероятните музикални изпълнения на Стоян, Уош и Стойко.  Докато обаче веселието тече, Албена Вулева и Весела Нейнски все пак успяват да влязат в конфронтация. Какво разпали огъня помежду им ще видим тази вечер.", "date": "2018.11.08", "title": "Нова доза циркове във \"ВИП Брадър\""}
{"url": "https://www.blitz.bg/layfstayl/shoubiznes/sint-na-kali-si-khvana-boksorka-snimka_news638334.html", "text": "Синът на попфолк изпълнителката Кали си хвана гадже. Георги публикува снимка в официалния си профил с тийнейджърката. Момичето пише, че работи като модел и състезател по бокс.   Интересна подробност е, че Жорко, както го нарича майка му, е бил прелъстен от госпожица, която не се гримира и залага на неглиже визия, пише „Телеграф“.  „Ей, за това ли спря да тренираш“, шегуват се приятелите му.", "date": "2018.11.08", "title": "Синът на Кали си хвана боксьорка (СНИМКА)"}
{"url": "https://www.blitz.bg/layfstayl/za-damite/zhenite-ot-tezi-zodii-sa-nadareni-s-neustoima-krasota-i-obayanie_news637888.html", "text": "Всеки човек е надарен със своя красота. Има хора, които не могат да се похвалят с особен чар, но но има и такива, които са толкова красиви, че приковават всички погледи към себе си и предизвикват завистта на околните.   Астролозите твърдят, че красотата на един човек се определя до голяма степен от зодиакалния знак, под който е роден. Да говорим, че има зодии, които са по-красиви от останалите, е малко глупаво. Все пак всеки е очарователен по свой начин, което го прави уникален и особен.  ", "date": "2018.11.08", "title": "Жените от тези зодии са надарени с неустоима красота и обаяние"}
{"url": "https://www.blitz.bg/kriminalni/strashna-smrt-za-nagliya-apash-koyto-nakhlu-v-doma-na-mira-dobreva_news638278.html", "text": "Крадецът, който обра дома на Мира Добрева и още дузина нейни съседи, загина. Апашът Димитър с воинския прякор Шаката умрял след падане от 4-тия етаж на кооперация в София, в която влязъл да краде за пореден път. Това разкриват ченгета, цитирани от „Телеграф“. Инцидентът с крадеца станал месец след удара в дома на Мира Добрева и съседката ѝ Емона Карагьозова.  Те разказаха как мургав мъж с вид на бежанец се е покатерил по балконите, но се хванал за прогнил парапет и се пльоснал от високо. Тогава обаче не се разбра кой е апашът карък.   Жилищата на тв водещата и младата Карагьозова, които се намират в затворен комплекс в кв. „Изток“, бяха обрани в края на юли. Камери заснели бандита, но лицето му не се вижда, тъй като носел черна кърпа, стигаща до очите, пише още \"Телеграф\".  Първа под ударите на Шаката попаднала Емона. По думите ѝ апашът се вмъкнал около 3:30 ч. И духнал с личните ѝ вещи. На стойност около 1000 лв. И бижута. Точно 10 минути по-късно крадецът нахлул в дома на Добрева. И двете спели дълбоко и не усетили набезите.  Характерното при Шаката било, че се катери като паяк по фасадите на сградите, действа изключително бързо и не му пука, че го снимат камери. От видеозаписите се забелязали и други негови белези, осанка, походка, които насочили ченгетата към него, затова и бил сред кръга заподозрени.  Около месец след удара на Мира Добрева Шаката решил да обере друго набелязано жилище в нова кооперация в кв. „Сухата река“. Облечен с черни дрехи и отново с кърпа през лицето, той се качил до 4-тия етаж. Хванал се за прегради на терасата, но две от тях се счупили и се строполил на паважа. Инцидентът е регистриран на 15 август през нощта.  Будни граждани от блока видели маскирания апаш да лежи на земята и веднага алармирали полицията, като междувременно заснели крадеца и го пуснали във фейсбул. Шаката не издъхнал на място при удара със земята, а изпаднал в кома, обясниха медици. Той бил закаран в болница, където лежал близо месец, а през септември починал. По време на обиски в жилища, които е обитавал, пък криминалисти открили вещи на много от жертвите му, сред които и съседи на Мира Добрева. Стигнали и до заложната къща, в която давал златни накити и антики, които задигнал.    ", "date": "2018.11.08", "title": "Страшна смърт за наглия апаш, който нахлу в дома на Мира Добрева!"}
{"url": "https://www.blitz.bg/analizi-i-komentari/gerkhard-shroder-krim-e-ruski-rano-ili-ksno-shche-tryabva-da-go-priznaem_news638294.html", "text": "Крим, рано или късно, ще трябва да бъде признат за руски. Това каза в интервю за в. \"Аахенер нахрихтен\" бившият канцлер на Германия Герхард Шрьодер.  Той припомня, че Крим е бил руски до 1954 г., когато съветският лидер го предава като дар на Украйна.  Той също така подчерта, че Европа трябва да възстанови сътрудничеството си с Москва, като добави, че Русия е най-близката съседка и без нея няма да има дългосрочен мир на континента.  Герхард Шрьодер е един от най-близките приятели на Путин. След напускането на политиката в Германия Шрьодер работи за водещи руски компании. ", "date": "2018.11.08", "title": "Герхард Шрьодер: Крим е руски, рано или късно ще трябва да го признаем"}
{"url": "https://www.blitz.bg/lyubopitno/ribar-izvadi-ot-okeana-portselanova-kukla-no-izpadna-v-uzhas-kogato-tya-zaplaka-s-choveshki-glas_news638174.html", "text": "Гас Хът ловял риба на плажа Матата - Нова Зеландия, когато видял във водата кукла и решил да я извади. Но когато най-сетне я издърпал на сушата, тя започнала да пищи и да плаче.  Оказало се, че това е детенце на 18 месеца, успяло да избяга от палатката на родителите си, пише The Sun.  Гас разказал, че обикновено ловял риба на друго място, но точно в този ден решил да смени локацията. И явно това бил и късметът на малкото момченце, което иначе със сигурност щяло да се удави.   \"Когато плувах около детето, мислех, че е кукла, беше неподвижно. Протегнах се и го хванах за ръката, но дори и тогава не предполагах, че това е живо момченце.  Едва, когато детето започнало да плаче, разбрал какво всъщност става. Мъжът веднага съобщил за случилото се на шефа на туристическия комплекс, а съпругата му тръгнала да издирва родителите.  \"Лицето му беше като от порцелан, обримчено от къси, замръзнали от студа коси. Наистина мислех, че това е голяма кукла\", признава рибарят.        Майката на момченцето Джесика Уайт изпаднала в шок, когато я събудили, за да й съобщят за случилото се. В началото дори помислила, че това е някаква нелепа, жестока шега. Тя така и не забелязала, че докато спяла със съпруга си, детето успяло да се измъкне от палатката.   Уплашената жена веднага изтичала при детето си, което било ледено студено с посиняла кожа. Майката не давала на детето си да заспи до идването на медиците. За щастие, те успели да го спасят.  \"Беше ужасно, като го видях, но той дишаше, беше жив. Силно го прегърнах и опитвах да го стопля с тялото си\", признава Джесика.  Родителите предполагат, че момченцето било събудено от шума на вълните, защото обикновено по това време спяло здраво. По изгрев слънце детето успяло да се измъкне от палатката и хукнало към океана. Превод БЛИЦ    ", "date": "2018.11.08", "title": "Рибар извади от океана порцеланова кукла, но изпадна в ужас, когато тя заплака с човешки глас"}
{"url": "https://www.blitz.bg/svyat/skrbna-vest-pochina-nay-brzata-zhena-v-sveta_news638312.html", "text": "Американската каскадьорка Кити О‘Нийл, нраичана „най-бързата жена в света“, почина на 72-годишна възраст, съобщава „Вашингтон поуст“. Тя си е отишла на 2 ноември в Калифорния след боледуване от пневмония.     Новината беше потвърдена от директора на погребалната агенция в град Юрика Лиза Карлсън.     Кити О‘Нийл е първата жена, присъединила се към студиото на холивудските каскадьори “Stunt Unlimited”. Прозвището „най-бърза жена в света“ съ е заслужила, достигнайки скорост от около 966 км/ч по време на своя каскада.     Едно от най-известните изпълнения на каскадьорката е в сериала „Жената-чудо“ от 1975 година. О‘Нийл скочи от покрива на хотел „Хилтън“ в Лос Анджелис и падна с широко разтворени ръце от височина 40 метра върху въздушна възглавница.       Превод и редакция: БЛИЦ   ", "date": "2018.11.08", "title": "Скръбна вест: Почина най-бързата жена в света"}
{"url": "https://www.blitz.bg/politika/borisov-i-finlandskiya-premier-s-vazhni-dogovorenosti-snimkavideo_news638311.html", "text": "Премиерът Бойко Борисов се срещна с финландския министър-председател Юха Сипила. Двамата разговаряха в правителствената резиденция „Кесаранта“ в Хелзинки. Във фокуса на срещата бяха темите за европейската перспектива на страните от Западните Балкани, сигурността и граничния контрол, образованието, енергетиката и туризма, съобщиха от правителствената пресслужба.  Финландският министър-председател Юха Сипила поздрави премиера Бойко Борисов за успеха на първото Българско председателство. Сипила определи като отличен избор приоритетите на страната ни, докато оглавяваше Съвета на ЕС. „Това е успех на председателството. Поздравих моя скъп колега премиера Борисов за воденето на Съвета на ЕС“, добави още финландският премиер след срещата.  Бойко Борисов и Юха Сипила се договориха за обмен на ученици и преподаватели между двете държави. „Най-силните университети и може би най-добрата образователна система е във Финландия. Лично премиерът Юха Сипила пое ангажимент да направим обмен между ученици и преподаватели“, каза Борисов. Той поясни, че конкретно Професионалната гимназия по компютърно програмиране и иновации в Бургас е била обсъждана за такова сътрудничество.  Двамата правителствени ръководители дискутираха още разширяването на сътрудничеството в сферата на енергетиката. „Ще бъдат по-интензивни разговорите в следващите дни за финландския модел с използването на руски реактори в ядрената енергетика. С колегата имаме план как максимално да си помагаме с експертиза в тази сфера“, добави българският премиер.  Бойко Борисов подчерта, че България и Финландия са моделът за опазване на външните граници на ЕС като политическа воля, силна гранична полиция и споразумения с трети страни, които да работят.  Българският премиер съобщи още, че е отчетено и двойно увеличение на броя на финландските туристи у нас. „Надявам се в следващите няколко месеца Юха да посети България, обещал съм му да го заведа и в Пловдив – европейската столица на културата за 2019 г.“, каза министър-председателят Борисов.           ", "date": "2018.11.08", "title": "Борисов и финландския премиер с важни договорености (СНИМКА/ВИДЕО)"}
{"url": "https://www.blitz.bg/blits-tv/v-momenta-strelba-i-zhertvi-v-kaliforniya-vorzhen-i-opasen-vilnee-v-noshchen-klub-na-zhivo_news638315.html", "text": "Полицията в щата Калифорния се е отзовала на сигнал за масова стрелба в нощен клуб. Изстрелите са били чути в 23.20 ч. в сряда (местно време) в заведение в Таузънд Оукс.     Шерифът на окръг Вентура обяви, че в момента въоръжен и опасен стрелец се намира в клуба, но засега не е ясно колко жертви може да има, съобщава Ей Би Си 7.     Свидетел разказа, че е видял мъж, хвърлял димни гранати пред ресторанта. Видял е и как охранител е бил прострелян.     Барът се намира на магистрала 101, която е отклонение от главния път Морпарк.     Появиха се и кадри от хеликоптер, прелитащ над мястото, на които се вижда как парамедици оказват първа помощ на човек в безсъзнание.     В окръг Вентура обикновено сряда е вечерта на колежаните в местните заведения.     Засега не се съобщава повече информация. Превод и редакция: БЛИЦ    ", "date": "2018.11.08", "title": "В момента! Стрелба и жертви в Калифорния – въоръжен и опасен вилнее в нощен клуб (НА ЖИВО)"}
{"url": "https://www.blitz.bg/svyat/pregovorite-za-kosovo-se-zakuchikha-khashim-tachi-izbra-dyavola-pred-vuchich_news638318.html", "text": "Президентът на Косово Хашим Тачи потвърди пред прищински медии, че срещата в Брюксел със сръбския му колега Александър Вучич ще се състои, но подчерта, че би предпочел да води преговори с дявола, отколкото с него, отбелязва електронното издание на белградския ежедневник Danas, цитиран от „Фокус“.     „Надявам се, че този (преговорен) процес ще бъде завършен със споразумение, което със сигурност означава взаимно признаване и възможност за членство на Косово в ООН, откриване на пътя за признаване на страната от петте оставащи членки на ЕС и разкриването на сигурна европейска перспектива и за двете страни\", подчерта Тачи.     Косовският президент призна, че очаква срещата, организирана в Брюксел с посредничеството на Европейския съюз, да бъде „трудна, тъй като моят колега от Сърбия е труден събеседник, сложен и в същото време – натоварващ. Мога да кажа, че предпочитам да седна на масата с дявола и да водя диалог с него, отколкото с Александър Вучич, защото той, с целия си потенциал, целия държавен арсенал на Сърбия, работи за разпадането на Косово като държава\", обобщи Тачи.     Срещата в Брюксел ще се проведе няколко дни преди пристигането на двамата лидери в Париж, където ще присъстват на церемония по случай 100-годишнината от края на Първата световна война, по покана на френския президент Еманюел Макрон. Очаква се във френската столица Тачи и Вучич да отделят време за разговор.     ", "date": "2018.11.08", "title": "Преговорите за Косово се закучиха: Хашим Тачи избра дявола пред Вучич"}
{"url": "https://www.blitz.bg/svyat/doyche-vele-germantsite-vse-poveche-namrazvat-myusyulmani-i-romi_news638322.html", "text": "Всеки трети германец смята, че чужденците идват в страната му, само за да екплоатират социалната държава. Това показват данните от ново проучване за авторитарните нагласи в страната, съобщава  . Близо половината от хората в Източна Германия са съгласни с това твърдение. Почти толкова са убедени, че страната е вече \"опасно наводнена\" от чужденци - 35,6 на сто от всички интервюирани германци подкрепят това твърдение, а в източните части - 44,6 на сто от анкетираните.  \"Над 30 на сто от хората в Източна Германия подкрепят ксенофобски разбирания\" , казва Оливер Декер, ръководител на изследването, извършено от Центъра за изследване на крайнодесния екстремизъм и демокрацията, намиращ се в Лайпциг.  Според него това е наистина висок процент. От 2002 г. центърът публикува проучвания за авторитаризма и крайнодесния екстремизъм в Германия. Най-новото изследване показва, че предразсъдъците срещу мигрантите са нараснали като цяло, основно срещу мюсюлманите и ромите. Последните са обект и на сериозна агресия, обяснява Декер. Почти 60 на сто от хората, които участват в изследването, се съгласяват с твърдението, че ромите са склонни към извършването на престъпления - с около 5 на сто повече в сравнение с проучването през 2014 г. Предразсъдъците спрямо мюсюлманите също растат. Според изследването над 44 на сто от анкетираните смятат, че трябва да има забрана мюсюлманите да имигрират в Германия. Преди четири години подобно мнение са споделяли 36,5 на сто от анкетираните. Над половината или 55,8 на сто от хората казват, че заради броя на мюсюлманите в Германия се чувстват като чужденци в собствената си държава, през 2014 г. процентът на тези хора е бил 43 на сто. Всички тези проценти са много по-високи в Източна Германия. Един от десет анкетирани смята, че евреите все още \"имат и днес твърде голямо влияние\", горе-долу толкова отговарят, че има нещо особено и странно в евреите и че те \"не си пасват напълно с нас\" - сочат данните от изследването.  Според авторите на проучването антисемитските настроения всъщност са по-силни, но анкетираните ги прикриват, защото това е напълно обществено неприемливо. Омразата към чужденците, мюсюлманите, ромите не е директно свързана с тези групи, твърди Декер. Германците не се облагодетелстваха по равно от икономическия просперитет през последните десетилетия и това води до гняв и агресия като ксенофобията е доказано най-простият начин тази фрустрация да се излее, смята анализаторът. Всичко това обаче създава заплаха за демокрацията в Германия. 90 на сто от анкетираните смятат, че демокрацията е хубаво нещо, но я интерпретират по различен начин. Повечето хора смятат, че демокрацията е нещо като диктатура на мнозинството, обяснява Декер. Вярват, че правата на индивидите могат да бъдат загърбени, ако е необходимо за доброто на всички. И ако този начин на мислене някога надделее в управлението на страната, демокрацията ще бъде застрашена от демократично избрани управници, допълва той. Близо 8 на сто от участниците в изследването смятат, че диктатурата може да е по-добра форма на управление при определени обстоятелства. 11 на сто казват, че искат лидер, който \"ръководи страната с твърда ръка за доброто на всички\". Избирателите на \"Алтернатива за Германия\" изповядват ксенофобски възгледи - 55 на сто от тях, и антидемократични - 13,2 на сто от тях. Това показват данните от проучването, които сочат, че \"Алтернатива за Германия\" предлага на хората с дясноекстремистки възгледи политическа платформа. Около 20 на сто са ксенофобските разбирания сред избирателите на традиционните германски партии - Християндемократически съюз, баварския му посестрим Християнсоциален съюз, Социалдемократите и Свободните демократи- но и този процент е доста висок. Все пак изследването измерва и положителни тенденции. \"Можем да отчетем, че 30 на сто от населението е с категорично демократични нагласи\" , каза Декер. Това може и да не изглежда много, но той смята, че тези хора са готови да защитават демокрацията като приемат и различни позиции. Немалка част от обществото е с амбивалентно отношение към демокрацията, но това не я прави авторитарно настроена автоматично, обяснява още Декер. \"За съжаление 40 на сто от германците харесват авторитарни социални структури. Затова сега наблюдаваме и толкова голяма поляризация в обществото\" , отбелязва изследователят.", "date": "2018.11.08", "title": "Дойче веле: Германците все повече намразват мюсюлмани и роми"}
{"url": "https://www.blitz.bg/svyat/grtsiya-otnovo-iztrpna-dve-zemetreseniya-razlyulyakha-zakintos_news638338.html", "text": "Земетресение с магнитуд от 3,6 по скалата на Рихтер е регистрирано в Йонийско море в 11:14 часа местно време (съвпада с българското време), показва справка на официалната интернет страница на Европейския средиземноморски сеизмологичен център (EMSC).   Епицентърът на труса е бил на 276 км западно от гръцката столица Атина и на 43 км югозападно от остров Закинтос, с дълбочина от два километра под земната кора. Малко повече от час по-рано, в 10:04 часа местно време, в Йонийско море е регистрирано земетресение с магнитуд от 3,4 по Рихтер.  Епицентърът му е бул на 262 км западно от Атина и 24 км южно от Закинтос, с дълбочина от пет километра. Не се привеждат данни за пострадали или материални щети.  Припомняме, че на 26 октомври земетресение с магнитуд 6,8 по Рихтер разлюля района. Последваха много вторични трусове, като дори се съобщи, че островът се е изместил с 3 см.  ", "date": "2018.11.08", "title": "Гърция отново изтръпна! Две земетресения разлюляха Закинтос"}
{"url": "https://www.blitz.bg/layfstayl/skorost/skoda-pokaza-za-prv-pt-interiora-na-noviya-khechbek-scala-snimki_news638255.html", "text": "Компанията Skoda за пръв път показа изображение на интериора на новия си модел Scala, който ще замени Rapid Spaceback.Чехите подчертават, че Scala ще бъде първият модел на компанията, в който ще дебютират нови стилистични решения и философия, съгласно която Skoda се отдалечава от прагматичния и скучен дизайн в посока към по-емоционалния.    ", "date": "2018.11.08", "title": "Skoda показа за пръв път интериора на новия хечбек Scala (СНИМКИ)"}
{"url": "https://www.blitz.bg/layfstayl/ptuvane/tzhna-pteshestvenichka-razkri-istinata-za-moya-ikonomichen-polet-za-20-dolara-i-pette-greshki-koito-dopusnakh_news638031.html", "text": "Европа – континентът на културата, кухнята и евтините полети. Или поне така си мислех. Така започва разказа си австралийската пътешественичка Морвена Джоунс пред туристическия сайт Escape. Тя е пропътувала Стария континент и е натрупала безценен опит за бързо и изгодно придвижване. Най-вече чрез горчивите уроци на собствените си грешки.  Ето какво пише младата австралийка:  „Миналия месец платих близо пет пъти цената колкото еднопосочния ми билет до Варшава, само за да стигна от Лондон от лондонското летище „Станстед“, което е всъщност на 45 минути пътуване с влак извън британската столица.  И това не беше краят на непредвидените разходи в моето „икономично“ пътуване. Докато се върна в Лондон седмица по-късно вече бях похарчила три пъти повече от предвиденото за полети и свързани с тях разходи. Тъжното е, че можех да спестя почти всеки цент от тях, ако бях по-организирана, по-малко заслепена от „изгодните оферти“ или просто ако спазвах следните правила:  ", "date": "2018.11.08", "title": "Тъжна пътешественичка разкри: Истината за моя „икономичен“ полет за 20 долара и петте грешки, които допуснах"}
{"url": "https://www.blitz.bg/layfstayl/shoubiznes/radina-krdzhilova-se-pritesni-zhestoko-i-vze-kardinalno-reshenie_news638235.html", "text": "Радина Кърджилова подготвя серия от упражнения за бедра, дупе и ръце в кратък видеонаръчник. Актрисата се разписа като влогър още преди година, като оттогава периодично се включва с клипчета, посветени на ежедневието й. Този път тя ще постави в акцент тренировките си във фитнеса, като самата тя признава, че отскоро е започнала да се грижи по-активно за тялото си, пише \" \".   Въпреки че с бутането на количката съм станала абсолютна машина, ходя по 7-8 километра на ден, смятам, че по 2-3 тренировки на седмица биха ми се отразили добре, обяснява нежната половинка на Деян Донков, като отправя и запитване към последователките си в Инстаграм: Как поддържат те добрата си фигура след раждането?  Междувременно звездата на Народния театър опроверга поредните слухове, че се е разделила с бащата на детето си. „Правим ремонт в хола и кухнята и затова ни се налага да живеем в малка любовна квартира в София. Чувстваме се добре, много сме щастливи“, категорична е Радина.  Пред феновете си тя сподели и кадри от вековното дърво, пред което си пожелала да забременее с малкия Христо. „Няколко месеца по-късно ми се случи“, казва в едно от последните си видеа тя, преди да намери на улицата и малко момичешко биберонче.  Може би е знак от съдбата загатна Кърджилова. Дали обаче с Донков планират скорошно включване от щъркела така и не става ясно. Двамата неведнъж са споделяли желанието си да увеличат семейството си с още един член, и то – дъщеричка. \"Момиченце искаме. Радина години наред питаше \"Кога ще си имаме бебе?\". Тя е по-млада от мен, нетърпелива за нещата, аз й казвам - спокойно, то си идва времето\", сподели Донков малко след раждането на 2-годишния Христо. ", "date": "2018.11.08", "title": "Радина Кърджилова се притесни жестоко и взе кардинално решение"}
{"url": "https://www.blitz.bg/layfstayl/za-damite/5-neshcha-na-koito-mzhete-obrshchat-vnimanie-po-vreme-na-seks_news637890.html", "text": "Свикнали сме да се подготвяме за срещата си с някой мъж сериозно и задълбочено. И дори да сме прекарали цял ден в салона за красота, за да изглеждаме перфектно, продължаваме да се притесняваме, че когато се съблечем, той със сигурност ще забележи недостатъците ни и ще бъде разочарован.  Какво наистина е важно за мъжете в леглото? По този въпрос съществуват две противоположни мнения. Според едното мъжете обръщат внимание и на най-малката дреболия, а според другото им е напълно безразлично как изглеждате. И първото, и второто са напълно погрешни, а истината, както винаги, е някъде по средата.   Днес ще сложим край на въпросите, които ви измъчват и ви карат да се чувствате неуверена.  ", "date": "2018.11.08", "title": "5 неща, на които мъжете обръщат внимание по време на секс"}
{"url": "https://www.blitz.bg/svyat/kasapnitsata-v-kaliforniya-prodlzhava-streletst-grmnal-mlada-kasierka-i-gard-stotitsi-khora-sa-video-18_news638325.html", "text": "Най-малко 6 души са ранени при масовата стрелба в нощно заведение в окръг Вентура в щата Калифорния. Това съобщи капитан Гаро Куреджиян от местната полиция, цитиран от Ей Би Си 7. Един от пострадалите е униформен.     „Търсим стрелеца. Към този момент не можем да потвърдим дали е арстуван“, каза той и добави, че може да има още пострадали. По време на стрелбата в бара е имало стотици хора, по неговите думи.     Очевидецът Джон Хедж разказа: „Бях до предната врата и говорех с баща си. Тъкмо чух тези пукащи звуци. Пук, пук, пук. Бяха три или четири, паднах на земята. Погледнах нагоре – охранителят беше мъртъв. Не искам да кажа мъртъв, но със сигурност беше прострелян. Беше на земята. Стрелецът хвърляше димни гранати навсякъде. Видях го да сочи към касата... и продължи да стреля. Избягах през предната врата“.     По думите му, той чул общо 12 изстрела преди да успее да избяга. Нападателят бил с брада, носел шапка и черно яко, може би и очила.     „Помислих си, че е шега, когато започнаха изстрелите. Познавам хора там. Надявам се, че всички са добре. Не знам как не простреляха“, заяви той.     Тим Ходж, който е втори баща на Джон, разказа със сълзи на очи как тъкмо смятал да си тръгне, когато в помещението нахлул пушек. „Той изстреля първия изстрел. Знаех, че е истинско. Синът ми си помисли, че е шега, затова го дръпнах надолу и потърсих прикритие. Погледнах нагоре и той се движеше надясно. Простреля охранителя на вратата, който беше млад мъж. След това касиерката – също младо момиче. След това започна да се движи надясно. Не гледаше към нас. Тогава влезе в офиса, където са всичките пари и документи. Не каза абсолютно нищо. Просто започна да стреля“, обясни мъжът.     Барът се намира на магистрала 101, която е отклонение от главния път Морпарк.     Появиха се и кадри от хеликоптер, прелитащ над мясото, на които се вижда как парамедици оказват първа помощ на човек в безсъзнание.   В окръг Вентура обикновено сряда е вечерта на колежаните в местните заведения.     Превод и редакция: БЛИЦ     ", "date": "2018.11.08", "title": "Касапницата в Калифорния продължава! Стрелецът гръмнал млада касиерка и гард, стотици хора са... (ВИДЕО 18+)"}
{"url": "https://www.blitz.bg/layfstayl/shoubiznes/vrna-si-go-zhenata-na-blatechki-zalyubi-mlad-kolega_news638169.html", "text": "Жената на актьора Асен Блатечки – Катерина Горанова, му кръшнала със свой колега, шушукат столични клюкари, пише \"Галерия\". Според слуха режисьорката хлътнала по по-млад и доста привлекателен колега, с когото имали кратка афера.   Когато Блатечки научил, побеснял от ревност. Въпреки че самият той преди няколко години изневери на Горанова с Диляна Попова и й направи бебе, не могъл да прости на жена си. „Няма такова нещо“, отрекоха категорично близки до режисьорката. По думите им Асен и Горанова са в прекрасни отношения. Междувременно друг упорит слух обикаля светските среди. По време на ВИП парти в столично заведение екранният ас бил забелязан да се гушка заедно с Диляна Попова, без да се притеснява от чуждите погледи. „Може би наистина вече са се разделили с жена си“, заключват в актьорските среди.", "date": "2018.11.08", "title": "Върна си го! Жената на Блатечки залюби млад колега"}
{"url": "https://www.blitz.bg/layfstayl/svetski/plevneliev-i-desi-banova-se-mestyat-v-sashch-eto-kakva-topoferta-poluchil-predishniyat-prezident_news638236.html", "text": "Бившата синоптичка Деси Банова и експрезидентът Росен Плевнелиев се местят да живеят в Щатите. Близки до семейството разкриха, че бившият държавен глава е получил неустоимо предложение от “Американската търговска палата“ за висок пост. Плевнелиеви дори вече се оглеждат за жилище във Вашингтон, което да е достатъчно просторно за четирите им деца, твърди “Галерия”.   Първоначално смятат да заминат заедно с бебето Йоан, а след като се установят, да вземат при тях и дъщерята на Деси – Йоана, която известно време ще живее с баба си. На гости ще им идват и двамата синове на Росен от Юлияна – Асен и Павел. Като член на борда на директорите на “Американска търговска камара“ у нас Плевнелиев отдавна таял надежди да бъде избран за изпълнителен директор, но миналата година постът бе зает от Петър Иванов. Затова и когато получил покана директно от Вашингтон, не се поколебал и за миг да приеме предложението. Засега не се знае с какво ще се занимава Деси в Щатите. Последната й месторабота бе в Нова тв като водеща на рубриката “Истории на успеха“, където се задържа няколко месеца, преди да излезе по майчинство. “Деси е била единствено репортер и водеща и е кристално ясно, че няма да успее да се реализира в Щатите. Така или иначе, със заплатата на съпруга си едва ли ще й се налага да работи“, коментират нейни колеги. По-скоро бившата синоптичка ще се отдаде на грижите за децата, чиито брой ще расте правопропорционално на заплатата на Плевнелиев. Двамата се зарекоха след Йоан да имат поне още двама общи наследници, като още от догодина усилено ще работят за момиче. Междувременно излязоха и любопитни подробности около бракоразводното дело на Плевнелиев с Юлияна. Оказва се, че двамата са разделили не само имотите си поравно, но и грижите за децата. Определен е строг график, според който Асен и Павел ще живеят при баща си всяка първа и трета седмица от месеца, а всяка втора и четвърта – при Юлияна. Родителите ще се редуват и по време на училищните ваканции. Издръжката също се поделя поравно – както Росен, така и Юлияна трябва да плащат всеки месец по 500 лева за всяко от децата.", "date": "2018.11.08", "title": "Плевнелиев и Деси Банова се местят в САЩ! Ето каква топоферта получил предишният президент"}
{"url": "https://www.blitz.bg/svyat/turizmt-shche-se-promeni-kitay-udarno-shche-izmesti-vsichki-ostanali_news638336.html", "text": "За някои азиатски страни процедурата за получаване на виза вече е опростена, а компанията Euromonitor International проведе проучване, според което за 12 години Китай ще се превърне в най-посещаваната страна в света и лидер в броя на туристите. Резултатите от проучването са публикувани от The Guardian.  Експерти смятат, че Китай ще успее да заеме водещата роля с помощта на туристи от азиатските страни, включително Тайван и Хонконг, които понастоящем получават визи по опростен начин. Така, до 2030 г. страната ще изпревари Франция и ще се превърне в най-популярната страна в света.  Освен това за Китай се твърди, че ще е лидер и в броя на туристите от чужбина. Експерти смятат, че до 2030 г. страната ще елиминира от водещите позиции Съединените щати и Германия.  Освен това анализаторите прогнозират увеличение на вътрешния туризъм в Китай: до 2023 г. се очаква приблизително 42,5% повече пътувания, отколкото през 2018 г. Превод: БЛИЦ  ", "date": "2018.11.08", "title": "Туризмът ще се промени! Китай ударно ще измести всички останали"}
{"url": "https://www.blitz.bg/svyat/mladiyat-bog-emil-poshashavi-trasdzhendrite-s-iskane-da-si-smeni_news638309.html", "text": "Предприемачът Емил Ратълбанд твърди, че има тялото на млад мъж и не трябва да има пречки пред това да си намали възрастта, пише Факти.бг.   Бизнесменът от ниската земя иска рождената му дата – 11 март 1949 година – да бъде променена на 11 март 1969 година. Мъжът заяви, че щом на трансджендърите им е позволено да си сменят пола, то той би трябвало да може да си смени възрастта. Емил Ратълбанд заяви още, че с „новата“ си възраст ще може да бъде по-конкурентен на трудовия пазар, а освен това ще има и повече шансове за намиране на половинка в платформата за запознанства Tinder. Холандецът, наричащ себе си „млад Бог“, е подал официални документи за смяна на възрастта, но местните власти му отказали. Поради това той ги съди. „Може да промените името си. Може да промените пола си. Защо да не можете възрастта си?“, заяви Емил Ратълбанд пред De Telegraaf. 69-годишният мъж смята, че това е дискриминация.", "date": "2018.11.08", "title": "\"Младият бог\" Емил пошашави трасджендърите с искане да си смени..."}
{"url": "https://www.blitz.bg/lyubopitno/obrat-bryunetkata-koyato-shcheshe-da-se-pazi-devstvena-do-braka-zabremenya-samo-9-dni-sled-zapoznanstvoto-s-pevets-snimki_news638344.html", "text": "21-годишната английска актриса Роузи Мак, която дублира Емили Кларк в \"Игра на тронове\", проговори за връзката си с млад певец, в когото се влюби лудо и ожени за няколко дни. Момичето многократно казваше в социалните мрежи, че ще се пази девствена до брака, пише The Sun.   \"Майка ми и баба ми се пазеха до сватбата, но не направих това заради тях. На 14 години четох, че Адриана Лима, моделът на Victoria's Secret, иска да се пази за съпруга си. Мислех, че това е невероятно и реших и аз да го направя\", споделя Роузи Мак.     Но в един момент всичко се промени. Роузи, която се занимава и с музика, отишла в звукозаписно студио в Лос Анджелис. Там тя се срещна с певеца Джош Брикс, с когото имали общи приятели във фейсбук. Всичко станало почти мигновено. Привличането между младите хора било толкова силно, че след три дни започнали да говорят за сватба.  \"Знам, че това е лудост, никога не съм вярвала в любовта на пръв поглед. Но тогава срещаш някого и знаеш, че това е той\", добавя Роузи Мак.     Шест дни по-късно младите хора отишли в кантората. Никой не знаел за това, включително и родителите им. Влюбените дори нямали време да си купят пръстени и прекараха сватбената вечер в хотел, поръчали си пица и гледали филм.     \"Видях, че има морални и семейни ценности. Инстинктът ми предполага, че той ще бъде добър съпруг\", казва още Роузи Мак.  Но това не е краят на историята. Скоро момичето разбра, че девет дни след запознанството с бъдещия й съпруг тя успяла да забременее. Изминаха няколко месеца и тя с радост сподели със своите 168 000 фенове в Instagram снимките на заобления й корем.     \"Имаше толкова много възможности да направя това [да правя секс] много по-рано, но се радвам, че чаках\", казва още тя. Превод: БЛИЦ    ", "date": "2018.11.08", "title": "Обрат: Брюнетката, която щеше да се пази девствена до брака, забременя само 9 дни след запознанството ѝ с певец (СНИМКИ)"}
{"url": "https://www.blitz.bg/lyubopitno/nokia-51-plus-i-nokia-71-v-kataloga-na-vivacom-prez-mesets-noemvri_news638350.html", "text": "Две нови устройства на легендарната марката  Nokia  влизат в портфолиото на  VIVACOM т ози месец. Това са Nokia 5.1 Plus и Nokia 7.1, които притежават висок клас камери, модерен външен вид, висока производителност и издръжливи батерии. Смартфоните са идеална опция както за фенове на добрата фотография, така и за запалени геймъри. Nokia 5.1   Plus  е елегантен смартфон на достъпна цена. Безрамков 5.8 инчов дисплей със съотношение 19:9 и издръжлива батерия с оптимизиран разход на енергия, правят устройството подходящо за по-дълги ТВ маратони или гейминг сесии.  Основната 13MP камера с допълнителен 5MP дълбочинен сензор пренася красотата на всеки момент в изображения с високо и детайлно качество, а добавения изкуствен интелект позволява разпознаване на лица и обработка на снимки в реално време . За яркия акцент във външния вид на устройството отговарят полираният корпус и шлифованият защитен обектив на камерата. А за да функционира всяка една екстра на телефона безупречно, в сърцето на Nokia 5.1 Plus се намира осемядрен процесор от MediaTek в комбинация със системата Android One. Смартфонът се предлага за 13.98 лв. на месец или за 269,98 лв. в брой с мобилен план Smart L+.  Nokia 7.1  разполага с двойна основна камера с оптики Zeiss – 12MP/5MP дълбочинен сензор, която създава добри снимки дори и при ниска осветеност. Към нея е прибавен изкуствен интелект, който разпознава лицето както в обикновена снимка, така и в режим за заснемане с двете камери едновременно. Специална функция на устройството позволява директно излъчване във Facebook и YouTube от приложението на камерата. Екранът на смартфона е с PureDisplay технология за по-добро HDR забавление и дори снимки и видео в стандартен SDR формат можете да гледате в реално време в HDR. За направата на дизайна на Nokia 7.1 са използвани техники, познати в изработката на бижута и часовници от най-висок клас. Смартфонът е на цена от 20.98 лв. на месец или 429.98 лв. в брой с мобилен план Smart L+.    ", "date": "2018.11.08", "title": "Nokia 5.1 Plus и Nokia 7.1 в каталога на VIVACOM през месец ноември"}
{"url": "https://www.blitz.bg/layfstayl/skorost/pri-smyana-na-motornoto-maslo-tryabva-da-se-spazvat-2-izklyuchitelno-vazhni-pravila_news638142.html", "text": "Смяната на маслото е най-основната процедура по поддръжка на автомобила. Смяната не се прави без причина - двигателното масло осигурява смазване и охлаждане на двигателя.   Това е един от компонентите, които губят качествата си бързо, особено ако двигателя се претоварва и няма достатъчно добро смазване, т.е. при шофиране на къси разстояния, особено в града. Смяната на маслото, винаги трябва да бъде съпроводена от смяна на маслен филтър. Масленият филтър пречиства двигателното масло от микроскопични замърсявания, които влияят върху работата на двигателя.  Съвременните производители предлагат масла със забележителна дълготрайнст и усойчивост срещу окисляване, които гарантират по-дълга защита срещу износване на автомобила. При използване на некачествени масла имаслени филтри двигателят може да се увреди бързо и безвъзвратно. Собствениците на автомобили, които не са запознати отблизо с процедурата по смяна на маслото, често се объркват от това кога точно трябва да се извърши тя - в някакъв времеви срок или при изминаване на определени киломентри. Трябва да се запомни, че има две важни правила.", "date": "2018.11.08", "title": "При смяна на моторното масло трябва да се спазват 2 изключително важни правила"}
{"url": "https://www.blitz.bg/obshtestvo/kultura/za-prvi-pt-istinskite-neobiknoveni-istorii-na-kartinite-na-vladimir-dimitrov-maystora_news638362.html", "text": "Всичко в уютният хол на Боянка Арачиева – последният жив модел на Владимир Димитров-Майстора, е свързано с родното й село Шишковци и споменът за големия наш художник, пише \"Телеграф\".   На първо място, разбира се, това е репродукцията на „Момичето с ябълките“, за която тя е позирала. А на отсрещната стена – оригинален римейк на картината, където отново модел е тя в зряла възраст. „Годините ми натежаха и вече позабравям някои неща“, с усмивка казва домакинята. Тази картина я рисува една художничка, голям поклонник на таланта на Майстора. За съжаление, съм забравила името й.“    Звезден миг  За сметка на това обаче Боянка Аракчиева е запазила великолепно спомените си от детството и от срещите си с Владимир Димитров, прекарал в Шишковци годините от 1924 г до 1951 г. „Баба ми беше много вярваща и ме водеше редовно на църква. И все ми говореше за „Дядо Боже“ на небето, който ни гледа как се държим. Един ден на улицата за пръв път видях Майстора – висок с дълга брада. Като се прибрахме, казах на майка си че съм видяла „Дядо Боже“. Майка ми погледна към уличката, разсмя се и каза: “А това е рисувача!“. Това е нейният първи спомен за художника. И така се стига до един септемврийски ден на 1943 г., в самото начало на учебната година, когато бях в първо отделение. Майстор влезе в нашата класна стая. Нашата учителка, г-жа Лисичева, когато го видя се развълнува извънредно много. „Деца, я вижте кой ни е дошъл на гости?! Станахме, поздравихме го. Тогава той я попита може ли да си избере един от учениците й да го рисува. А всички - бяхме 30 деца - искахме да ни нарисува“. Защото често се въртяхме около него да го гледаме как рисува, и той ни даваше по едно бонбонче. Майстора започна да ни разглежда едно по едно - от към прозореца. Хващаше главата и подвигаше брадичката, да види израза на лицето. Кой знае как са ми светнали очите ми - толкова искаха да ме рисува. И тогава той  каза: „Това дете ми харесва. Може ли да излезе веднага от час. И докато го рисувам, ще може ли всяка сутрин първия час да отсъства?“ Учителката, разбира се, веднага се съгласи”, разказа Боянка.    Сделка  „Тръгнах веднага с него. В един момент спрях и му казах: Ама ти не може да ме нарисуваш. А той се учуди: Че защо? - Ами защото родителите ми са бедни, и няма да могат да ти платят!“ Бях вече наясно, че който иска да му се нарисува портрет, трябва да си плати. Че като прихна от смях, не можеше да се спре. Накрая каза: Ти няма да ми плащаш, задето те рисувам, но и аз няма да ти платя за дето ми позираш! Както казват сега, сключихме сделката!“.  Отидохме в къщи. Каза на майка ми, че ми трябва някаква по-хубава блуза с народни шевици. Майка се разрови в раклата, да потърси нещо от времето, когато самата тя е била горе-долу на моите години. И намери една копринина блузка от 1924 г. Майстора я хареса много. С нея съм на картината. Той твореше само сутрин, при изгрев слънце, продължава разказа си г-жа Аракчиева. „Човек ли ще рисува, ябълка, грозде ли – трябваше да е огряно от слънчеви лъчи. Той заставаше с гръб към слънцето. Мен ме е нарисува за пет дни - по един час сутринта, както се бе уговорил с учителката ми.“    Художникът и хората  Бонка Аракчиева пази и други спомени за твореца. “За него меродавните художествени критици бяха хората от селото. Първо на тях показваше платната си и чакаше тяхното мнение. „Ако те харесаха картината и познаеха нарисуваните, значи съм работил добре“, казваше той. По този повод си спомням една спомням едно весела история. Бе извадил да ни покаже една картина, на която бе рисувал грозде. И както се бе заприказвал с хората, някаква кокошка се промъкна между тях и започнала да кълве картината. Голям смях падна, а Майстора най-много се смя: Щом и кокошката е помислила гроздето за истинско, значи добре съм го нарисувал!  Всички в селото го обичаха и той им отвръщаше със същото.  Сутрин, като ги срещне да отиват на полето,поздравяваше „Добро утро, добра среща, майстори!”. А те му отговаряха: „Дал Бог добро, ама какви майстори сме ние, ти си майстор!”. Не, отговаряше им той. Вие сте сте истинските майстори, защото с труда си разкрасявате природата“.    Прадядо й се сражавал с Яворов     Нейният род произлиза от Кратово, днес в Македония. Малко след Берлинския договор нейният прадядо  бяга в свободна България със семейството му се установява в Шишковци. След това се включва в освободителното движение в Македония, където загива  в бой с турците. Боянка си спомня от разказите на дядо си Мите, че в една от четите прадядо й и се е сражавал рамо до рамо с Пейо Яворов. След прогимназията в Шишковци завършва девическа гимназия в Кюстендил и цял живот е работила като икономист.  През 1955 г. се омъжва за кюстендилец. Свекър й е бил директор на земеделското училище в Кочериново, а после в Кюстендил. След  1944 г. като земеделец-николапетковист е уволнен и изселен чака в Добруджа, където работи в опитната база в село Карвуна към Института по пшеницата в Генерал Тошево. Боянка и съпругът й, който е следвал немска филология, но е бил изключен като син на опозиционер, и след това работи цял живот като стругар, също отиват там, за да спестят пари за жилище в София. Днес Бонка Аракчиева се радва на сина си Георги и дъщеря си Розлина. Константин СЪБЧЕВ, \"Телеграф\"  ", "date": "2018.11.08", "title": "За първи път: Истинските необикновени истории на картините на Владимир Димитров - Майстора"}
{"url": "https://www.blitz.bg/svyat/skandalno-video-banda-chernokozhi-prinudi-dzhstin-biybr-da-legne-na-asfalta-i-da-zapochne-da_news637667.html", "text": "В интернет се появи видео, в което са заснети последствията от катастрофа с Джъстин Бийбър в квартал на САЩ. Тълпа чернокожи буквално се заби в колата на артиста и го накара да излезе навън. Това съобщават американски медии.  Когато Бийбър излезе, той бил принуден да се легне на асфалта за лицеви опори и да пее на средата на улицата.  Не е известно кога точно се е случил инцидентът и как е приключила срещата между певеца и бандата непознати. Превод: БЛИЦ  ", "date": "2018.11.08", "title": "Скандално ВИДЕО: Банда чернокожи принуди Джъстин Бийбър да легне на асфалта и да започне да ..."}
{"url": "https://www.blitz.bg/svyat/kitay-pokaza-iztrebiteli-s-promenliv-vektor-na-tyagata_news638270.html", "text": "  Управлението на вектора на тягата съществено подобрява маневрените характеристики на изтребителя. Това се постига чрез добавянето на специално сопло, което с помощта на електронен модул, може да се отклонява на определен ъгъл – в определена плоскост или в кръг. Отклонението на соплото дава възможност и за отклоняване на реактивната струя на двигателя. Техническата реализация на управлението на вектора на тягата е сложна и изисква сериозни промени в цялата конструкция на самолета. Има само няколко модела изтребители с тази технология. Това е американският F-22 и руските Су-30 Су-35С и Су-57. Китай   самолет с турбореактивния двигател WS-10 с модифицирано променливо сопло. Не се дават подробности за техническото изпълнение. По време на демонстрацията китайските пилоти демонстрираха висш пилотаж – самолетът лети хоризонтално, рязко вдига нос като за лупинг и след това се връща в нормално състояние. Тази маневра се нарича „Кобрата на Пугачов“ и при нейното прилагане преследваният самолет се забавя и се превръща в преследващ. Досега Китай не разполагаше с изтребители с променлив вектор на тягата. ", "date": "2018.11.08", "title": "Китай показа изтребители с променлив вектор на тягата"}
{"url": "https://www.blitz.bg/svyat/zapleten-vot-v-arizona_news638266.html", "text": "Избирателите в Аризона вероятно ще трябва да изчакат седмица или повече, за да научат дали сенаторът им ще е републиканецът Марта Максали или демократът Кърстен Синема, предаде Ройтерс.   Агенцията посочва, че около сряда следобед са останали невероятни 600 000 бюлетини, които трябва да се преброят . Марта Максали води с около 15 000 гласа, което е по-малко от един процент. Нито един от кандидатите не е готов да признае, макар че е малко вероятно резултатът да доведе до преодоляване на баланса в американския Сенат, след като републиканците водят с три места срещу демократите.", "date": "2018.11.08", "title": "Заплетен вот в Аризона"}
{"url": "https://www.blitz.bg/lyubopitno/nasa-pusna-snimka-s-letyashcha-chiniya-koyato-se-razbila-v-pustinyata_news638252.html", "text": "Миналата неделя, 4 ноември, на официалния сайт на Американската национална космическа агенция се появи снимка с надпис: \"Летяща чиния от космоса падна в пустинята в Юта, след като беше засечена от радар и свалена от военен хеликоптер.\"        Необичайната снимка действително показва фрагменти от апарата, подозрително подобен на метална \"извънземна чиния\", сякаш от някакъв фантастичен филм. Дали персоналът на НАСА накрая призна съществуването на извънземни кораби и иска да сподели с нас образ на един от тях?  Както може да се предположи, много уфолози и обикновени потребители на мрежата бяха изключително изненадани и заинтригувани от подобна публикация. Уви, представителите на отдела бързо побързаха да пояснят, че просто се шегуват, но всъщност говорим за нещо много по-прозаично.  Оказва се, че сензационните кадри показват капсулата на космическия кораб Genesis, изстрелян на 8 август 2001 г., за да изучи Слънцето. Една от мисиите беше събирането и доставянето на проби от слънчевия вятър на Земята.  За това сътрудници на НАСА обясняват:  Няма извънземни. Преди нас е фрагмент от робот, създаден от хора, които са посетили Слънцето и се върнали на Земята. За съжаление парашутът не се е отворил в капсулата и паднал в пустинята на повърхността на Земята със скорост над 300 километра в час. Превод: БЛИЦ    ", "date": "2018.11.08", "title": "НАСА пусна СНИМКА с летяща чиния, която се разбила в пустинята"}
{"url": "https://www.blitz.bg/svyat/srbskiyat-topbandit-tsrni-gruya-otkrit-mrtv-v-tsentra-na-belgrad_news638265.html", "text": "Ненад Груйович, известен повече като Црни Груя, бе открит мъртъв на централна улица в сръбската столица Белград, пишат местните медии.  Според първите и неофициални информации, Груйович най-вероятно е извършил самоубийство, като е скочил от терасата на апартамента си, въпреки че той бил само на първия етаж.  Според втората версия, по която работят сръбските ченгета, Груйович може да е бил убит, докато скачал от терасата си, бягайки от някого.  Известният сръбски кримигерой от западната ни съседка е починал в Спешния център.  Црни Груя е известен член на белградския ъндърграунд. Той бе осъден на 10 години затвор за грабеж на сръбските пощи през пролетта на 2006 г., а също така бе обвинен в убийство на служител на пощите, но това не бе доказано.  Груйович беше беглец за известно време, но бе арестуван във Виена и екстрадиран в Сърбия. Превод: БЛИЦ    ", "date": "2018.11.08", "title": "Сръбският топбандит Црни Груя открит мъртъв в центъра на Белград"}
{"url": "https://www.blitz.bg/layfstayl/za-damite/12-otvratitelni-neshcha-koito-pravi-vsyaka-devoyka-dokato-nikoy-ne-ya-vizhda_news638016.html", "text": "През 2015 г. художничката от Арканзас Сали Никсън стартира проекта си \"365\". Цяла година тя всеки ден публикуваше картинки с обикновени момичета и млади жени в най-обикновени ситуации, но задължително, когато са далеч от хорските очи.  Илюстрациите на Никсън са канава от обикновените неща, които правят обикновените жени, когато са сами - чистят си зъбите, взимат душ, хрупат чипс, щъкат из дома голи, зяпат сапунки по телевизора...  И тъй като не винаги Сали можеше да се сети за поредния сюжет, в мрежата започнаха да се споделят идеи. А списъкът с нещата, които прави всяка девойка, когато е сама не спира да расте.    ", "date": "2018.11.08", "title": "12 отвратителни неща, които прави всяка девойка, докато никой не я вижда"}
{"url": "https://www.blitz.bg/svyat/pod-pekin-ima-podzemen-grad-koyto-mozhe-da-priyuti-8-mln-dushi_news638261.html", "text": "В края на 50-те години връзката между двете най-големи комунистически нации - Китайската народна република и Съветския съюз, се къса поради различия в политическите идеологии.   За известно време изглежда така, сякаш предстои сериозен конфликт, в който всяка от страните би се поколебала дали да използва ядрено оръжие.  През 1969 г., сред нарастващо напрежение, председателят Мао Дзъдун нарежда на своите сънародници да копаят тунели под къщите си като защита срещу съветски въздушни нападения. До края на 1970 г. властите от 75-те най-големи града в страната съобщават, че са изкопани достатъчно тунели, че да приютят 60% от населението им. В Пекин около 300 000 души размахват лопати, копаейки около 10 000 до 20 000 бомбоубежища и около 30 км тунели, които ги свързват. Всеки работещ мъж, дори и ученик, участва в работата. Вековни старинни стени и кули, които заобикаляли древния Пекин, са използвани за доставка на строителни материали за комплекса, посочва . Днес изкопаните тунели и бункери се простират на 85 квадратни километра, стигащи до далечните западни хълмове на града. Смята се, че цялото население на Пекин по това време - 8 милиона, би могло да изчезне под земята и да остане там до четири месеца, чакайки въздуха горе да се освободи от последиците от ядрена или химическа атака. Всичко това обаче не се налага да бъде използвано. Мао Дзъдун умира през 1976 г., а неговият наследник Дън Сяопин преобръща всички политики, основани на идеологията на Мао, в полза на икономическите реформи. Разделението между Китай и Съветския съюз от 50-те и 60-те също загуби политическо значение. С идеята да не позволят на огромните усилия за изграждане на тунелите да отидат нахалост, властите инструктират гражданите да ги комерсиализират и да извлекат печалба от тях. Така те се превръщат в жилища под наем, супермаркети, кина, ресторанти, клиники, училища, театри, фабрики, складове, ферми за отглеждане на гъби и ледени пързалки. Правителството все още смята, че подземните бомбоубежища са от основно значение за съществуването на градовете. През 1996 г. е приет Законът за гражданската въздушна отбрана, който изисква новите сгради да имат подземни тунели за гражданска защита, но също така подчертава, че тетрябва да бъдат построени по такъв начин, че да се възползват за икономическо развитие в мирно време. Това води до разпространението на благотворителни подземни жилища. Управлението им е сложна система, включваща няколко посредника. Обикновено тези приюти са собственост или на частна фирма, или на Бюрото за гражданска защита, които ги отдават под наем на пекинци, които на свой ред ги преотдават на мигранти. Смята се, че около 1 милион жители на Пекин живеят в тези подземни пространства, защото са по-евтини от всички други имоти на повърхността. Местните хора ги наричат ​​\"племе от плъхове\", или shuzu. По ирония на съдбата, почти всички са млади мигранти, идващи в столицата от селските райони, търсейки по-добри възможности. Много от подземните обитатели обаче смятат, че тези жилища са само преходна фаза от техния живот до момента, в който не се сдобият с достатъчно финансови средства за наемане на по-добра стая с прозорци и слънчева светлина.  През 2010 г. общинските власти в Пекин обявиха, че използването на подземните пространства за жилищни цели ще бъде незаконно след края на 2012 г., като се позоваха на риск от пожар или наводнение. През 2015 г. хиляди жители са изгонени от подземните им жилища. През 2017 г. обаче властите откриха 400 души, обитаващи тунелите под жилищен комплекс в Пекин. Днес части от тунелната система са отворени за обществено ползване и се експлоатират от града като туристическа атракция.  ", "date": "2018.11.08", "title": "Под Пекин има подземен град, който може да приюти 8 млн. души"}
{"url": "https://www.blitz.bg/svyat/kak-da-si-namerim-sprug-stranni-sveti-za-zheni-ot-50-te-godini-na-20-ti-vek_news638269.html", "text": "Една статия от 1957 г. с любовни съвети за жените се превърна в истински хит в интернет, пише Дейли Мейл.  Статията, озаглавена: \"129 начина да намерите съпруг\" е публикувана в американското списание \"McCall's\", а по-голямата част предложени съвети и трикове са най-малкото странни и отчаяни, но много са и сексистки и политически некоректни към днешен ден.  Например, един от най-интересните съвети с подзаглавието \"Как да ви забележи\" гласи: \"Купете кабриолет - мъжете обичат да се возят в тях.\" Други съвети предлагат, че жените трябва да се спъват, когато влизат в стая, за да привлекат вниманието, или да носят кърпичка с надеждата, че ще заинтригуват желания мъж.  Един от нашите \"фаворити\" е съветът под пореден номер 40, който предлага на свободната жена тихо да плаче в ъгъла на стаята и да се надява, че ще влезе някой мъж и ще ги попита какво й е.  Някои от съветите от категорията \"Как да изглеждате добре\" са: \"Купете хубави очила или носете лещи\", \"Носете високи токчета - в тях сте секси! Освен ако мъжът е по-нисък от вас\", \"Отслабнете, ако трябва\" , \"Не куцай\" и много други.  В статията се предлагат дори места за намиране на потенциален съпруг, между които и американски щат, в който по това време живеели най-много свободни мъже. В същата категория жените се съветват да купят куче и да се разхождат с него в търсене на съпруг или съзнателно да развалят автомобила си на стратегическо място.  Интересното е, че в създаването на статията са участвали 16 души, между които са и популярни текстописци, брачни съветници, стюардеса, полицай, домакиня, банкер, психолог и ерген, пише  \"Daily Mail\".   Превод: БЛИЦ    ", "date": "2018.11.08", "title": "\"Как да си намерим съпруг\". Странни съвети за жени от 50-те години на 20-ти век"}
{"url": "https://www.blitz.bg/svyat/shestima-ubiti-pri-vzriv-v-khimicheski-zavod-v-kitay_news638271.html", "text": "Шест човека са загинали, а други седмина са били ранени при взрив в химически завод, предаде Синхуа.   Агенцията уточнява, че инцидентът е станал в китайската провинция Хубей. Двамата от ранените се намират в критично състояние. Властите разследват инцидента.", "date": "2018.11.08", "title": "Шестима убити при взрив в химически завод в Китай"}
{"url": "https://www.blitz.bg/lyubopitno/vlyuben-do-ushi-bogatash-smaya-lyubimata-si-podari-y-bentli-i-khilyadi-rozi-snimki_news638240.html", "text": "И друг път сме виждали как богатите мъже даряват с изумително скъпи подаръци своите любими жени. Сега ще ви демонстрираме това с нагледен пример.В мрежата бяха публикувани фотографии на този кросоувър Bentley Bentayga, който е подарен на възлюбената му от бизнесмен, страстен фен на луксозните автомобили.    ", "date": "2018.11.08", "title": "Влюбен до уши богаташ смая любимата си, подари й Бентли и хиляди рози (СНИМКИ)"}
{"url": "https://www.blitz.bg/svyat/shche-se-uchudite-koya-e-dumata-na-2018-a_news638249.html", "text": "Съставителите на речника Collins English Dictionary обявиха за дума на 2018 година „single-use“ (еднократно). Съобщението беше направено в „Туитър“.   „Еднократен е термин, описващ предмети, чието безконтролно разпространение нанася вреди на околната среда и влияе на хранителната верига“, пише в туита на Collins. Според съставителите на тълковния речник със „single-use“ се описват преди всичко изделия от пластмаса, които се изхвърлят след първото използване, предаде БНР. От 2013 употребата на думата се е увеличила четирикратно. В първата десетка на най-употребяваните думи за 2018 влизат също „MeToo“, „gaslight“ и „vegan“. През 2017 Collins определи като дума на годината „fake news“, а през  2016 – „Brexit“.", "date": "2018.11.08", "title": "Ще се учудите коя е думата на 2018-а!"}
{"url": "https://www.blitz.bg/svyat/sekst-trenirovkite-i-kaloriite-kde-e-istinata_news638262.html", "text": "Със сигурност много от нас ще предпочетат час секс пред час във фитнеса. Но доколко палавите забавления с половинката наистина са толкова добър начин за горене на калории, колкото си мислим?  Знаем, че сексът е наистина полезен. Не само за да можем да създадем поколение, но и за да имаме по-силен имунитет, по-добро настроение и по-здрава любовна връзка. Но ако искаме и по-стегнато тяло, ще трябва малко повече да се потрудим.  За да се направи едно интересно изследване колко калории горим по време на секс, участниците в него носят гриви, които измерват движенията. А резултатите, които канадският екип от учени споделя, са, че жените горят около 70, а мъжете - 101 калории за един сексуален акт. А това си е доста малко...  Установено е, че мъжете горят повече калории от жените по време на секс. Но колко точно ще е техният брой зависи от редица фактори - доколко сме активни в леглото и в какво здравословно състояние се намираме например.   Но едно е сигурно - колкото и калории да горим със секс, ефектът от тренировките ще е поне двойно по-голям (и по-бърз). Затова оправданието, че се раздвижваме достатъчно в леглото не минава. Не бива да минаваме и без друг тип физическа дейност, било то и само половин час тичане, пише Huffington Post.  Но ако все пак държим да тренираме само по този начин, то е добре да удължим максимално сексуалния акт и да пробваме разнообразни и сложни пози. И колкото по-често, толкова по-добре.  ", "date": "2018.11.08", "title": "Сексът, тренировките и калориите - къде е истината"}
{"url": "https://www.blitz.bg/svyat/amerikanets-ptuvashe-s-kolata-si-po-pt-v-nebraska-i-izvednzh-vidya-v-nebeto-obekt-koyto-go-izumi-video_news638280.html", "text": "НЛО с формата на пура снимаха в Аризона. Водещият популярен YouTube канал MrMBB333 публикува видеоклип, сниман от жител на Небраска, който докато пътувал, забелязал изведнъж пурообразния обект в небето, съобщава популярен сайт за паранормални явления.  Той дори спрял автомобила си, за да преразгледа кадрите, които снимал. Качеството на видеото обаче е доста ниско заради лошото време.  Уфолози гадаят дали обектът е на извънземните.  Източник: Флагман ", "date": "2018.11.08", "title": "Американец пътуваше с колата си по път в Небраска и изведнъж видя в небето обект, който го изуми (ВИДЕО)"}
{"url": "https://www.blitz.bg/svyat/reporter-na-snn-se-opita-da-zaseche-trmp-i-posegna-na-mlada-sluzhitelka-no-posle-zhestoko-szhali-video_news638275.html", "text": "В ожесточен спор влязоха американският президент Доналд Тръмп и журналист от Си Ен Ен по време на пресконференция в Белия дом. Повод за това стана въпрос, свързан с кервана от мигранти, движещ се към САЩ през Мексико.     Джим Акоста, който е акредитиран репортер на Си Ен Ен за Белия дом, не беше удовлетворен от отговора на президента и продължи спора си с него. Държавният глава помоли представителя на медиите да си седне на мястото и водещата на пресконференцията се опита да вземе микрофона, но репортерът отказа и продължи да задава въпроси за предполагаемата руска намеса в изборите през 2016 година.     „Наистина мисля, че трябва да ме оставите да управлявам страната, а вие - да управлявате Си Ен Ен. Си Ен Ен би трябвало да се срамуват, че работите за тях“, заяви Тръмп. Той направи и забележка на репотера за начина, по който се държи със служителката на Белия дом, която се опита да му вземе микрофона, но той го издърпа обратно.  \"Белият дом отне пропуска на репортер, ангажиран с отразяване на изборите до второ нареждане“, съобщи говорителката на Белия дом Сара Сандърс часове по-късно, като привлече вниманието към Джим Акоста. Той използва социалната мрежа Туитър, за да обясни, че му е отказан достъп до Белия дом.  \"Президентът Тръмп вярва в свободния печат и очаква и приветства остри въпроси, които да се задават и на него, и на неговата администрация“, е обявила Сандърс в изявлението си. \"Никога обаче няма да толерираме един репортер да слага ръцете си върху млада жена, която се опитва само да си върши работата като служител по реда в Белия дом. Това поведение е абсолютно неприемливо“, обяви говорителката на Доналд Тръмп. Акоста веднага рязко е отвърнал на обвинението в некоректно поведение, като е написал в Туитър „това е лъжа“, а неговата медия и журналисти от Вашингтон, които са присъствали на пресконференцията са се обявили в негова подкрепа.      Държавният глава каза на друг репортер, че \"не му е фен\" и нареди на няколко да седнат на местата си. Акоста продължи да настоява с въпроса си и дори прекъсна своя колега, което разгневи Тръмп. „Просто си седнете, моля. Когато съобщавате фалшиви новини, което Си Ен Ен прави много, вие сте враг на народа“, прекъсна го той и даде думата на неговия колега.     Президентът на САЩ добави, че би предпочел да използва по-мек тон, но трябва да се бори с негативното и некоректно отразяване в медиите. \"Бих се радвал да използвам умерен, скучен тон\", подчерта той пред журналистите в Белия дом, но добави, че трябва да се защитава.     Президентът на САЩ заяви, че Майк Пенс ще бъде редом с него като кандидат за вицепрезидент на изборите през 2020 г., на които Тръмп се надява да спечели втори мандат. Той попита присъстващия в залата вицепрезидент дали ще се кандидатира заедно с него и Пенс даде съгласието си.     Си Ен Ен съобщия, че Белия дом е отнел каредитацията на Акоста за неопределен срок. Самият Акоста се оплака в Туитър, че Сикрет Сървис са му отнели пропуска.    ", "date": "2018.11.08", "title": "Репортер на СNN се опита да засече Тръмп и посегна на млада служителка, но после жестоко съжали (ВИДЕО)"}
{"url": "https://www.blitz.bg/lyubopitno/5-mita-za-zarezhdaneto-na-telefonite_news638267.html", "text": "\"Не говорете, докато се зарежда\" и \"не го дръжте включен цяла нощ\" са само част от спазваните сляпо безсмислени препоръки.   Има правила, свързани с батериите на телефоните, които е добре да се спазват, но и купища слухове, които може спокойно да игнорирате, пише Маshable. С времето батериите са еволюирали толкова, че днес е много по-лесно да се работим с тях и да ги поддържаме, отколкото преди 10 - 15 години. Повечето литиево-йонни батерии, използвани от популярни марки като Samsung и Apple издържат между три и пет години, ако се грижите правилно за тях. Ето истината зад 5 големи мита при зареждането на батериите. Мит 1. Ползването на различна марка зарядно разваля батерията Истината: Зарядното устройство от друг производител, макар да не е оптималният вариант, върши работа. Това, от което трябва да се пазите, са фалшификатите. Мит 2. Не трябва да използвате телефона, докато се зарежда Истината: Използвайте го колкото си искате, стига да не е със съмнително зарядно. Този мит се базира на няколко инцидента. В един от тях през 2013г. iPhone гръмва в ръцете на стюардеса на борда на полет. Причината се оказва несъвместимо зарядно. Някои от производителите на смартфони и таблети са пуснали списъци с одобрени зарядни устройства на други компании. Мит 3. Не трябва да го оставяте да се зарежда цяла нощ Истината: Телефоните са по-умни, отколкото си мислим. При достигане на капацитета те прекратяват зареждането. Батерията в този момент изобщо не се използва. Но е добре да се има предвид, че оптимално за удължаване на живота на батерията е да се зарежда между 40-80%. Така се пестят циклите на зареждане. Мит 4. Няма нужда да изключвате телефона Истината: Макар да е машина, телефонът също има нужда от почивка от време на време. За да увеличите живота на батерията е добре да го изключвате понякога, например преди лягане. Добре е това да се прави веднъж седмично, препоръчват експерти на Apple. Мит 5. Не зареждайте телефона, докато батерията не падне изцяло Истината: В миналото най-използваният вид батерии бяха никел-кадмиеви - тогава правилото е имало смисъл. В днешно време използваме литиево-йонни батерии, при които това не важи. Даже напротив, препоръчително е да се зареждат колкото се може по-често, на по-кратки интервали, например всеки ден. ", "date": "2018.11.08", "title": "5 мита за зареждането на телефоните"}
{"url": "https://www.blitz.bg/svyat/62-godishna-modelka-porazi-fenovete-si-ss-sportno-tyalo-v-banski-kostyum_news638260.html", "text": "62-годишният модел Ясмина Роси публикува в своя  Инстаграм видеоклип, който предизвика радост сред нейните абонати. На кадрите Роси, облечена в блещукащ син бански, позира пред фотограф на плажа. В текст под видеото моделката разказва, че е била снимана по време на фотосесия в Корсика.    Феновете й не могат да повярват на това как Ясмина изглежда, защото тя наистина е почти наполовина на възрастта си. \"Вдъхновяваш ме,\" \"Мечта жена\", \"Имаш млада душа\", пишат коментатори.  Жасмина Роси е американски модел от френски произход, която въпреки възрастта си е лице на марките като Marks & Spencer, YSL, Hermès и Jil Sander. Ясмина има две деца и внуци, за които често се нарича една от \"най-сексите баби в света\".  Роси се гордее с идеални за стандартите на модата параметри - с ръст от 174 см, и пропорции 86-63-91. Отгоре на всичко тя започва кариерата си на модел чак на 40-годишна възраст. Освен да работи като модел, Роси се занимава с фотография и проектира дрехи със собствен дизайн. Превод: БЛИЦ    ", "date": "2018.11.08", "title": "62-годишна моделка порази феновете си със спортно тяло в бански костюм"}
{"url": "https://www.blitz.bg/stsena/vasilkovski-namesi-sistemata-bonus-malus-i-v-prognozata-za-vremeto_news638301.html", "text": "Синоптикът Николай Василковски остроумничи рано сутрин, като намеси и новата система „Бонус-Малус”, която бе въведена в автомобилния бранш и бурно обсъждана през последните дни.   „У нас времето, както стана ясно, ще е „Бонус-Малус”. Бонус, защото няма да вали, а Малус пък, защото ще е студено”, изцепи се Василковски в началото на прогнозата за времето, която направи по Нова Тв.  Припомняме, че в последните дни журналистът се опитва да въведе забавна нотка в синоптичната прогноза на Нова телевизия. Подобно на конкурента му Емо Чолаков от bTV. ", "date": "2018.11.08", "title": "Василковски намеси системата \"Бонус-малус\" и в прогнозата за времето"}
{"url": "https://www.blitz.bg/lyubopitno/nauka-i-tekhnologii/dnes-se-e-sluchilo-neshcho-koeto-preobrshcha-meditsinata-i-spasyava-khilyadi-zhivoti_news638273.html", "text": "На 8 ноември 1895 г. Рьонтген открива и документира електромагнитно излъчване, известно днес като рентгеново. Апаратът, създаден от Рьонтген за тази цел, е познат като рентгенов апарат. За това си откритие получава първата Нобелова награда за физика през 1901 г.   Той нарича лъчението Х-лъчи, тъй като тяхната природа е била непозната. Роден е на 27 март 1845 г. в Ленеп, Германия, като единствен син на собственика на текстилна фабрика Фридрих Рьонтген и неговата съпруга Шарлоте Костанце. Става професор по физика в Страсбург (1876 - 1879), след това - професор в Хесен и директор на Физическия институт (1879 - 1888). В периода (1888 - 1900) е професор по експериментална физика във Вюрцбургския университет. След 5 години е избран там за ректор на университета. В този град прави и голямото си откритие — Х-лъчите. Следващите години (1900 - 1920) твори в Мюнхенския университет. Първата му научна статия е върху специфичната топлоемкост на газовете. По-късно публикува трудове, свързани с топлинната проводимост на кристалите и влиянието на налягането върху индекса на пречупване, преминаване на поляризирана светлина през магнитно поле и други. В началото на ноември той провежда опити с катодни лъчи в тръби на Ленард. Тръбата на Ленард е обвита в черна хартия, непропускаща видимата светлина, предизвиквана от катодните лъчи и излъчвана от областта около анода. Рьонтген забелязва, че намиращите се на известно разстояние от тръбата бариеви кристали светят в тъмнината. При изключено напрежение на тръбата кристалите не светели повече. Той поставя недалеч от тръбата екран, покрит с бариеви соли, които светвали всеки път, когато включвал напрежението и угасвали след изключването му. Ученият започва да експериментира с различни материали между тръбата и екрана. Картонът, хартията и ебонитът не влияели на яркостта на светене, докато металните предмети хвърляли сянка върху екрана. Той поставя дланта си на пътя на Х-лъчите и на екрана се появява изображение на костите. Меките тъкани обаче се оказват прозрачни за тях. Статията му „За новия род лъчи“, в която описва свойствата им, е издадена като отделна брошура на всички европейски езици. Много работи на Рьонтген са посветени на изследването на свойствата на течностите, газовете, кристалите, електромагнитните явления. Той открива връзката между електричните и оптичните явления в кристалите. Има славата на най-добрия експериментатор на своето време и създава школа по експериментална физика. Източник: obekti.bg", "date": "2018.11.08", "title": "Днес се е случило нещо, което преобръща медицината и спасява хиляди животи!"}
{"url": "https://www.blitz.bg/layfstayl/za-damite/nito-edin-mzh-ne-mozhe-da-ustoi-na-zhena-s-takova-belo_news638126.html", "text": "Много дами губят часове, за да изберат подходящото долно бельо. Те искат да впечатлят интимния си партньор с красиво подчертани форми, но за съжаление не всички мъже обръщат внимание на тази част от гардероба. В повечето случаи представителите на силния пол искат час по-скоро да останете без бельо, отколкото да се наслаждават как ви стои!   Тъй като магазините предлагат огромно разнообразие както от сутиени, така и от бикини, е добре да разберем кой тип долно бельо мъжете харесват най-много. Над 1 000 господа, харесали фейсбук страницата Men's Health, са споделили в откровено допитване какви долни гащи харесват най-много върху женското тяло. Резултатите от анкетата са повече от изненадващи, защото най-предпочитаното от дамите бельо се оказва не толкова одобрявано от силния пол.     ", "date": "2018.11.08", "title": "Нито един мъж не може да устои на жена с такова бельо"}
{"url": "https://www.blitz.bg/lyubopitno/khoroskop-8-noemvri-mnogo-problemi-i-glavoboliya-za-4-zodii_news638274.html", "text": "Овен   За днес звездите препоръчват с Вашия любим човек да обсъдите някоя книга, която е интересна и за двамата, да поговорите за философия или в крайна сметка да поиграете на шах. И мозъците ще си раздвижите, и ще се сближите.  Телец  Днес ще Ви бъде неприятно да разговарятe на някаква тема, но Вашия любим човек непрекъснато ще я повдига. Единственият изход от ситуацията е, да го помолите да не говори за това , макар поне едно денонощие. Той трябва да Ви разбере и да се замисли за Вашето състояние. Ако не го направи, ще бъде тъжно. Близнаци  Усещате прилив на нови сили, и както винаги – на време! Не си поставяйте неясни цели и не преследвайте лъжливи желания. Работа ще имате много, но нито една от задачите няма да може да бъде наречена нито важна и значима, нито поне вдъхновяваща. Отслабналите приятелски връзки и занемарените работни проекти може да се оживят, благодарение на прилив на енергия. Може да разчитате на прогрес или промени във всяка сфера на своя живот, и дори там , където отдавна нищо не се е случвало. Всички прегради ще изчезнат, веднага щом започнете упорито да си пробивате път към реализация на своята мечта. Дерзайте!    Рак  Дори и такива притеснителни хора като Вас понякога искат да покажат на какво са способни. Вие често се поддавате на това желание, но сега близките Ви хора твърдят, че сте показали на обкръжаващите на какво сте способни. Не спорете с тях! Дълго и упорито сте работили, за да достигнете днешното положение и да станете експерт в своята област. Защо тогава да криете своя талант? Лъв  Този ден ще зарадва Лъвовете, които планират да го прекарат в кръг от близки хора. Не е трудно да намерят общ език с роднините, а може да разчитат на снизходителността и разбирането на любимия човек. Не са изключени и нови запознанства. Те очакват онези, които ще прекарат деня си на път. Не е желателно посещението на увеселителни заведения и нощни клубове. Звездите съветват за икономичност. При положение че финансовата ситуация не е никак благоприятна, небрежността в това отношение е нежелателна. Има голяма вероятност за неразположение.  Дева  Някой, който добре познавате и обичате, може да се обиди за това , което се каните да кажете. Може и да си помислите, че това е съвсем безобидно нещо, но думите Ви може да се окажат доста по-сериозни, отколкото си мислите. По тази причина не е зле, да си държите езика. Постарайте се да не ранявате чувствата на приятелите, па макар и не нарочно. Разбира се, те ще Ви простят, но защо да рискувате? Просто си помислете, как бихте се чувствали на мястото на събеседника си. Ще успеете да се справите с негативните тенденции, ако кардинално промените своето поведение. И не се страхувайте да експериментирате - нищо не е така опасно, както Ви се струва. Везни  Неутрален ден от всяка гледна точка, освен романтичната, където влиянието на позитивните тенденции ще бъде осезаемо. Днес ще можете да решите много лични проблеми, ако се отнесете към тях сериозно, а не оставяте нещата на самотек. В общуването с любимия човек избягвайте недомлъвките. Колкото сте по-искрени , толкова ще бъде по-добре. Възможно е преодоляване на разногласията с по-възрастни роднини и стари приятели, не одобряващи някои Ваши постъпки в близкото минало. Ако продължавате да държите на обичайния си начин на действие, това няма да Ви помогне по никакъв начин да постигнете успех. Абстрахирайте се от всичко, и си спестете неразбориите и усложненията.     Скорпион  Определено не Ви достигат нови впечатления. В резултат на това се появява желание, макар и малко да промените живота си, а това „нещо” може да е всичко, което Ви попадне пред погледа , например отношенията с човек, който искрено Ви обича , и към когото на практика сте много привързани. Промените могат да носят както позитивен, така и негативен характер, тъй като ще се ръководите изключително от емоции. , мимолетни желания и капризи. Редом с Вас има човек, който е готов да Ви удържи от необмислени постъпки, да Ви даде добър съвет и да помогне за реализацията на успешен план. Но Вие упорито ще преследвате своята линия, и както ще покаже времето - напразно.... Стрелец  През днешния ден много ще Ви се иска да се превърнете в истински вълшебник и да започнете да правите за своя любим човек най-различни чудеса. Само че за това просто трябва да знаете, че чудесата ще се възприемат съвсем адекватно - с топлота и благодарност. Замислете се над всичко и сами ще се убедите.    Козирог  За Вас това няма да е най-лекия и приятен ден: ще донесе много недоразумения и неловки ситуации, пораждащи напрежение в отношенията. Помнете, че е по силите Ви да запазите мира в семейството. Наистина, ще се наложи да се постараете доста, но резултатът ще е удовлетворителен. Романтична среща няма да оправдае Вашите очаквания, но пък ще Ви даде възможност да узнаете нещо ново за себе си. Поради пониженият жизнен потенциал днес , трябва да сте особено внимателни към своето самочувствие. Откажете се от вредните навици и си спомнете за ползата от пресните плодове и зеленчуци. Откажете се от консервите.  Водолей  Много успешен ден: днес просто ще Ви върви. Може, например, да се захванете с безнадежден проект и да го доведете до блестящ край. Или да влезете в магазина с полу-празни джобове, а да излезете с нещо зашеметяващо на смешна цена. Или да отидете на среща със съученици, а да се срещнете с човек, който много отдавна силно сте искали да видите. Точно затова трябва да заемете активна жизнена позиция. Ако стоите без работа - просто приятно ще прекарате времето си. Ако се заемете с нещо, не само ще прекарате приятно, но и ще имате прекрасен резултат. Изборът е Ваш. Риби  Старайте се по-добре да организирате своето работно място, което ще Ви осигури добро настроение наистина през целия ден. Възможно е, да получите подкрепа от религиозни и културни учреждения за осъществяване на Ваши творчески проекти. В семейството и любовта Ви очакват хармонични отношения. Отделете си време за кратка разходка, която, дори и да е за 15 минути, ще Ви се отрази добре. И за предпочитане е, да я направите през деня, когато ще сте изпълнени с енергия и ентусиазъм. ", "date": "2018.11.08", "title": "Хороскоп 8 ноември: Много проблеми и главоболия за 4 зодии"}
{"url": "https://www.blitz.bg/layfstayl/khoroskop/astrologt-ivelina-pencheva-svetva-kakva-promyana-da-predpriemete-dnes_news638282.html", "text": "23-ят слънчев ден открива пътя към религията, смъква маските от всяко зло, управлява времето, зачатието на децата. Това е време за покаяние и любов, пише астрологът Ивелина Пенчева в хороскопа си, цитирана от tribune.bg.  „Всичко идва в точното време. Това е ден на свободата. Затова се оставете на потока! Подходящо за социални мероприятия, подписване на важни документи, сериозни юридически дела. Най-добре е да се отпуснете. Нужно е колкото може повече да се радвате, а не да се отдавате на унинието. Това е ден за благородни начинания. Добре е да се започне курс за лечение, да се приготвят лекарства, но не течни“, добавя астрологът.  „Старайте се да не стоите без работа, а постоянно да сте заети с нещо! Спете повече! Блажен е този, който има сън на обяд (показател за връзка със своя Дух пазител). Благоприятно е за промяна на имиджа и прическата. Благоприятно влияние върху човек може да окаже общуването му с различни животни. Препоръчва се да се изкъпете, да се подстригвате и режете нокти“, обяснява Ивелина Пенчева.  “Ако не ви е време за подстригване, може само леко да подстрижете някой кичур. Денят е добър за сватба (но без алкохол) и не е подходящ за развод. Добър ден за любов и зачатие на детенце“, добавя тя.   „Недопустимо е пренебрежителното отношение към живота, а именно безразличие, апатия, паразитизъм. Не се препоръчва да купувате нови вещи, защото бързо ще увехтеят и да се занимавате с дома си. Не се препоръчват ремонти. Не трябва да се уединявате и да се предавате на унинието. Не избягвайте семейните прегръдки, но само при взаимно съгласие“, съветва астрологът.   Според нея храната трябва да е лека и едва доловимо да ухае. Важно е да има лека киселина и билки в нея.  „Хубаво е да носите нови дрехи, но не купени през този ден. За предпочитане е да се носят сиви дрехи като защита. Да се избягват ярките и пъстри цветове и съчетание от черно-бяло! Избягвайте да носите шапки“, съветва Ивелина Пенчева.  „По-добре да нямате сънища в този ден. Ако имате множество сънища, значи се намирате на грешен път и сте далече от истината, както и че не сте в много добри взаимоотношения със своя Ангел-Хранител. Да видите в съня си бял цвят – знак за невидимо покровителство“, добавя астрологът. ", "date": "2018.11.08", "title": "Астрологът Ивелина Пенчева съветва каква промяна да предприемете днес"}
{"url": "https://www.blitz.bg/svyat/kanadskiyat-premier-se-izvini-na-evreite_news638259.html", "text": "Премиерът на Канада Джъстин Трюдо официално се извини за отказа на родината си от 1939 г. да приеме кораб, превозващ повече от 900 еврейски бежанци. Той дори добави, че страната му ще направи повече, за да предпази канадските евреи от насилие, предаде Ройтерс.   Шимон Кофлер Фогел, ръководител на Центъра за израелски и еврейски въпроси, аплодира \"историческото извинение\" на Трюдо и обещанието му да разшири мерките за сигурност за еврейските институции. Корабът \"Сейнт Люис\" напусна Хамбург през май 1939 г. в отчаяно търсене на безопасно убежище за преследваните от нацистка Германия евреи. След като беше отхвърлен от Канада и други народи, той се завърна в Европа, където историците са изчислили, че повече от 250 пътници са били убити в нацистките лагери на смърта. По-рано Трюдо се срещна с Ана - Мария Гордън, единственият оцелял канадски пътник от кораба и членовете на семейството ѝ и говори за необходимостта от борба с антисемитизма. Трюдо вече се извини за някои от историческите грешки на Канада. Миналата седмица премиерът посети стотици местни хора в Британска Колумбия, за да изрази съжаление за обесването на шестима вождове преди 150 години.", "date": "2018.11.08", "title": "Канадският премиер се извини на евреите"}
{"url": "https://www.blitz.bg/svyat/rekord-za-gines-40-kilogramova-turkinya-izyade-315-shish-kebapa-za-46-minuti_news638254.html", "text": "21-годишна туркиня постави нов рекорд като изяде 315 шиш кебапа за 46 минути в ресторант в Анталия, съобщи БГНЕС. Черен Йълмаз, която е студентка и тежи 40 кг., победи стотици съперници и спечели надпреварата по хапване на традиционния за турската скара деликатес. Състезанието беше организирано от местен ресторант. За да „прокарва“ шиш кебапа, който се прави от месо или кайма, набучена на шишчета, Черен хапнала хляб, една купа салата и изпила две чаши айрян. Наградата, която получила младата и ящна туркиня, е 5000 турски лири, електромотоциклет и правото безплатно да хапва в ресторанта шест месеца. „Когато изядох 315-тия шиш кебап, краката ми започнаха да треперят, и спрях. Сега съм добре“, каза победителката пред репортери. Според пресмятания тя е успяла да погълне около три килограма месо за няма и един час. Йълмаз е „стара пушка“ в този вид надпревари. В края на юли успя да погълне 255 шиш кебапа за 23 минути. Но реши да се включи и в надпреварата на 6 ноември, защото предишният ѝ рекорд беше счупен от бившия борец Осман Аксьол, който погълна 301 шиш кебапа. При предишната си победа младата туркиня спечели смартфон, 5500 лири и правото да се храни в ресторанта без пари пет месеца.", "date": "2018.11.08", "title": "Рекорд за Гинес: 40-килограмова туркиня изяде 315 шиш кебапа за 46 минути"}
{"url": "https://www.blitz.bg/lyubopitno/evrika/bil-geyts-predstavi-raboteshcha-bez-voda-toaletna-za-200-mln-dolara-koyato-mozhe-da-promeni-sveta_news638243.html", "text": "Екипът на един от най-богатите хора на света представи проект, който ще може да реши един от основните проблеми в страните от третия свят - липсата на вода и необходимостта от пестенето й.  Милиардерът Бил Гейтс показа тоалетна, която работи без вода и канализация. Цената на разработката е около 200 милиона долара, съобщава Bloomberg.  \"Има само няколко неща, за които обичам да говоря повече, отколкото за тоалетни\", пошегува се филантропът, представяйки проекта си в Туитър.  Моделът на иновационното устройство бе представен на изложение в Пекин. Както Гейтс обяснява въпросната тоалетна пести вода, защото на практика не се включва към канализацията.         Отпадъците се превръщат в чиста вода с помощта на химически реагенти.   Разработката на санитарното устройство е траела над 7 години.  Основателят на Майкрософт отбелязва още, че иновационната тоалетна ще съкрати количеството на отходните продукти. А в страните от третия свят, например, това ще помогне да се намали риска от инфекциозни заболявания и да съкрати разходите за борба с ниското качество на водата и лошите санитарни условия с 233 милиарда всяка година. Превод БЛИЦ    ", "date": "2018.11.08", "title": "Бил Гейтс представи работеща без вода тоалетна за 200 млн. долара, която може да промени света"}
{"url": "https://www.blitz.bg/svyat/enp-plashi-orban-s-izgonvane_news638256.html", "text": "Европейската народна партия (ЕНП) предупреди унгарския премиер Виктор Орбан, че може да обмисли да изхвърли партията му ФИДЕС от състава си, предаде Ройтерс.   Това може да стане поради притеснения за действията на ФИДЕС в сферата на върховенството на закона и запазването на демократичните свободи. На годишния си конгрес в Хелзинки ЕНП прие специална резолюция с призив за зачитане на ценностите и свободите, на които се основава ЕС, и изтъкна, че те са изложени на сериозна заплаха. В резолюцията не се споменава изрично Унгария. Но представители на ЕНП заявиха пред Ройтерс, че тя има за цел да изпрати послание към Орбан и ФИДЕС. Австрийският канцлер Себастиан Курц, чиято страна е ротационен председател на ЕС, заяви, че ценностите на блока са \"свещени, независимо към коя партия принадлежи премиерът и дали това е в Унгария, Румъния, Полша, Малта, Гърция или Италия\". През последната година тези шест страни бяха обвинени в неспазване на ценностите на ЕС, припомня Ройтерс.", "date": "2018.11.08", "title": "ЕНП плаши Орбан с изгонване"}
{"url": "https://www.blitz.bg/layfstayl/shoubiznes/izmamnitsi-fintirakha-kristian-kostov-eto-s-kakvi-pari-izgorya_news638332.html", "text": "Певецът Кристиан Костов станал жертва на фалшиви билети за концерт на любимата му корейска бой банда. Той изгорял с 800 лв. и накрая не успял да присъства на събитието им в Лондон. Изпълнителят хвърлил куп пари, за да отиде на BTS в Лондон, пише \"Телеграф\".   „Моята най-добра приятелка получи съобщение от нейна приятелка в Туитър, че групата ще има концерт в Лондон, и месец по-късно й звънна, да й каже, че й е взела билет. Тя ме накара аз също да си взема“, споделя Костов. Той се съгласил и си поръчал билет от сайт, а цената му била 350 британски лири, които се равняват на близо 800 лв. Въпреки огромната сума, която дал, той така и не бил допуснат до концерта на бандата, а парите му така и не били възстановени от интернет измамниците.  „Чаках 16 часа, за да бъда най-отпред и накрая просто бях изритан“, ожали се Крис във видео. Приключенията си покрай фалшивите пропуски за концерта Крис разказа в своя YouTube канал, където даде инструкции как хората да не изпаднат в подобна ситуация.", "date": "2018.11.08", "title": "Измамници финтираха Кристиан Костов! Ето с какви пари изгоря"}
{"url": "https://www.blitz.bg/stsena/viktor-nikolaev-s-meratsi-da-si-kupi-neshcho-unikalno-no-adi-radeva-go-polya-ss-studena-voda_news638310.html", "text": "Току що в ефира кореспондентът на Нова Тв Петя Желева обяви, че Айфеловата кула е оценена на 432 милиарда евро.   В студиото Виктор Николаев почна да се замисля дали да я купи, като повтори на глас „432 милиарда евро.”, но колежката му Аделина Радева охлади неговите мераци: „Е, къде ще я държиш.” Иначе Петя Желева разкри, че аукционна къща в Париж ще продаде стълбище на Айфеловата кула с височина 4,32 метра и 25 стъпала. Стълбището е изложено в къщата и ще бъде продадено на търг на 27 ноември. Началната цена е 40 000- 50 000, но се очаква да бъде продадено поне за 500 000 евро, тъй като миналата година за доста по-малко стълбище са платени половин милион евро.", "date": "2018.11.08", "title": "Виктор Николаев с мераци да си купи нещо уникално, но Ади Радева го поля със студена вода"}
{"url": "https://www.blitz.bg/layfstayl/shoubiznes/mile-kitich-praznuva-s-galena-35-godini-na-stsenata_news638172.html", "text": "Сръбската легенда на турбофолка Миле Китич е избрал българската поп-фолк фурия Галена да бъде гост- изпълнител на грандиозния концерт , който ще се проведе на 14 декември в столичната зала „Арена Армеец“.   Грандиозното шоу е по повод 35 години на сцена на култовия сръбски изпълнител. Това се случва точно две години след първото му участие на българска земя. Тогава на концерта му се събраха повече от 17 000 души, които заедно изпяха любимите песни на бившия изпълнител от култовата група \"Южни Ветер\". Миле Китич и Галена са планирали още едно съвместно участие в България. Вторият концерт ще се състои на 21 декември във Варна.  Според близки до красивата фолк изпълнителка, Галена била изключително развълнувана от поканата, тъй като Миле Китич е любимият й изпълнител и тя е израснала с неговите песни.  Двамата ще изпеят заедно някой от големите хитове на сръбската звезда като \"Casa ljubavi\", \"A mi smo bili\", \"Mi smo bili jedan zivot\", \"Jasmina\", \"Svi su tu\", \"Bomba\", \"Milioni, kamioni\", \"Pije mi se\". Според организаторите двете звезди са подготвили специална изненада за феновете, които ще присъстват на концертите       ", "date": "2018.11.08", "title": "Миле Китич празнува с Галена 35 години на сцената"}
{"url": "https://www.blitz.bg/layfstayl/za-damite/unikalna-formula-sbuzhda-kozhata-i-ya-pravi-svezha-do-blyask_news638324.html", "text": "Младите хора живеят на бързи обороти и за тях е особено важно грижата за перфектния вид да не отнема време…Безсънните нощи са част от динамичната младост: щури купони, учене за изпити, сърфиране в интернет… Приятните емоции са добре дошли, но тъмните кръгове и следите от умора след безсънна нощ не са желани…И тогава се налага да се търси  , която бързо и ефективно да възстановява свежия и сияен вид на кожата.  Серията   е разработена от иноваторите на   специално за младежка кожа. Благодарение на съдържащата се в нея активна съставка Early Boost PA продуктите от серията събуждат и енергизират кожата за отрицателно време, също както чаша силно кафе събужда организма. Това се дължи на факта, че уникалната формула на Early Boost PA  е естествен източник на таурин, който намалява признаците на умора, тонизира кожата и я прави свежа до блясък. Той действа като антиоксидант, подобрява клетъчните свойства и метаболизъм и по този начин се бори с появата на бръчките.  Козметичната серия Youthful Perfection на   включва  , които събуждат кожата и редуцират тъмните кръгове под очите, както и  , който нежно отстранява замърсяванията, без да изсушава, а съдържащата се в него полимлечна киселина ексфолира и почиства порите в дълбочина, като премахва излишния себум.  Youthful Perfection е перфектният избор за младите и динамични хора, за които новото и модерното е стил и начин на живот.    ", "date": "2018.11.08", "title": "Уникална формула „събужда“ кожата и я прави свежа до блясък"}
{"url": "https://www.blitz.bg/layfstayl/za-damite/ako-vidite-tova-rastenie-v-dvora-si-ne-go-unishchozhavayte-za-nishcho-na-sveta_news638128.html", "text": "Хората, които живеят в къща с двор или притежават някаква земеделска земя, неведнъж са се борили с плевели, особено в пролетно-летния период. Те завземат всичко наоколо, намаляват плодородието на земята, унищожават реколтата при някои растения и загрозяват външния вид на градинката ви. Затова и всеки стопанин гледа час по-скоро да се избави от тях.   Днес ще ви разкажем за едно такова растение, което често се среща в градините. Нарича се тученица Мнозина го смятат за безполезен и досаден бурен, но дълбоко грешат, като бързат да го унищожат, защото то притежава много полезни свойства.    Месестите му листа са невероятно полезни за здравето, така че е добре да го имате предвид следващия път, когато решите да се отървете от досадния плевел. В това растение се съдържа голямо количество витамини и минерали, които са в състояние да подобрят здравословното ви състояние.   ", "date": "2018.11.08", "title": "Ако видите това растение в двора си, не го унищожавайте за нищо на света!"}
{"url": "https://www.blitz.bg/layfstayl/svetski/skandalnata-ema-tompsn-napira-da-tseluva-prints-uilyam-i-to-tochno-kogato-toy-ya-obyavi-za-video_news638370.html", "text": "Носителката на „Оскар“ Ема Томпсън беше почетена с една от най-високите награди във Великобритания. Актрисата, известна като непримирим враг на високите токчета, приситгна в Бъкингамския дворец по бели кецове, за да си получи от престолонаследника принц Уилям званието „дама“, съобщава АП.     59-годишната звезда пристигна в кралските дворец в тъмнозелен костюм, закичена със значка, символизираща борбата за равно заплащане на половете. Беше обута, обаче, в бели кецове – далеч от избора, който мнозина биха направили точно за това събитие.     След церемонията тя разказа и за шегите, които успяла да си размени с него: „Обичам принц Уилям. Познавам го откакто беше малък, и двамаа просто се хилехме един на друг. Казах му: „Не мога да те целуна, нали?“, а той каза: „Не, недей“.     Тя, обаче, не приела отказа твърде драматично и отбелязала, че принцът изглежда чудесно и се справя много добре.     „Ако ви е за пръв път, трябва да сте по-официални за такъв повод. Той ми каза: „Този ден не е за мен, той е за теб“, добави актрисата.     Тя много пъти се е срещала с членове на кралското семейство и е стара приятелка на принц Чарлз. През 2013 година тя скандализира всички, описвайки танцуването с него като „по-добро от секса“.     През юни Томпсън получи почетно звание с още няколко британски актьори, сред които Том Харди и Кийра Найтли. Превод и редакция: БЛИЦ        ", "date": "2018.11.08", "title": "Скандалната Ема Томпсън напира да целува принц Уилям и то точно, когато той я обяви за... (ВИДЕО)"}
{"url": "https://www.blitz.bg/layfstayl/za-damite/palava-shvedka-nazhezhi-strastite-do-cherveno-ss-snimki-18-po-belo-za-1-mln-dolara_news637986.html", "text": "Американският производител на бельо Victoria’s Secret избра моделът, който ще дефилира с най-новото бижу на фирмата - Dream Angels Fantasy Bra. Голямата чест се падна на русокосата шведска манекенка Елза Хоск.  Сутиенът Dream Angels Fantasy Bra струва близо 1 млн. долара. За да се превърне идеята на дизайнерите в реалност, са били необходими около 930 часа.  „Това е най-красивият Fantasy Bra от всички, които съм виждала досега. Той е готин, много изчистен и толкова бляскав. Цялото ми тяло се тресеше и това не беше от притеснение и нервност, а просто защото бях много развълнувана”, споделя русото изкушение, което побърза да си направи няколко секси снимки с уникалния сутиен.    ", "date": "2018.11.08", "title": "Палава шведка нажежи страстите до червено със СНИМКИ (18+) по бельо за 1 млн. долара"}
{"url": "https://www.blitz.bg/obshtestvo/regioni/natroven-s-tatul-shokirashcho-zhena-mi-khalyutsinirashe_news638415.html", "text": "Попадналият в търговската мрежа спанак с листа татул продължава да е водеща тема и днес. Количеството в склада на пловдивския производител е с предписание да бъде унищожено. Беритбата на съмнителния зеленчук е спряна. Така няма опасност от рецидив в търговската мрежа, успокоиха от Агенцията по храните в Пловдив.   Инспекторите от агенцията по храните продължават проверките и изземват наличните количества от магазините. „Жена ми се свлече на дивана и каза – нещо ми стана, в тоя момент и аз започнах да чувствам нарушение в зрението и веднага потърсихме спешна помощ в Попово… Бяхме в доста тежко състояние,особено жена ми  халюцинираше, имам чувството че в линейката изпадаше в безсъзнание”, разказа мъжът, предава bTV.  „Искаме да призовем и гражданите, които вече са си закупили и може би има в хладилниците останал от този спанак, с производител от Пловдив, просто да не го консумират, а да го върнат в обекта от който са го закупили”, призова директорът на инспекцията по храните в Търговище д-р Анелия Цонева. От   първо   лице Галин Иванов от Попово и съпругата му се почувствали зле, минути след като яли от спанака. Купили го от верига хранителни магазини. Айлин Садък от Търговище също пазарувала в хипермаркет: „В момента в който тръгвам да го готвя, намирам някакви стръкчета които са по различни от това на спанака и добре, че ги мих листенцата едно по едно и не попаднаха в храната на детето”. Симптомите Четирима души са били приети в „Пирогов” след консумация на спанак в последните седмици, уточниха от спешната болница. Симптомите при отравяне с татул се появяват до няколко часа след консумация. Лечението се провежда с медикаменти, а зеленото растение е най-опасно за децата и възрастните над 70 години, предупреждават токсиколози. „Сърдечно-съдови проблеми, които имат, хора, които имат ритъмни, проводни, нарушения, хора, които имат високо кръвно – в една възбудна ситуация те по принцип ще качат още кръвното и от там вече могат да възникнат всякакви видове усложнения от основните системи на организма”, посочи началникът на спешната токсикология във ВМА д-р Детелина Перчемлиева. Производителят Спанакът е отгледан  край пловдивското село Златитрап. Производителят казва, че зеленчукът, който има сертификат за качество по международни стандарти, се прибира механично от полето.  „Хората, които стоят тук, на лентата, правят първичното сортиране, когато видят нещо, което не е спанак, в случая може да е плевел, изсъхнала клонка, жълти листа, бучка пръст и всичко, което не би трябвало да е в пакета, се отстранява”, подчерта Ивайло Малджански.  После и работниците проверяват и прочистват от плевели. Земеделецът сортирал спанака си в склад без регистрация в Агенцията по храните, но след наложен акт, това е направено.", "date": "2018.11.08", "title": "Натровен с татул шокиращо: Жена ми халюцинираше"}
{"url": "https://www.blitz.bg/layfstayl/ptuvane/tazi-pleymeytka-obicha-da-pteshestva-s-malko-drekhi-i-da-gi-svalya-sred-krasiva-priroda-snimki-18_news638288.html", "text": "Това е едно от известните лица на Инстаграм. Сара Джейн е звезда в социалните мрежи и може да се гордее със съвършено тяло. Ненапразно е избрана и за плеймейт.    И признава, че има съвсем здравословни интереси - обича природата и се снима с удоволствие сред красиви пейзажи из целия свят.     ", "date": "2018.11.08", "title": "Тази плеймейтка обича да пътешества с малко дрехи и да ги сваля сред красива природа (СНИМКИ 18+)"}
{"url": "https://www.blitz.bg/razvlechenie/6-znaka-che-ste-predopredeleni-da-bdete-zaedno_news638223.html", "text": "Любовта е едно от най-магическите преживявания в нашия живот. Когато човек се влюби и започне сериозна връзка с обекта на чувствата си, обикновено два основни въпроса изплуват в главата му. Дали това е точният човек за него и дали двамата имат перспектива за общо бъдеще. За съжаление, понякога не е толкова лесно да разбереш дали с половинката ти сте родени един за друг, пише tialoto.   Ето и 6 знака, които могат да ви подскажат, че това е правилният човек за вас. Не ги пренебрегвайте! 1. Вие се уважавате един друг Да се цените един друг е много важно за връзката. Взаимното уважение изисква зряло ниво на общуване, проява на доверие и честност. И не забравяйте – уважението се печели бавно, с течение на времето и на база на постъпките, а се губи много лесно! Ако връзката, в която сте ви осигурява безопасност и сигурност, значи вие сте намерили подходящия партньор! 2. Вие имате много сходни интереси Ако вие и вашият партньор споделяте едни и същи хобита и страсти, да кажем към спорта или към кулинарията, то това е отличен знак за дълголетието на вашите взаимоотношения. 3. Вие нямате тайни един от друг Най-чистата форма на любов предполага двама души да могат да си споделят неща, които не бихте казали на никого друг. Ако вие се чувствате достатъчно комфортно, за да разкриете най-големите си страхове пред своя любим човек, значи вие му имате пълно доверие, което е много добър знак за силата на връзката ви. 4. Вие не сте излишно ревниви един към друг Добрата връзка предполага двама души да се наслаждават на времето си заедно, но все пак всеки от тях да си има и лично пространство. За да са здравословни едни отношения, в тях не би трябвало да има ревност, завист или желание за притежание на другия. Ако един от партньорите се чувства несигурен или неспокоен по отношение на другия, той ще ревнува и ще внася напрежение в отношенията. Хем трябва да искате да бъдете един с друг, хем трябва да имате известна свобода, а не да сте зависими един от друг. Освен това е добре да си запазите собствените интереси отпреди началото на връзката, а не да ги изоставяте. 5. Споровете ви завършват с мир Няма двойка, която да е имунизирана срещу спорове и скандали. Важното е обаче да се справяте добре с тях, защото те са истинският тест за връзката. Споровете ви би трябвало да приключват с продуктивно заключение и от двете страни, а не винаги да стигат до задънена улица, защото след време пак ще се възобновят. 6. Вие си довършвате изреченията един на друг Това може да звучи като клише, но е истина – когато двама души се познават достатъчно добре, уважават се и живеят в хармония, те интуитивно си четат мислите един на друг. Няма нищо по-хубаво от това да бъдеш с човек, който те обича такъв какъвто си, без да иска да те променя.", "date": "2018.11.08", "title": "6 знака, че сте предопределени да бъдете заедно"}
{"url": "https://www.blitz.bg/obshtestvo/sinoptitsite-otmenikha-zasega-snega-no-drugi-tri-golemi-bedi-nadvisnakha-nad-stranata-karta_news638156.html", "text": "И през следващото денонощие времето ще остане без съществена промяна. В равнините часове ще е мъгливо или с ниска слоеста облачност и на отделни места ще преръмява. В следобедните часове облачността ще намалява, видимостта ще се подобрява, а предимно слънчево ще е през целия ден над планинските райони, сочи прогнозата за времето на НИМХ-БАН.  През нощта ще е почти тихо, утре ще духа слаб североизточен вятър вятър. Преобладаващите минимални температури ще са между 3 и 8 градуса, а максималните - между 12 и 17 градуса, за София – 14.  Над Черноморието ще бъде с ниска облачност или мъгла и на места ще преръми. В следобедните часове облачността ще намалява, а видимостта ще се подобрява.  Ще духа слаб до умерен североизточен вятър. Максималните температури ще бъдат 14-16 градуса. Температурата на морската вода е 16-17 градуса. Вълнението на морето ще бъде 2-3 бала.  Над планините ще бъде предимно слънчево. Ще духа слаб до умерен вятър от изток-североизток. Максималната температура на височина 1200 метра ще е около 11 градуса, на 2000 метра - около 5 градуса.  В четвъртък времето също ще остане без съществена промяна, като максималните температури ще са между 12 и 16 градуса, като единствено в крайните югозападни райони градусите може да стигнат 20.      Акцент на прогнозата този път е опасността от валежи от дъжд и ниската видимост, както и за възможни заледявания по-високите полета от Предбалкана – късно вечерта  През следващите 72 часа от изток- североизток ще продължава да нахлува по-студен, но богата на влага въздушна маса, която ще понижи температурите у нас до около и под нормалните за първото десетдневие на ноември.  Късно вечерта срещу Архангеловден – 7 срещу 8 ноември, над 1500-1800 метра надморска височина,  температурите ще паднат до около или под нулата. Високото съдържание на влага във въздуха в приземните слоеве и очакваните валежи създават предпоставки за гъсти мъгли и заледявания.  Висок риск ще е рискът от поледици  по високите проходи от Стара планина вечерта и през нощта, когато ще се създадат условия за допълнително изстиване на въздуха.  Видимостта ще е силно намалена и е възможно да се понижи до под 100 метра. Издаваме предупреждение за силно намалена видимост ( около 50-60 метра ) над Дунавската равнина, както и код за очаквани валежи над Източна България, като най-интензивни се очертава да са ръмежите над Странджа, където е възможно да стигат до около 10 литра.  Валежите ще са интензивни на места, като ще има условия и за гръмотевици Това от своя страна ще засили влиянието на температурната инверсия, която от своя страна ще поддържа студеното време над Дунавската равнина. По-гъсти ще са мъглите над Източна България и над Дунавската равнина, над Горнотракийската низина тепърва ще настъпват и на сателита добре се вижда борбата за надмощие между слънцето и мъглата, която настъпва.  Очакваме времето да е облачно и мъгливо почти през целия ден, температурите ще са между 10 – 15 градуса, а на местата с валежи и по-ниски, дъждът ще е студен типично ноемврийски. Предпоследният месец на годината е характерен с ръмежите и гъстите мъгли и към момента условия са идеални с преноса на почти студен и доста влажен въздух във височина. Възможно е през целия ден да останат едноцифрени, а сутрин да се понижават до около 0 градуса, което да създаде условия и за поледици в равнините и низините. Минималните температури са доста трудни за прогнозиране при тези условия. Понякога се понижават до около нулата и достигат до декемврийски стойности. Снощи още в 2 часа в Пловдивското поле беше изстинало до около 3 градуса, а това си е типично ранно до среднодекемврийска минимална за този край, макар и да е доста по-висока от постигнатия студен рекорд още в края на септември от -0.6 градуса. Антициклон и сравнително сухо време до 20 ноември Освен ръмежите към момента, които все пак ще успяват съвсем леко да напоят Източна България и Горнотракийската низина, до 20 ноември страната ни ще продължи да се намира в антициклонално блато, от което няма изгледи за измъкване. Малко студ ще се спусне в нощта след Архангеловден, когато очакванията са и мъглите да се вдигнат и да се създадат условия и за слани в петък и събота сутринта. Като на 10 ноември ще започне пренос на по-топъл въздух във височина, който ще вдигне температурите първо в югозападна, а в неделя вече и над по-голямата част на страната, до приятни около 17-18 градуса. Средиземноморските циклони, за момента един по-добре изразен, и то към края на периода – около и след 20-ти, вместо на изток-североизток, ще поеме и на юг и ще задълбае над южната част на Средиземно море – към Алжир и Тунис.", "date": "2018.11.08", "title": "Синоптиците отмениха засега снега, но други три големи беди надвиснаха над страната (КАРТА)"}
{"url": "https://www.blitz.bg/layfstayl/za-damite/na-prv-pogled-tova-e-nay-obiknoven-zhlt-kamion-no-zad-stenite-mu-se-krie-ogromna-tayna-snimki_news638134.html", "text": "На пръв поглед това е най-обикновен жълт камион, но не бързайте с прибързаните изводи, защото зад стените му е скрита огромна тайна. 5-тонната машина е напълно преобразена от влюбена двойка и сега двамата с удоволствие пътуват из цяла Европа с комфортния си дом на колела.   \"Преди около 4 години, след няколко бутилки бира, се замислих дали да не си купя голям американски камион. Купихме го чак през май. Трябваха ни 4 месеца, за да го ремонтираме. Всичко сме направили съвсем сами\", споделя Мартин.  Двойката купува камиона от eBay за скромната сума от 3,6 хил. паунда.  Когато отворите вратата на камиона, направо ще ахнете!", "date": "2018.11.08", "title": "На пръв поглед това е най-обикновен жълт камион, но зад стените му се крие огромна тайна (СНИМКИ)"}
{"url": "https://www.blitz.bg/obshtestvo/regioni/patrioti-ot-starata-stolitsa-izmaystorikha-neshcho-za-koeto-tsyalo-trnovo-govori-snimka_news638383.html", "text": "Черешови топчета вече пазят подстъпите към великотърновския квартал „Картала“. Задружни съседи измайсториха макети на култовите оръдия от Априлското въстание и ги поставиха за украса в зелените площи  в района, пише \"Борба\".    Дървените топчета от няколко дни събират любопитни, които идват да се снимат с тях или просто да ги разгледат. Топчетата са разположени едно срещу друго в началото на ул. „Чумерна“ в подножието на „Картала“. Изработени са от старинни греди и колела от каруци така, както са ги направили и някогашните въстаници. Черешовите греди обаче не са оформени като дула и топчетата не могат да стрелят.  Живущите в района споделят, че са ги поставили тук като символ на българския дух и талисман срещу зли сили. „Оказа се, че много хора не знаят какво е черешово топче и как изглежда. Сега могат да видят на живо. Питат ни защо не гърмят и затова ще направим и импровизирани салюти, като вместо гюллета ще използваме пиратки. Това ще е и своеобразно откриване на експонатите ни“, разказват комшиите. Те често се събирали в градинката между ул. „Чумерна“ и „Пейо Яворов“ на раздумка.  За да им е удобно, са направили и кът за отдих, засадили са дървета и цветя и се грижат за тях. Така всички измайсторили и оръдията. Първоначално топчето било само едно, но решили да си направят и импровизирана батарея с второ.  „Квартал „Картала“ е най-младият на града и в него живее българският дух. Това искаме да покажем с направата на топчетата. Освен това решихме да поукрасим мястото и да създадем атракция“, разказват създателите. Според тях интересът към творенията им вече толкова голям, че много други хора ги питат дали не биха изработили подобни оръдия и за тях, за да си украсят междублоковите пространства по същия начин.    ", "date": "2018.11.08", "title": "Патриоти от старата столица измайсториха нещо, за което цяло Търново говори (СНИМКА)"}
{"url": "https://www.blitz.bg/obshtestvo/zdraveopazvane/kolko-tryabva-da-spim-za-plnotsenno-ezhednevie_news638264.html", "text": "Да си задаваме такъв въпрос може на пръв поглед да изглежда глупаво и ненужно – та как така не знаем защо е важен сънят? Все пак не се питаме защо е важно сиренето или защо е важно да ходим на планина... Та това е любимият ни, прекрасен СЪН! Нали всяка вечер си лягаме и.... заспиваме, и на сутринта ставаме и това продължава години, години наред – няма как нещо, което продължава толкова дълго, да не е важно!   Защо обаче е наистина толкова важно да спим – при това да спим качествено, достатъчно и редовно? В следващите редове ще се опитаме да посочим кои са най-важните ефекти от съня върху здравето и кондицията ни, и без които нямаше да можем да функционираме и на 10% от това, което сме. Като начало, трябва да знаем, че сънят защитава и предпазва психическото и физическото ви здраве, дава ви по-високо качество на живота и ви осигурява сигурност. Хората прекарваме около 1/3-та от живота си в сън. Ако ви се вижда много и си казвате – толкова много години сън, аз колко неща можех да свърша, ако не съм си проспал/а 1/3-та от живота.... имайте предвид, че ако не спяхте толкова, нямаше да можете да свършите НИЩО от това, което сте свършили досега. Защото телата и умовете ни се нуждаят от почивка и възстановяване, така че да ни служат, когато сме будни. Много от нас не знаят какви са личните му нужди от сън и въпреки че те са индивидуални, добре е да знаем някои ориентировъчни стойности. Новородени – 16-18 часа Деца в предучилищна възраст – 11-12 часа  Деца, които ходят на училище – поне 10 часа  Тийнейджъри – 9-10 часа  Възрастни (над 18) – 9-10 часа За да постигнете тези тъй важни 9-10 часа сън на денонощие, и да се възползвате максимално от благотворния им ефект върху здравето ви, трябва да прецените и някои условности – какъв живот водите? Стресирани ли сте? В каква обстановка спите – тихо ли е, шумно ли е, и най-вече – веднага ли заспивате и качествен ли е сънят ви, или се въртите и се будите по няколко пъти на нощ? Ако всичко е наред с обстановката и условията, сънят би трябвало да ви обори малко след лягане и оттам нататък ви очаква сън, който минава през 4 етапа, плюс така нареченият етап REM или бързо очно движение. Tези етапи прогресират циклично от 1 към REM-съня и обратно към първи етап, като всеки пълен цикъл отнема около 90 до 110 минути, а всяка фаза – между 5 и 15 минути. Всяка нощ първите цикли имат относително кратки периоди на REM-сън и дълги периоди на дълбок сън, но с напредването на нощта REM-периодите стават по-дълги, а фазите на дълбок сън намаляват. Всеки етап от съня е важен и има своите въздействия върху тялото и ума ни. Фаза 1 се характеризира с лек сън, по време на който потъваме и излизаме от сънно състояние и лесно можем да се събудим. В тази фаза очите се движат бавно, а мускулната активност поти спира. По време на тази фаза мускулите при много хора се съкращават рязко и те изпитват усещането като да пропадат в пропаст. Във фаза 2 движението на очите спира и мозъчните вълни стават по-бавни, а тялото ни започва подготовка за дълбок сън – температурата на тялото пада и сърдечният ритъм се забавя. Когато влезем във Фаза 3, в мозъка ни започват да се редуват изключително бавни вълни, наречени делта вълни, и по-кратки, бързи вълни. Това е фазата на истински дълбокия сън, когато може да се окаже, че ходим насън, да сънуваме кошмари, да говорим насън... тогава се случва и нощното напикаване. През 4-та фаза дълбокият сън продължава, докато мозъкът произвежда почти само делта вълни. Събуждането в тази фаза ни държи неориентирани за няколко минути. Бързото очно движение (REM-сънят) е етап, по време на който очите остават затворени, но се движат бързо, предполагаемо заради интензивните сънища и мозъчната активност. Всички хора се нуждам от сън, въпреки че все още няма яснота по отношение на биологичната му цел и тя остава мистерия за учените. Въпреки това е ясно, че всяка клетка от тялото ни – от мозъка, сърцето и белите дробове, до метаболизма, имунната система и настроението, се влияят от добрия и качествен сън. Така че, ако някой ви попита – защо е важен сънят, вече знаете как да му отговорите – защото без него просто... няма да ни има. Или поне няма да ни има в тази форма и състояние, в което съществуваме в момента. А това, както и да го погледнеш, си е важно!", "date": "2018.11.08", "title": "Колко трябва да спим за пълноценно ежедневие"}
{"url": "https://www.blitz.bg/zdrave/problemt-s-khemoroidite-se-reshava-kardinalno-po-tozi-nachin-svetva-d-r-milko-milushev_news638121.html", "text": "Д-р Милко Милушев завършва Висшия медицински институт-Пловдив през 1993 г. Специалност по хирургия придобива през 2015 г. След дипломирането си работи като участъков терапевт в Лъки през 1993-1994 г. От 1995 г. до 2008 г. е началник на Медицинската служба в Жандармерийска част-Пловдив към МВР.  От 2008 до 2012 г. е на работа в хирургичното отделение в МБАЛ- Асеновград. От 2012 г. работи в хирургичното отделение на водеща частна болница в Пловдив.  Провежда следдипломни квалификации в областта на спешната медицина, на медицината при бедствени ситуации и масови поражения, лапароскопско лечение на заболявания на храносмилателната система.   ", "date": "2018.11.08", "title": "Проблемът с хемороидите се решава кардинално по този начин, съветва д-р Милко Милушев"}
{"url": "https://www.blitz.bg/obshtestvo/zdraveopazvane/5-neshcha-koito-se-sluchvat-s-nas-sled-40_news638263.html", "text": "Със сигурност всеки от нас има много и различни страхове, някои от които са свързани с напредването на възрастта. Страхът от остаряването е един от най-разпространените страхове. Психолозите смятат, че това е напълно обяснимo, но в крайна сметка всяка възраст има своите предимства и недостатъци. Днес решихме да ви представим някои от положителните и отрицателните страни на това да си на 40+.  Косата оредява  Намаляването на плътността на косата е проблем, който по-често се проявява при представителите на силния пол. Много от мъжете губят гъстата си коса още преди да навършат 30, а след 40 някои стават плешиви. Дамите също губят коса, но не така интензивно като господата. Не забравяйте, че начинът на хранене е от ключово значение за здравината и красотата на косата.  Забавя се метаболизмът  След 40-годишна възраст не само метаболизмът ни се забавя, но губим и повече мускулна маса. За да намалите риска от нежелано покачване на телесното тегло, обърнете внимание на начина си на хранене. Също така спортувайте и добавете към менюто си храни, които изграждат мускулна маса. За да забързате метаболизма и да останете във форма, ще трябва да се потрудите повече, отколкото ако бяхте на 20, да се храните здравословно и да тренирате редовно.  Ставаме по-уверени  Психолозите твърдят, че жените са по-уверени в себе си след 40 години, в сравнение с времето, когато са били на 20 или 30-годишна възраст. Това им помага да не се тревожат за дребни неща, да подбират приятелите по-добре, да бъдат финансово независими и да бъдат истински щастливи.  Смаляваме се  Да, за съжаление след 40-годишна възраст ръстът ни намалява. Според учени обаче, с напредването на възрастта, мъжете губят по-малко сантиметри от дамите. Специалистите съветват и двата пола да добавят към менюто си достатъчно храни богати на калций, витамин D, както и да не спираме да спортуваме редовно.  Имунната ни система става по-силна  Хората на 40 вече са преболедували много пъти и са били атакувани от много различни вируси, затова имунната им система става по-силна и те се разболяват по-рядко от тийнейджърите например. За да подобрите още имунната си система, трябва да водите здравословен начин на живот, да се наспивате, да прекарвате повече време навън и да дишате чист въздух.  ", "date": "2018.11.08", "title": "5 неща, които се случват с нас след 40"}
{"url": "https://www.blitz.bg/obshtestvo/stolitsa/movembr-v-umbal-sofiyamed-s-bezplatni-profilaktichni-pregledi_news638110.html", "text": "Всяка година месец ноември е време за профилактика и мустаци. В знак на съпричастност и като апел, хиляди мъже пускат мустаци и записват часовете си за плеглед. Ракът на простата е една от най-разпространените форми на рак сред мъжете. Най-застрашените групи са тези над 50-годишна възраст и мъжете над 45 години, с фамилна обремененост.  Лекарите от „Софиямед“ призовават всички мъже да планират своя преглед. В болницата ще се проведат безплатни профилактични прегледи на 21 ноември от 14:00 до 17:00 часа. Всички желаещи трябва първо да си запазят час на регистратурата на тел: +359-895-555-444 и +359-895-555-442. Прегледите ще се извършват в кабинет 12 на етаж 2 в ДКЦ.    ", "date": "2018.11.08", "title": "Мовембър в УМБАЛ „Софиямед“ с безплатни профилактични прегледи"}
{"url": "https://www.blitz.bg/zdrave/diagnostika-i-lechenie/shche-zhivee-momichentse-na-godinka-be-izlekuvano-ot-kovaren-vzobnovyavashch-se-rak-na-mozka-s-tazi-terapiya_news638245.html", "text": "22-годишната майка на близнаци Зоуи Арчър из Мърсисайд, Англия, разбрала, че нещо става с едногодишната ѝ дъщеричка, когато тя, в продължение на няколко дена през цялото време накланяла главичката си наляво.  Жената се изплашила и веднага тръгнала към болницата, където чула ужасната диагноза: рак на мозъка.   Отначало майката на малката Алиша Райли си мислела, че дъщеричката ѝ накланя главата си вляво, защото малко я наболява шията.  По думите на жената, детенцето не плачело и не застивало дълго време в това положение. Но след това момиченцето започнало да повръща и Зоуи веднага я отвела в болницата, пише Mirror.  ", "date": "2018.11.08", "title": "Ще живее! Момиченце на годинка бе излекувано от коварен възобновяващ се рак на мозъка с тази терапия"}
{"url": "https://www.blitz.bg/zdrave/11-nezamenimi-sveti-kakvo-da-pravite-ako-rtsete-vi-se-skhvashchat-snimki_news638246.html", "text": "Спазмите на ръцете са нещо, което всички сме преживели в определен момент от живота си. Това се случва, когато неволно и насилствено свит мускул не се отпуска. Самата болка може да причини голямо неудобство и може да бъде временна или хронична.   Обикновено спазмите на ръцете тормозят възрастните, или хората, които работят нещо, изискващо повтарящи се движения на ръката и китката. Повечето от тези спазми могат да се лекуват у дома много лесно, ако не са медицински случаи и има различни начини да се предотврати връщането им. Ето няколко съвета, за да третирате ръцете си у дома, когато имате спазъм и да ги предотвратите в бъдеще. 1. Отпуснете ръцете си. Спазмите са най-вече причинени от преумора или пренапрежение на ръцете. Най-добрият начин да ги предотвратите е да си почивате от време на време, като избягвате движения. Особено, когато вашата работа изисква да правите много кинетична работа с ръце като писане, рисуване и т.н. ... Опитайте се да си почивате на всеки половин час, когато работите. За внезапни спазми, които идват и се случват от време на време, почивката ви трябва да бъде между 15-30 минути. Въпреки това, ако спазмите продължават от доста врене, трябва да обмислите почивка от няколко дни. Добра идея е да почивате както ръката, така и лакътя, както и рамото. Просто поставете ръката си на един стол с дланта си към тавана и я оставете да стои така за няколко минути, докато не започнете да се чувствате по-добре. Ако болката продължава повече от 2 седмици, тогава е от решаващо значение да посетите лекар, защото това може да е признак за по-тежко състояние.", "date": "2018.11.08", "title": "11 незаменими съвети какво да правите, ако ръцете ви се схващат (СНИМКИ)"}
{"url": "https://www.blitz.bg/zdrave/d-r-iliyana-vlkanova-alarmira-za-golyama-opasnost-svrzana-s-gripa_news638340.html", "text": "Д-р Илияна Вълканова е завършила Медицинския университет в Пловдив. Специалист е по вътрешни болести, пневмология и фтизиатрия. Има придобити специализации по интензивна терапия в МБАЛ “Св. София” в столицата и по бронхоскопия в УМБАЛ “Св. Георги” в Пловдив.  От 1991 до 2004 г. работи в интензивно отделение (ОСИТ) в Белодробната болница в Пловдив, като последните 2 години е началник на отделението. Д-р Вълканова има преминати специализирани курсове по интензивна терапия, фтизиатрия, функционално изследване на дишането и др. В ДКЦ-2 работи от началото на 2004 г. Лекува пациенти и в отделението по пулмология и хематология в МБАЛ - Пловдив. Участва във всички конгреси на Европейското дружество по пулмология. ", "date": "2018.11.08", "title": "Д-р Илияна Вълканова алармира за голяма опасност, свързана с грипа"}
{"url": "https://www.blitz.bg/zdrave/po-dobre-khapvayte-tezi-plodove-vmesto-da-se-tpchete-s-khapcheta_news638120.html", "text": "В боровинките се съдържа много бензоена киселина, която се абсорбира в кръвта, преминава през черния дроб и се изхвърля през бъбреците, уретрата и уретерите.  Продуктите, получени от преработването на бензоената киселина, са мощни естествени антибиотици, така че отварите, настойките и дори конфитюрът от червени боровинки се препоръчват при цистит, пиелонефрит, уретрит.  Сред другите свойства на боровинките е способността й да подобрява действието на антибиотиците. В този случай плодовете засягат само терапевтичния ефект, а не страничния ефект на лекарството. Ето защо, когато се лекувате с антибиотици, трябва да наблягате на сока от червена боровинка.  За кого са противопоказани?  Червените боровинки са противопоказани при обостряне на гастрита и пептичната язва.", "date": "2018.11.08", "title": "По-добре хапвайте тези плодове, вместо да се тъпчете с хапчета"}
{"url": "https://www.blitz.bg/obshtestvo/plen-shok-khirurzi-ot-vma-izvadikha-18-kilogramov-tumor-ot-korema-na-zhena-snimka-18_news638127.html", "text": "18-килограмов тумор от корема на 50-годишна жена са отстранили специалистите от Клиниката по Ендоскопска, ендокринна хирургия и колопроктология на ВМА. Това съобщиха от пресцентъра на лечебното заведение.  Операцията на пациентката с клинични и образни данни за гигантски интраперитонеален тумор е извършена от екипа на началника на ВМА бригаден генерал професор д-р Венцислав Мутафчийски, д.м.н., FACS.  Туморната формация е с размери 45/40/15 см и общо тегло 18 кг. Това е личен рекорд на клиниката за големина на премахната туморна формация.  За пациентката това е втора подобна оперативна интервенция, като предходната е била през 2009 г. Тогава е изваден тумор с тегло около 6.5 кг. За осъществяването ѝ в предоперативния период са били извършени обстойни изследвания и детайлна предоперативна подготовка от страна на хирургичния и анестезиологичния екип. С оглед запазване на бъбречната функция се е наложила и намесата на урологичния екип на професор Илия Салтиров.  В момента пациентката е стабилна и под активно наблюдение в клиниката.  ", "date": "2018.11.08", "title": "Пълен шок! Хирурзи от ВМА извадиха 18-килограмов тумор от корема на жена (СНИМКА 18+)"}
{"url": "https://www.blitz.bg/zdrave/otrvete-se-ot-tyakh-navitsite-koito-zabavyat-metabolizma_news638247.html", "text": "Добрият метаболизъм е ключът към перфектната фигура.  Според едни добрият метаболизъм е природна даденост, според други - всеки лесно може да го контролира. В  ", "date": "2018.11.08", "title": "Отървете се от тях: Навиците, които забавят метаболизма"}
{"url": "https://www.blitz.bg/obshtestvo/stolitsa/signal-do-blits-strashen-intsident-na-stolichniya-bul-iskrsko-shose_news638320.html", "text": "Страшен инцидент с тир е станал на кръстовището на бул. \"Искърско шосе\" и бул. \"Рожен\". Тежкотоварният камион е блъснал пешеходец. Това алармира пред БЛИЦ очевидец на инцидента.  По думите на читателя ни е премазан кракът на пострадалия. Жертвата е в много тежко състояние и е откарана в болница.  Все още не се знае как се е достигнало до инцидента.      ", "date": "2018.11.08", "title": "Сигнал до БЛИЦ! Страшен инцидент на столичния бул. \"Искърско шосе\""}
{"url": "https://www.blitz.bg/intsidenti/strakhovito-vizhte-kak-mototsiklet-nakara-shoforite-na-ptya-da-povyarvat-v-prizratsi-video_news638257.html", "text": "Историите за призраци, привидения, духове и всякакви други нетленни твари по шосетата, които стряскат шофьорите, изниквайки от нищото, не са от вчера.   Например злополучното шосе А6 официално бе признато като най-гъсто населеното с призраци трасе в Англия. 45% от редовно преминаващите по него пътници твърдят, че са се сблъсквали с явления от свръхестествен характер. Едни били видели ранена жена, летяща над пътя, други - камион-привидение.  Местните власти дори поставили табела на пътя А6, на която пише: \"Внимание! Привидения! \".  Поредна такава мистерия се появи сега в мрежите. Виждайки такова нещо, докато се движите с автомобила си, трябва да имате силни нерви, за да продължите спокойно пътуването си.  Кадрите на всяващия страх мотоциклет бяха публикувани в мрежата и изправиха косите на доста от потребителите.    ", "date": "2018.11.08", "title": "Страховито! Вижте как мотоциклет накара шофьорите на пътя да повярват в призраци (ВИДЕО)"}
{"url": "https://www.blitz.bg/obshtestvo/strashen-intsident-do-politsiyata-v-gorna-oryakhovitsa-snimkivideo_news638368.html", "text": "Бус, изпълняващ ролята на мобилна бензиностанция, се разби до полицията в Горна Оряховица, съобщава Нова телевизия.  По данни на очевидци, около 11 часа, товарният автомобил преминава на червено, на светофар, влиза в кръгово кръстовище, пука гума и се разбива в отсрещния тротоар до полицията в града. По чудо няма пострадали пешеходци.   Според свидетели на тротоара е имало майка с количка, която в последния момент е скочила встрани. Ранен, с охлузни рани, е изваден шофьорът на буса, който е освободен за домашно лечение. Най-вероятно, повреда в спирачната система е причина за инцидента. Полицията държа отцепен района през целия ден заради разлива на гориво.                            ", "date": "2018.11.08", "title": "Страшен инцидент до полицията в Горна Оряховица (СНИМКИ/ВИДЕО)"}
{"url": "https://www.blitz.bg/kriminalni/mvr-s-goreshchi-razkritiya-za-ekskluzivnata-novina-na-blits-za-krvaviya-ekshn-v-sofiya_news638373.html", "text": ". Мъж е намерен в безпомощно състояние на улица в столичния квартал \"Модерно предградие\", съобщиха от пресслужбата на МВР.  Мъжът лежал на земята. Той имал травма на главата, причинена по неясен засега начин. Инцидентът е станал вчера, 7 ноември.  Пострадалият е забелязан от хора, които подали сигнал към властите. Сигналът е получен в МВР около 18 часа вчера.  Към мястото е изпратен полицейски екип от Девето районно управление към СДВР и линейка.  Пристигналият екип на Спешна помощ е откарал пострадалия в болница. Мъжът е настанен за лечение с опасност за живота.   Неговата възраст и самоличност засега остават също неясни.  Предприети са действия за изясняване на обстоятелствата около случая, допълват от МВР.    ", "date": "2018.11.08", "title": "МВР с горещи разкрития за ексклузивната новина на БЛИЦ за кървавия екшън в София"}
{"url": "https://www.blitz.bg/intsidenti/katastrofi/shofor-na-khyunday-se-zabi-v-drvo-i-se-sluchi-nay-loshoto_news638380.html", "text": "Жена почина след тежка катастрофа в Ямболско. Сигналът за инцидента, станал на преди разклона за село Козарево, е получен около 8:45 часа тази сутрин на телефон 112.   На място е установено, че лек автомобил „Хюндай“, управляван от 62-годишен мъж, е напуснал пътното платно вдясно по посока на движението си и се е ударил в крайпътно дърво. При инцидента е пострадала пътничката, седяща до водача. Жената е транспортирана за оказване на медицинска помощ в МБАЛ – Ямбол, където няколко часа по-късно е починала.  Причините за настъпване на произшествието са в процес на изясняване. По случая е образувано досъдебно производство.    ", "date": "2018.11.08", "title": "Шофьор на \"Хюндай\" се заби в дърво и се случи най-лошото"}
{"url": "https://www.blitz.bg/intsidenti/katastrofi/podrobnosti-za-strakhovitiya-intsident-sled-koyto-kmett-na-slivo-pole-se-ozova-v-bolnitsa_news638388.html", "text": "Кметът на община Сливо поле Валентин Атанасов е настанен в УМБАЛ „Канев“- Русе след тежка катастрофа вчера на пътя Ряхово- Сливо поле. Той е в кардиологичното отделение заради предишни проблеми със сърцето, правят му се изследвания.  66-годишният Валентин Атанасов е и с четири счупени ребра, както и лицево-челюстна травма, съобщава rusemedia.com.  Инцидентът е станал вчера малко преди 16.30 часа, когато на Атанасов е му е прилошало и е загубил съзнание. Той е изпуснал управлението над джипа си и се е блъснал в крайпътно дърво, след което колата се е завъртяла и се е ударила отново, този път в бетонна шахта. ", "date": "2018.11.08", "title": "Подробности за страховития инцидент, след който кметът на Сливо поле се озова в болница"}
{"url": "https://www.blitz.bg/intsidenti/podobno-mele-ryadko-mozhe-da-se-vidi-video_news638405.html", "text": "Седем души са леко ранени, след като петролен танкер и фрегата от норвежкия военен флот се сблъскаха днес край западното крайбрежие на Норвегия близо до град Берген. Това предадоха световните медии.  Според съобщенията на спасителните служби и военните засега няма данни за изтичане на петрол от танкера \"Сола\". Преди това търговският кораб е напуснал терминала Стуре на норвежката енергийна компания \"Екуинор\" (Equinor ASA), натоварен с петрол от Северно море.  Фрегатата \"Хелге Ингстат\" е поела вода и е заплашена от потъване. Екипажът й от 137 човека е бил евакуиран. Танкерът се е върнал в пристанище за проверка.  Построеният през 2017 г. танкер от клас \"Афрамакс\" принадлежи на компанията \"Цакос енерджи навигейшън\" (Tsakos Energy Navigation). \"Хелге Ингстат\" е участвала наскоро във военните маневри на НАТО \"Трайдънт джънкчър\" в Норвегия, уточнява  .       ", "date": "2018.11.08", "title": "Подобно меле рядко може да се види (ВИДЕО)"}
{"url": "https://www.blitz.bg/analizi-i-komentari/kobra-strakh-li-te-e-ot-dzhoshua-dumite-na-kevork-sa-po-silni-ot-kroshetata-na-klichko_news638323.html", "text": "Мачът на истината за Кубрат Пулев трябваше да е срещу Антъни Джошуа на 28 октомври м.г. Кардиф. Но вероятно си спомняте как няколко дни по-рано опасната иначе Кобра се оплака от контузия в предмишницата. Също както другия колосален патриот Григор, който каза, че го боли рамото и излетя с любовницата си Никол за Монте Карло, вместо да зарадва многохилядната публика в арена \"Армеец\".По-малко от седмица след отказа си да играе на родна земя, Гришо стъпи на корта в Дубай на един известен спонсор, но се провали. Провали се също толкова \"изненадващо\" както мачът на Кубрат с Джошуа.  Нито за миг не искам да си мисля, че Кубрат се е уплашил, че Джошуа ще си поиграе с него минутка-две. Едва ли и повечето от вас си го мислят...  Измъчената победа над братовчеда на истинския Фюри явно е изстреляло в Космоса планетарното его на Кубрат.  И той, представете си скочи на легендарния журналист Кеворк Кеворкян, вместо на Джошуа, с когото мачът е химера!  За щастие през последните 50 години мнозина български боксьори слушаха националния химн в чест на европейските си и световни титли, които прославиха Родината ни.  Не видях нито един от тях да обикаля телевизионните студия и да крещи какъв патриот е.   Не си спомням някой измежду боксовите ни величия да си е хортувал в студиото на Гала. Но Кубрат го направи, за да нападне Кеворкян.  \"Ние сме един древен народ, който заслужава да живее добре, а не да шмекери, както стана сега с паспортите\", допълни мислителят Пулев след словесната скрап по адрес на Кево.  Явно е забравил как същият журналист, който сега напада го беше поканил на два пъти в студиото си, което е далеч по-престижно от шоу програмите, които устрои с лимонадени противници на ринга.  Кубрат е забравил добрината и не се е вслушал в съвета на Кеворк! Това донякъде е обяснимо предвид високия му интелект.  Само, че е добре да си спомни, че думите на Кеворк са много по-тежки от ъперкътите, крошетата и десните прави, с които го обсипа Кличко, когото преди това също бе обидил... Ивайло КРАЧУНОВ     ", "date": "2018.11.08", "title": "Кобра, страх ли те е от Джошуа? Думите на Кеворк са по-силни от крошетата на Кличко!"}
{"url": "https://www.blitz.bg/obshtestvo/zdraveopazvane/200-bremenni-blgarki-otivat-da-razhdat-ss-skrita-kamera-shche-shpionirat_news638281.html", "text": "Бъдещи майки влизат в родилните отделения със скрита камера. Така бременни искат да покажат лошото отношение в АГ болниците.\"Родих дъщеря си преди две години. Вместо най-хубавият, това беше най-кошмарният ден в живота ми. Бях подложена на емоционално и физическо насилие. Обиждаха ме, заплашваха ме, а накрая една санитарка ми удари шамар. Бях абсолютно сама, Естествено нямам никакви доказателства за случилото се. Скоро ми предстои второ раждане и този път ще бъда подготвена\", споделя 34-годишната Лора Н.   По думите ѝ в интернет вече има организация на бъдещи майки, които възнамеряват да раждат със шпионски устройства, съобщава \"Телеграф\".  „Аз членувам в една тайна фейсбук група, в която има около 200 жени от различни градове. На всички ни предстои раждане и повечето смятаме да запишем целия процес и да публикуваме записите онлайн, за да се види най-после на какво подлагат родилките в някои болници. В провинцията особено е истински ужас“, обяснява Лора. В същата група се коментира всеки случай със смърт на родилка или проблемно раждане. „Да се твърди например, че лекарите скачат по корема на майките и въпросният метод „Кристелер“ не се прилага, е просто нелепо. Всяка жена, която е раждала в България, знае. Имаше няколко кампании за насилието над родилки, вдигна се малко шум, но после пак – нищо. Затова искаме доказателства“, споделя друга майка в групата. Бъдещите родилки купуват скритите камери от интернет. Те разказват, че са се спрели на няколко варианта, като шпионска гривна или тайно копче, което ще пришиват на нощниците си. Междувременно друга организация подготвя петиция за подобряване на родилните грижи в България.", "date": "2018.11.08", "title": "200 бременни българки отиват да раждат със скрита камера, ще шпионират..."}
{"url": "https://www.blitz.bg/intsidenti/katastrofi/burgazlii-ot-mnogo-vreme-ne-byakha-vizhdali-takv-zrelishchen-ekshn_news638423.html", "text": "Зрелищна катастрофа е станала минути преди 18:00 часа на бургаския бул. „Стефан Стамболов“, твърди регионалният сайт flagman.bg, позовавайки се на очевидци.  Инцидентът е в района на бензиностанция, в платното в посока центъра на града.   Лекият автомобил е обърнат по таван. Около него има 3 млади момчета, които се суетят и се опитват да бутнат колата, за да я изправят, казаха още очевидци на инцидента. ОЧАКВАЙТЕ ПОДРОБНОСТИ В БЛИЦ!  ", "date": "2018.11.08", "title": "Бургазлии от много време не бяха виждали такъв зрелищен екшън"}
{"url": "https://www.blitz.bg/intsidenti/bezpretsedentna-spasitelna-aktsiya-v-pirin-snimki_news638430.html", "text": "Безпрецедентна акция по спасяването на две ловни кучета, заседнали на един от най-опасните планински ръбове в Пирин – Котешкия чал, направиха основателят на Алпийски клуб – Банско, алпинистът Красимир Елинов, и планинският спасител Иво Валеюв. Акцията е проведена в понеделник и е първата подобна, провеждана в Пирин. Тя стартира по молба на собствениците на двете четириноги Димитър Какалов и неговия брат, които заради труднодостъпния участък не успяват сами да ги спасят, пише struma.bg.   Кучетата престояват на скалата почти три дни – на едно място, без вода и без храна. Как са попаднали там, не е много ясно. Предположенията са, че са тръгнали да преследват животно, което ги е отвело до зъбера, откъдето не успели да се измъкнат. Собствениците на кучетата са изключително благодарни на спасителите, които рискуваха живота си, за да помогнат. „Хората трябва да знаят какви професионалисти има и че може да се разчита на тях изцяло. Там можеше да бъде човек, а не куче”, каза Димитър Какалов и разказа за случилото се: „В събота отидохме на официален лов. При пристигането си на ловната територия пуснахме кучетата и те тръгнаха нагоре, просто избягаха. Едното куче е с джипиес и по него знаехме, че се движат нагоре. Те тръгнаха откъм хижа „Яворов” и оттам са прехвърлили ръба, Котешкия чал, и са влезли от другата страна. По джипиеса установихме, че са на 5 километра от нас, стоят на едно място от два часа и не се движат, от което беше ясно, че нещо не е наред. В събота успяхме да стигнем на около 2.5 километра от тях, но ставаше късно и се отказахме да ги търсим. Дадохме координатите на джипиеса на приятел от Планинската спасителна служба, за да установим местонахождението им. Предупредихме и в Национален парк „Пирин“, че има избягали ловни кучета, за да не ги гони парковата охрана, ако попадне на тях. В неделя направихме опит сами да ги спасим, но успяхме да достигнем на около 300 метра от тях, мястото беше труднодостъпно и нямаше как да продължим. Като разбрахме, че не можем да се справим сами със ситуацията, потърсихме Краси, който откликна веднага. Откликнаха и от Планинската спасителна служба. Искам да благодаря на Иво Валеюв и компания, и най-вече на Краси, който е изключителен човек и професионалист, той беше готов да тръгне още в 14:00 часа в неделя, но беше много късно и нямаше достатъчно време за такава акция, трябваше да се провежда в тъмната част”, разказа Димитър Какалов и допълни, че е бил готов включително и да подаде сигнал на спешния телефон за намесата на хеликоптер. Спасителната акция стартира в понеделник сутринта. След петчасово ходене групата успява да достигне до Котешкия чал. „Обадиха ми се в неделя собствениците на ловните кучета с молба за помощ. Съгласих се да им помогна. Свързах се с Иво Валеюв от ПСС, за да ги помоля за по-дълги въжета, тъй като моето е 7 метра. Той откликна веднага и дори каза, че ще дойде с мен и ще участва в спасителната акция. С него дойдоха и колегите му Атанас Уков и Димитър Пицин. Кучетата бяха заседнали точно по средата на ръба, на изключително опасно място. Как са попаднали там, не мога да кажа Аз се спуснах до тях, бяхме подготвени с нагръдници, въжета, вода, всичко. Кучетата бяха много изтощени и стояха на едно място, буквално като препарирани. При изкачването ги местех едно по едно от нивото на краката над главата ми, след това се качвам до тях, и така до върха. За пръв път участвам в подобна акция. Не мога да опиша погледа, с който ме гледаха кучетата. Без да ми говорят, усетих благодарността им. Чувството е уникално. Когато усетиха, че се движа към тях, започнаха да вият, просто ти късат сърцето. Вече разбирам защо хората от ПСС се занимават с това. Усещането да помогнеш и да знаеш, че си направил добро там, горе, където никой не иска да отиде да помага, е нещо уникално! Емоциите още бушуват в мен след преживяното и се  чувствам страхотно. Действително мястото беше много трудно, скалата се рони и има риск, на за мен нямаше значение дали е човек, или куче, за мен това е душичка”, разказа Красимир Елинов. Акцията преминава успешно и завършва с хепиенд. Двете кучета и спасителите им са добре, с изключение на контузия, която Кр. Елинов получава по време на акцията. Той е със скъсани кръстни връзки на коляното, но е категоричен, че това не го притеснява, емоцията от преживяното в него надделява и дори апелира към всички: „Правете добрини, за да се чувствате добре, пък дано стане малко по-добро местенце нашият свят!”.", "date": "2018.11.08", "title": "Безпрецедентна спасителна акция в Пирин (СНИМКИ)"}
{"url": "https://www.blitz.bg/intsidenti/katastrofi/smrt-na-ptya-kray-plovdiv-dva-trupa-sa-zatisnati-v-sluzhebna-kola-na-izvestna-banka-snimki_news638433.html", "text": "Нови два трупа окървавиха  . Затворен за движение и в двете посоки е пътят Пловдив-Пещера. Причината е тежка катастрофа, възникнала след 18.30 часа днес. Сигналът е подаден на 112.   По първоначални данни, в участък между селата Оризари и Кадиево се сблъскали лек автомобил БМВ и камион. Загинали са водачът и пътник в колата. Шофьорът е бил на 57 години, а спътничката му на 80.   Снимка: Райна Зайкова, bTV    Лекият автомобил на банка, който се е движел в посока Пловдив, се е блъснал челно в камиона, натоварен с дърва. От силния удар колата се е преобърнала и паднала в канавката, която е под нивото на пътя.   Снимка: Марица.бг  Все още няма информация за самоличността на загиналите.  Без наранявания е шофьорът на тежкотоварния автомобил, 79-ти набор.  До приключване на огледа трафикът се насочва по обходни маршрути от полицейски служители. Причините се изясняват. Кристина ИВАНОВА, БЛИЦ    ", "date": "2018.11.08", "title": "Смърт на пътя край Пловдив: Два трупа са затиснати в служебна кола на известна банка! (СНИМКИ)"}
{"url": "https://www.blitz.bg/ikonomika/vazhno-za-potrebitelite-izbirame-sami-kakva-smetka-za-toplo-da-platim_news638293.html", "text": "Не е нужно да разбираме кой знае колко от финанси, за да знаем, че доброто разпределение на месечния бюджет винаги зависи от неговото правилно планиране. А  навечерието на новия отоплителен сезон е идеалният момент да си спомним това златно правило.  Затова ако искаме да управляваме ефективно разходите си и през студените месеци, трябва да имаме предвид вариантите за определяне и плащане на сметките за топла вода и парно, съветват специалистите.  Първата опция е погасяване на задълженията по реален отчет. Или казано най-просто: плащаме точно толкова, колкото сме използвали през месеца. Тази услуга е възможна, когато всички абонати от блока имат топломери и водомери с дистанционно отчитане, и са заявили пред обслужващата ги фирма за дялово разпределение желанието си за такъв месечен отчет. Така топлинният счетоводител получава показанията за реално потребената от нас енергия, тя се фактурира от дружеството и ние плащаме услугата, което сме ползвали през миналите 30 дни. Това е и вариантът, при който възможностите за  злоупотреба от страна на недобросъвестни съседи с топлината в сградата са сведени до минимум, твърдят експертите.  Най-предпочитан от столичани обаче е вторият вариант, при който плащаме по прогнозни количества. При него  топломерите и водомерите се отчитат веднъж годишно и месечната сметка може да не отразява реално колко енергия сме ползвали през отделен месец. Задължението се формира на база потребеното количество от изтеклия, предходен, отоплителен сезон. А дали сме ползвали повече или по-малко разбираме, когато дойде новата изравнителна сметка.  На прогнозните месечни сметки не плащаме лихва. Тя започва да се начислява, когато изтече срокът за плащане на фактурираната изравнителна сметка.  При този вариант има и преразпределение на топлинната енергия през месеците, когато има парно. Това се прави с цел да има равномерно натоварване на семейния бюджет през зимните месеци. Така при много студен януари сметката ни може и да е не е голяма, а доплащането, в случай, че има такова, ще се появи при изравняването.  В помощ на планирането на разходите е и плащането на равни месечни вноски. Това значително улеснява бюджета ни и разпределя равномерно финансовата тежест през цялата година. Клиентите имат една постоянна величина на разхода, а не минимални суми през топлите месеци и пикове през студените. Важно е да се заяви размер на равната месечна вноска, който да е близък до прогнозно начисленото потребление или до това, което отделен клиент е изчислил, че ще потребява.  Задълженията за парно и топла вода може да платим в 8 клиентски центъра на столичната топлофикация, 16 пощенски станции и в над 350 каси на различни партньорски вериги. Ако предпочитаме това да става онлайн, можем да го направим през сайта на дружеството. За да получаваме сметката си веднага, където и да се намираме, най-добрият вариант е да заявим електронна фактура. Така личната ни информация е защитена, няма да чакаме хартиената фактура и тя няма да попада в чужда пощенска кутия.  Можем и да следим задължения и да сравняваме с предходни периоди без да се затрупваме с хартия, като по този начин допринасяме и за опазването на околната среда. Не на последно място имаме възможност и да се възползваме от програмата „Лоялен клиент“ на Топлофикация.  При плащане на сметката за топлинна енергия в посочения по програмата срок, ще получим 3 % отстъпка. А това може да е колкото задължението ни за „Дялово разпределение“ и така услугата да е безплатна, а нерядко и да бъдем на плюс.    ", "date": "2018.11.08", "title": "Важно за потребителите! Избираме сами каква сметка за топло да платим"}
{"url": "https://www.blitz.bg/obshtestvo/intervyu/ekskluzivno-tsyalata-istina-za-remonta-na-graf-ignatiev-ot-prvo-litse-glavniyat-arkhitekt-zdravkov-progovori-pred-blits-tv-unikalni-snimki_news638149.html", "text": "Ремонтът на бул. \"Граф Игнатиев\" породи множество полемики сред жителите на София и доведе до истерия няколко неправителствени организации. БЛИЦ потърси истината от главния архитект на София. Ето как архитект Здравко Здравков отговори на въпросите на управителя на медията Ивайло Крачунов.- Архитект Здравков, кога ще приключи ремонтът на булевард \"Граф Игнатиев\"?  - Ремонтът на бул. \"Граф Игнатиев\" е доста мащабно действие на Столична община за подобряване на цялостната градска среда.   Разделихме проектът на два етапа, за да може да пуснем трамвайното трасе в този участък още през месец ноември.   Имаме желание до края на март 2019 г. да приключим всички дейности свързани с подмяната на настилките.  Разбирам недоволството на гражданите, но Ви уверявам, че те трябва да имат малко търпение, защото \"Граф Игнатиев\" ще изглежда по модерен европейски начин с променената визия!  - Кметицата Йорданка Фандъкова назначи контрол върху контрола на ремонтните дейности по бул. \"Граф Игнатиев\". Гарантира ли това, че няма да има злоупотреби?  - Аз Ви уверявам, че всички сме ангажирани с проверки, включително и чрез наши партньори. Ние проверяваме строителните компании успоредно и заедно със задължителния надзор. Проверките ни са ежедневни и вследствие на тях контролът върху строителството е изключително подобрен.  В момента на обекта са съсредоточени много работници, предвид прогнозата за лошо време през следващите дни.  Работи се много внимателно по всички детайли - дрениране, английски дворове и шахти. Много от решенията по тези детайли се взимат в движение и контролът, който упражняваме води до най-добрите решения в това пространство. - Кога жителите на София и гостите на града ще могат свободно да се разхождат по \"Граф Игнатиев\"?  - През март ще приключи цялостната работа по ремонта.  Работи се и по цялостната подмяна на подземната инфраструктура. В тази връзка е много важно да се отбележи, че подземната инфраструктура в централната градска част е правена в периода 1901 - 1935 година.  Огромни проблеми имаха хората, които живеят в това каре, защото тръбопроводите бяха с много малък диаметър.  Извършена е огромна по обем работа за подмяната на канализацията, която не е видима, но води до подобряване не само на отвеждането на водата, но и до подобряване на качеството на водата.  Колекторите, които се изпълняват по улица \"Иван Вазов\" могат да се видят в момента. Те ще решат трайно проблема с канализацията и тръбопровода в този участък. - Какви материали се използват по време на ремонта?  - Материалите са едни от най-добрите, той като това бе заложено още в обществената поръчка. Това ни даде възможност да бъдат изключени т.нар. азиатски гранити, които са с висок процент на водонапиване, събират в себе си голямо количество влага и се обрушват.   В момента се изпълняват около 50 000 кв м настилки и една значителна част от тях са в зони с площади с гранит. - Паралелно с ремонта на \"Граф Игнатиев\" се работи и по превръщането на района около храм-паметник \"Св. Александър Невски\" в пешеходна зона. Кога ще се случи това?  - Проектът там ще бъде разделен отново на етапи. Предвижда се пренареждането на паважната настилка в района на храм-паметник \"Св. Александър Невски\".            През тази година всички усилия се хвърлиха по ремонтиране на тротоарите около храмовете \"Св. Седмочисленици\" и \"Света София\", както и по улица \"Московска\". През следващата година ще се пристъпи и към ремонта на останалите тротоари в този район.  В момента тротоарните настилки в този участък са над 20 вида. Новите тротоари, които са с 8 сантиметра гранит променят коренно облика на района.  Предстои подмяна на цялото градско обзавеждане заедно с всички лампи, кошчета и пейки. Качеството ще е много високо. - Кога ще завърши строежа на третия лъч на метрото, който е един от най-важните инфраструктурни обекти в държавата и ще доведе ли до облекчаване на трафика от многото автомобили?   - Проблемът с броя на автомобилите наистина е огромен.   Всеки ден в София се регистрират средно по 450 коли на ден в КАТ.  Метрото е единственият възможен вариант, за да развием масовия градски транспорт по такъв начин, че да накараме хората да слязат от личните си автомобили.  През 2019 г. ще се работи усилено по завършване на третия метродиаметър в посока квартал \"Овча купел\". Предстои ни огромна работа и развитието на метрото в квартал \"Левски Г\".  В момента подготвяме изменение в Общия устройствен план, с което да се обезпечи развитието на третия метродиаметър по посока улица \"Гео Милев\" и завиване пред Арена \"Армеец\", както и завой по бул. \"Цариградско шосе\" по посока Окръжна болница.        Развитието на метрото ни дава сигурност, че когато подземният транспорт е правилно обвързан с надземния, заедно с факторите време и цена за пътуване, хората ще бъдат провокирани да използват по-рядко личните си автомобили.  Затова успоредно с развитието на метрото, започваме да развиваме и визията си за надземния транспорт, който като довеждащи връзки трябва да води към станциите на метрото.   Уверявам Ви, че метрото е основен генератор на развитие на квартали като \"Дружба\", които доскоро бяха пренебрегвани от инвеститорите. Такъв е случаят и с квартал \"Сухата река\", където не бях издал нито едно разрешение за строеж, но който вече е обект на огромен инвеститорски интерес заради строящите се около него метростанции.  Същото се случва и с квартал \"Овча купел\"!  Метрото като генератор на инвестиционна активност следва да бъде внимателно изследвано заедно с целия надземен транспорт, така че да накара хората да слязат от автомобилите си, а не от автобусите и тролейбусите.  Затова и концепцията ни за развитие на София, която приехме в Закона за устройство и застрояване на Столична община, е да даде възможност зоните на метростанциите да си увеличат параметрите на застрояване, като се даде малко по-голяма височина. Интервю на Ивайло КРАЧУНОВ         ", "date": "2018.11.08", "title": "Ексклузивно! Цялата истина за ремонта на \"Граф Игнатиев\" от първо лице! Главният архитект Здравков проговори пред БЛИЦ TV! (УНИКАЛНИ СНИМКИ)"}
{"url": "https://www.blitz.bg/obshtestvo/astor-razkri-koya-e-nay-golyamata-magiya-v-zhivota-mu-snimki_news638377.html", "text": "Антраник Арабаджиян, по-известен като Астор, е роден на 18 ноември 1943 г. в Шумен. Той е единственият в Европа, отличен със “Златният Оскар” от Интернационалното братство на маговете през 1981 г. Брадатият чудодеец е собственик на магичния театър “Астор”, който се намира в емблематичната къща на мистър Сенко, сега негова собственост, в кв. “Лозенец” в столицата. Магът Астор не вярва в свръхестествените човешки способности!Разговаряме с мага в “рАСТОРант” - неговият ресторант-театър на “Черни връх” 29 в София. В помещението е почти тъмно, единствено стената с плакати на магове се осветява от слънцето, влизащо през прозорците. Там са мистър Сенко, Орфи, Факира Мити, Лепас - всички те вече покойници. Сред тях е и “най-великият” за Астор - Худини, а по средата е плакатът на собственика на “рАСТОРант”-а. С нас е и любимото куче на Астор - Чарли, което бди.  - Астор, ти си сред най-обичаните българи. Как така не губиш влияние?  - Радвам се, че е така. Аз правя всичко възможно да не разочаровам хората. И не си виря носа - това е най-голямата грешка, а някои го правят. Извинявам се, че съм с шапка, мадам. - Имаш юбилей - 75 г. Много или малко е това при твоята биография?  - О, другото, което е много по-забележително, е, че съм цели 55 г. на сцената! Малко хора могат да кажат, че толкова години са били на сцената, нали. Спомням си, че навремето, когато имаше Концертна дирекция и ние пътувахме от град на град, от село на село, примерно аз съм бил с шест мадами - балет, певица и още един балетист и клоун едновременно, в основата беше магията, мое изпълнение, някъде към 1983 г., а след 2 години пък тръгнахме по чужбина, в Гърция, в Кипър, оттам при краля на Йордания и т. н., докато стигнахме Австралия, живот-живот! Как да продължа... През 1983-1984 г., когато пътувахме из страната, съм стигал до 4 спектакъла, в най-различни селища. Доста отдалечени. Никой след мен не го е правил. А друг рекорд имам в Пловдив,   навръх Нова година - направихме 13 представления. Не е за вярване  Само аз и съпругата ми Пепа. Знаеш, имал съм една съпруга, сега е бивша. Имам и една дъщеря от нея, както и внук и внучка. Е, и зет, разбира се. Имам много неща за разказване, ама трябва ли.  - Добре, де. А вярно ли е, че с Пепа сте се оженили съвсем скоропостижно?  - Да, точно. Запознахме се на 3 или 4 декември и на 26 декември се оженихме. И тя, Пепа, ме попита защо толкова бързам да се оженя за нея и аз в свой стил й отговорих, че просто ме е страх, да не се откажа и затова бързам. Беше хубаво време. На фестивала в Карлови вари тя бе избрана за мис Магия. След това Пепа и в Норвегия беше мис Магия. Да си два пъти мис Магия не е малко. А аз толкова бях щастлив, че пеех по улиците като нередовен, че бях там, на норвежкия фестивал сред най-великите магове в света. Беше прекрасно. - За всекидневието кажи нещо сега?   - Много често няма какво да правиш. Случва се. Разхождаме се по три пъти на ден с кучето Чарли. Много се обичаме и си спим гръб до гръб. В момента всичките ми най-близки хора са при мен. Единствената ми дъщеря, двете ми внучета, които са вече над 20-годишни, високи, стройни, като моя зет, който е много свястно момче, помага много и на хотела, и в ресторанта. Сега ми е друга система на работа, съобразявам се с гостите на ресторанта. Преди дни имахме гости от Япония - бяха 8 души и аз играх заради тях. Представих няколко от елементарните си фокуси, които явно имат по-голям успех от големите. Аз вече се научих, че качеството на магията не зависи от размера на реквизита   Мога да направя един номер с малка кърпичка хиляда пъти по-ефектен от примерно, ако внесеш два сандъка с еди-какво си. В моите спектакли правя няколко едри номера, като свалянето на главата си или като жена във въздуха, която изчезва, за да не ме питат ти можеш ли ги тия неща. Мога ги, но моята сила е в актьорската игра.  - А ти доста импровизираш и тук си силен, нали?  - Разбира се. Обичам закачката с публиката, ако днес текстът ми е един, утре е друг, импровизация, да! Мога. - Пътуваш ли много сега, както преди?  - Не. Но пък вече съм минал над 20 хиляди представления. Колегите ми казват, че съм работохолик. Аз съм си за Книгата на Гинес. Но аз съм работохолик по отношение на магията, а иначе съм най-мързеливият магьосник. Според мене по-правилно, по-оригинално мислят мързеливите. Многократно съм участвал при моя градски колега - светла му памет, Тодор Колев. Всеки ден при представленията ни текстовете ни бяха различни, никакво повторение. Той се обръщаше към мен с Андро. Ей, Андро, много си участвал в моето предаване (по БНТ), но все с някого, дай да направим нещо само двамата. Съгласявам се и репетираме у тях. А в деня на самото предаване той поиска да отида в НДК, но 2 часа по-рано, да изрепетираме още веднъж преди самото представление. Добре, отиваме и го правим. Рангел Вълчанов е режисьорът. Много ни похвали след представлението, но понеже и двамата бяхме импровизирали всичко на сцената, ни каза ехидно - “добре че репетирахте”. Такива сме. - Коя е първата книга, която си прочел в детството си, помниш ли?  - Не си падах по приказки. Първата, и то страшна книга, която прочетох в живота си, беше “Баскервилското куче”. Като малък най обичах да чета книги за пирати, и то брадати, страшни, силни... - А каква е историята на твоята легендарна брада, никой май не може да си помисли дори, че ще я обръснеш?  - Имах големи проблеми, свързани с брадата, но още като ученик съм искал много да имам брада. Особено за първото ми пътуване в чужбина през август 1966 г. Тогава се наложи, за да си извадя паспорт, да обръсна каквото имам по лицето, но пък в самата Югославия, закъдето трябваше да замина след 10 дни, се наложи да си подчертавам космите на лицето с черен молив. И така нататък.   Брадата ми според мен е някъде вече на 60 г.   Полагам специални грижи за нея. А за първи път видях фрак, докато бях в казармата и участвах в едно шоу в Стара Загора. Време... - Като си говорим сега, какво ти излиза на преден план от миналото?  - Ами примерно, че съм спал в хотел “Пирин”, май така се казваше и се намираше в близост до сградата на Министерския съвет, за някакви си 60 стотинки на нощ. Или пък, като ми свършеха парите, как си отивах на гарата, на Централна гара, и там си преспивах, като за цял ден изяждах по една шкембе чорба. И това го имаше. Предлагал съм на организатор на събития да играя в два спектакъла само за пет лева. А като ми дадяха 20 лв. за играта ми, не можех да повярвам, та аз с тях си изкарвах цяла седмица. Имах един колега, който казваше “Може да сме бедни, ама търговски стъпваме”.  - Е, да, но пък в Лас Вегас са те тъпчели с долари?  - Различно беше. Взимал съм и 500 долара на вечер, и хиляда   В Мароко съм взимал много добри пари, а и там се запознах с една жена, която се оказа вокалистка на самия Армстронг. Бях на седмото небе. - Знам, че си обожавал Луис Армстронг?  - И досега е така. Чух го за първи път по радиото и не знаех, че е тъмнокож. По-късно, като го видях на живо, се изненадах. Играя по негова музика и до ден днешен. Страшно ми харесва, не изневерявам.  - Научих нещо, което едва ли ще си признаеш, но ми се ще да стане известно. Какъв е размерът на пенсията ти?  - Имам най-хубавата пенсия на Балканския полуостров - 114 лв. Обидно не, ами обидно. А аз съм внасял по 150 долара на месец удръжка ли, какво там се наричаше в ония години, но нали пък изгоряха документите в Концертна дирекция. Ако не е дъщеря ми и целият й род, аз не бих се справил с документите за хотела и ресторанта днес. На мен ми дай да правя представления. Дъщеря ми Ари е перфектна, според мен се е метнала на баща ми, той беше такъв - изряден във всичко. Баща ми беше на три различни предприятия директор в Шумен. Всички го обичаха. - Коя е най-голямата ти магия?  - Най-голямата ми магия е дъщеря ми. Само веднъж й казах нещо, дано да не съм я обидил - “Ари, най-много на света обичам теб, но магията я обичам повече”.  - На 18 ноември, когато ще честваш официално 75-ата си годишнина, ще си сваляш ли главата, твоят най-велик номер, според редовната ти публика?  - Да, ще си сваля главата, с това ще започна в Народния театър. Там е тържеството. Хората чакат точно този номер. Не мога да ги излъжа. Аз имам много ученици. И в Народния театър ще играем така - аз 5 минути, след мен един мой ученик, пак аз 5 минути, пак ученик... нека се види, че след мен, след чичо Астор, след господаря на магията, идват нови, нови таланти. Има!   Елена КОЦЕВА   /вестник \"Над 55\"/ ", "date": "2018.11.08", "title": "Астор разкри коя е най-голямата магия в живота му (СНИМКИ)"}
{"url": "https://www.blitz.bg/obshtestvo/intervyu/ekspert-posochi-kakvo-shche-se-sluchi-na-pazara-na-imotite-zaradi-ochakvaniya-balon-prez-2019-g_news638296.html", "text": "Какво се случва на пазара за жилища в страната? Накъде се движат цените? Какво да очакваме от строителите, банките и брокерите при покупката на едно жилище и реално какви имоти търсят купувачите и на каква цена? На тези и други въпроси отговаря пред   експертът Ирена Перфанова.    – Г-жо Перфанова, какво става на пазара за жилища в страната?  – В края на 2018 г. пазарът в страната е доста по-спокоен, отколкото отчетохме за същия период през миналата година. Отбелязваме и известен спад на броя на сделките и забавяне на ръста на цените. На наемния пазар се забелязва продължително задържане на оферти и голямо предлагане. Новото строителство в големите градове продължава да се търси и продава успешно в незавършен етап, но вече е въпрос на цена, за да се реализират по-бързи сделки. Пренасищането с ново строителство в един квартал оказва влияние на цените на предлагане и създава конкуренция между предприемачите. И ако преди само предупреждавахме, че ще се стигне до подобна ситуация, то това вече е факт. Съотношението цена-качество-гъвкава схема на плащане ще определят оттук нататък конкуренцията между тези имоти.    – Има ли ръст на сделките, предвид ниските лихви по ипотечните заеми?  – Нивата на лихвените проценти по кредитите са ниски, имайки предвид историята им за страната и не достатъчно ниски, ако направим сравнение с други европейски държави.За съжаление клиентите често извън ипотечния кредит взимат и потребителски кредит, което дава 100% кредитиране на сделка, а по някога и повече. А банките в момента допускат тази процедура. През юли тази година излезе статистика на НСИ, която показа най-висок процент на инфлация в страната за последните 5 години. Седи сериозно въпросът дали кредитоискателите ще могат да си позволяват в бъдеще да изплащат два кредита – един ипотечен и един потребителски с по-висок лихвен процент.    – Какво да очакваме по-нататък?  – Периодът, в който на европейско ниво лихвените проценти ще тръгнат нагоре наближава и банките трябва да са подготвени за контролиране на сумите, които да отпускат за ипотечен кредит. За тях отпускането на кредит е инвестиционен процес и те освен, че оценяват моментната цена на един имот, оценяват и риска на тази инвестиция и от гледна точна на кредитоискател, и от гледна точка на пазар. Прогнозите за покачване на лихвените проценти в средата на 2019 г. е част от този риск анализ и той няма как да не повлияе на имотния пазар и на бъдещото кредитиране. Важно е процесите да са плавни без рязък скок в една или друга посока, за да не обърнат критично пазара. В този аспект независимо, че БНБ отчете през август 9,6% годишен ръст на размера на отпуснатите кредити за закупуване на жилищни имоти, това все пак не оказва влияние на пазара такова, че да има ръст на броя на сделките. Това е сериозен индикатор за намеренията на дребния инвеститор. Купувачите не купуват на всяка цена, а на цената, която могат да си позволят или да им бъде финансирана и са склонни да я плащат за имоти, които отговарят на техните критерии.    – Има ли накъде още да поскъпват жилищата в София?  – Цените в София са стигнали нива, които през последните месеци на годината се задържат сравнително стабилни. Забелязва се и лек спад на броя на сделките, както и увеличаване на процента, с който се водят преговори между офертна и продажна цена. Все още обаче по-маломерните апартаменти представляват интерес за много купувачи и при тях преговорите за сваляне от офертната цена са минимални. Същите поддържат и повисоки нива за цена на кв.м. Опасно е да говорим за поскъпване на цените в столицата, като се има предвид големият им ръст през последните години. В момента е важно да се търсят инструменти за контролиране на нивата, за да намерим баланс за пазара. Не е в ничий интерес манипулирането му с информация, която работи в полза на частни интереси. За да бъде стабилен пазарът, за да не се обърне рязко надолу, трябва да се създават политики, които да контролират неговия ръст – изключително сложен процес, изискващ много регулативни мерки и стабилна икономика в дългосрочен аспект. Българският пазар е малък и е концентриран основно в няколко града и най-силно в София. Когато говорим за политики, регулация, цени трябва да отчитаме и демографския фактор, който оказва влияние на търсенето. При растящ поток на миграция към столицата логично и нуждата от жилища да расте и това да оказва влияние на темпото и посоката на движение на цените. Но трябва да се замислим какво ще се случи в районите, които се обезлюдяват и какви политики трябва да се предприемат, за да не се окаже че строим град-държава.    – С бранша на 15 и 16 ноември в НДК ще обсъдите национална жилищна стратегия. Кои са найреалистичните предложения за нея?  – Най-важното е, че на форума ще отчетем световните тенденции и къде се намираме ние в тях. Ще погледнем пазара през погледа на международните експерти, ще споделим опита на други държави – и добрия, и лошия. Ще се запознаем с политики, приложени от други правителства и общини, насоките на ООН за национални жилищни стратегии, за да може да създадем наистина полезна жилищна стратегия за България. Това е документ, който засяга всеки българин, всяко лице живеещо и инвестиращо в България, всички бизнеси, свързани с недвижими имоти, всяка община. Затова едно подобно обединение на браншови организации, министерства и ООН, каквото е този форум преди финализиране на стратегически документи е деклариране и на бизнеса и на държавата, че не ни е безразлично как планираме бъдещето си. Този форум е сериозен пример за публично-частното партниране и изпълнение на Sustainable Development Goal 17 на ООН. Националната жилищна стратегия е рамков документ, не е закон. Но на базата на него ще се планират следващи стъпки, програми, законови промени. Затова е важно да бъде максимално прецизиран. Трудно е да формулираме кое е найприложимо или реалистично.     Целта на стратегията е нещата да се случват, т.е. всички те да бъдат приложими и реалистични. За да се случват процесите, от една страна трябва да има норми и контрол на тяхното спазване, а от друга – хората трябва да бъдат стимулирани да прилагат промените и да осъзнават ползите от тях. От трета страна седи финансовият въпрос за изпълнение на мерки. Иска ми се да огранича отговора дотук и да дадем възможност на форума да отговори на множеството възникващи въпроси. Неговият диалог е изключително важен за много бъдещи действия и сътрудничеството между държавата, бизнеса и гражданските инициативи за една по-добра България, в която всички искаме да живеем.    – Успяват ли строителните предприемачи да запълнят липсите на пазара?  – Преди да кажем дали успяват, трябва да знаем колко са те. Коя е статистиката, която дава ясна индикация от колко имаме строителни предприемачи имаме нужда? Кога е направена тази статистика? От момента, когато е направена досега дали се е променила демографската среда? Как се е променила бизнессредата? Как отчитаме бъдещите очаквани процеси за развитие на населените места? Какво планираме да се случва във всеки град, община? Няма еднозначен отговор на вашия въпрос преди да получим отговор за това. Но можем едно да кажем със сигурност – не сме покрили липсата на социални жилища, за изграждането на които тепърва ще се създават нови политики в страната, към които имат отношение и строителите на най-луксозните сгради имат отношение. Предстои ясно формулиране на това понятие „социално жилище“ и как новите политики ще стимулират хората да работят, за да се възползват от социални привилегии.    – Какъв имот търси днешният купувач? Купуват се и апартаменти в панелки. Но какво ще се случи с тях като изтече експлоатационният им срок?  – Жилищата в тухлени сгради са предпочитани пред всички останали. Но когато парите за тях не стигат или предлагането им не отговаря на изискванията на клиента, той е склонен да закупи и панелен апартамент. Профилът на този купувач е или търсещ имот от битова необходимост, или със спекулативна цел. В днешно време технологиите и материалите дават възможност да удължаваме експлоатационния срок на сградите, когато техническото им овехтяване не е сериозно. Но е въпрос на организация на етажната собственост да поддържа сградата в добро състояние. Добрата поддръжка на сградата е важна както за съхраняване на направената инвестиция, така и за сигурността и здравето на хората, живеещи в нея. Покупката на панелен апартамент е по-трудно ликвидна инвестиция, имайки предвид тромавия процес в страната по саниране на сгради.    – Колко процента от сделките се сключват на зелено?  – Предишните години за сгради на добри места се отчиташе висок процент на сделките на зелено, дори над 60%. Но този процент е доста по-нисък в момента. До 20%. Той зависи както от мястото на проекта, така и от историята на неговия инвеститор. Доверието към инвеститора, за да се включиш на такъв етап на строителство, трябва да е много високо, защото инвестицията „на зелено“ крие и рискове. Ако клиентът има няколко алтернативи в различен етап на строителство, той ще избере тази, която е най-приложима към неговата схема на финансиране. Банките не отпускат кредити за закупуване на имот „на зелено“. А докато сградата достигне етап „груб строеж“, който банката е склонна да финансира, клиентът трябва да разполага с лични средства, за да покрие изискуемите вноски от инвеститора и често те са 50% от цената на имота. Затова голяма част от хората, които се включват „на зелено“ всъщност разчитат повече на своето самоучастие и възможността да изплащат разсрочено цената.    – Какъв процент от сделките с имоти в столицата имат инвестиционна цел?  – Не смятам, че някой може да даде точна статистика за целия столичен пазар. Личните ми наблюдения показват, че през последните 4-5 г. с инвестиционна цел, т.е. с цел получаване на регулярна доходност инвестират около 25-30% от купувачите. Не всички купувачи, които не ползват закупените от тях имоти търсят доходност. Има такива, които разглеждат имота като инвестиционен инструмент, за да увеличат стойността на парите си или да ги съхранят във времето.    – Наемите в столицата също поскъпват. Дали пазарът ще се успокои в идните години?  – Наемният пазар в столицата се насити и от към цени и от към предлагане. Не очакваме ръст на наемите, а поскоро балансиране спрямо продажните цени. Наемният пазар има други проблеми и те са свързани с хаоса в предлагането на подобни имоти и навлизането на нерегламентирани търговци. Колкото и странно да звучи, този хаос оказва влияние на наемните цени и то не в правилната посока на развитие на пазара. Стабилният и добре управляван наемен пазар държи добре и инвестиционния имотен пазар. Тук трябва да добавим и доверието, и сигурността.    – Говори се за балон на имотния пазар. Какви са вашите прогнози за 2019 г.?   – Балонът плаши спекулантите, кредиторите, строителните предприемачи, тези които бързат да продават, за да вземат висока цена, плаши хората, чийто бизнеси са свързани с операции с недвижими имоти. Балонът няма да изплаши онези, които инвестират в дългосрочен план, нито онези, които продават, за да купят друг имот, нито тези, които чакат да „гръмне балона“, за да купуват на по-ниски цени. Т.е. този процес има за едни предимства, за други недостатъци. Важно е всеки да знае ясно какви цели има, когато иска да инвестира в недвижими имоти. Имотният балон в България, надут през първото десетилетие на 21-ви век, се влияеше от съвсем различни фактори от тези, които движат в момента пазара нагоре. Кривата на растежа на цените беше стръмна и почти симетрично се обърна надолу. И въпреки всичко, ако сравним този процес в България и в други европейски държави, бих казала, че ние успяхме да опазим пазара си от много по-голям крах.     Факторите за сегашния възход на пазара са свързани с по-трайни и дългосрочни процеси в страната, благоприятни лихвени проценти, европейско финансиране, засилване на икономиката и това, което наблюдавахме е 3,5-4 годишен период на наваксване на цените от предходния възход и едва 1- 1,5 г. покачване над тези нива. Много по-плавна крива, движеща пазара нагоре.    – А оттук нататък?  – Факторите, които ще оказват влияние на пазара ни, ще бъдат свързани с много други глобални процеси, технологични промени, политическо влияние, блокчейн, финансово реструктуриране. И те ще засегнат не просто България, а и много други места по света, включително Европа. Прогнозите ми: 2019 г. – година на на нови пазарни трансформации и процеси, които за едни населени места ще бъдат благоприятни, но за други не. Не трябва да ни изненадва бъдеще, в което няма да можем да слагаме под един знаменател средностатистически цялата държава, защото различията между градовете ще бъдат големи. Имаме честта да сме част от промени в човешката история и трябва да се адаптираме към нея. Не балонът е опасният, а отговорът доколко сме готови да срещнем предизвикателствата на времето, свързани с нашата активна позиция и способност да влияем на процесите вътре в страната.       ", "date": "2018.11.08", "title": "Експерт посочи какво ще се случи на пазара на имотите заради очаквания балон през 2019 г."}
{"url": "https://www.blitz.bg/ikonomika/rabotodateli-i-sindikati-prodlzhavat-da-sporyat-za-maychinstvoto-prekhvrlikha-topkata-na-drzhavata_news638304.html", "text": "Бизнес и работодателски организации продължават да търсят решение за това колко дълго трябва да бъде майчинството. Всичко това отваря и темите за загубата на трудови навици, но и недостига на детски заведения и гъвкаво работно време за майките, които искат да се върнат към работния процес.     Според Жасмина Саръиванова от Българската стопанска камара този въпрос има много аспекти - демографски, законодателен и чисто човешки.     „Позицията на БСК не е свързана с отнемането на правата на майките. Ние целим да се използва годишният отпуск по предназначение - а именно за психическа и физическа почивка от работата. Не става въпрос за продължителността на майчинството. Става дума, че докато тече майчинството, да не се натрупва платен годишен отпуск“, отбеляза Саръиванова в Bulgaria on Air.     По думите ѝ ролята на държавата е да осигурява детски градини и ясли за децата.     Чавдар Христов от КНСБ обаче е сигурен, че никой експерт не е питал майките и техните организации за това какво мислят те по този въпрос.     \"Сегашното законодателство дава възможност на майката 2-рата година да прекъсне своето майчинство и да тръгне на работа. Майките губят квалификация - но това е тяхно решение. Законодателството дава гъвкавост\", твърди Христов.     Той е на мнение, че нищо не пречи на бизнеса да вземе проблема в свои ръце и да започне да прави масово детски градини и ясли, за да улесни до голяма степен своите служители.    ", "date": "2018.11.08", "title": "Работодатели и синдикати продължават да спорят за майчинството, прехвърлиха топката на държавата"}
{"url": "https://www.blitz.bg/ikonomika/petrolt-ostava-72-za-barel_news638317.html", "text": "Цeнитe нa пeтpoлa в чeтвъpтъĸ дeмoнcтpиpaт cлaбa и paзнoпocoчнa динaмиĸa Инвecтитopитe peaгиpaт нa дaннитe зa cъcтoяниeтo нa зaпacитe и пpoизвoдcтвoтo в CAЩ и cлeдят зa дoбивa в OΠEK+.   Янyapcĸитe фючъpcи зa copтa Вrеnt нa лoндoнcĸaтa бopca ІСЕ Futurеѕ ĸ днec cyтpинтa пoeвтинявaт c 4 цeнтa - дo $72,03 зa бapeл, пише  B xoдa нa тъpгoвиятa в cpядa цeнaтa нa тeзи ĸoнтpaĸти cпaднa c 6 цeнтa дo $72,07 зa бapeл. Cтoйнocттa нa aмepиĸaнcĸия eтaлoн WТІ c дocтaвĸa пpeз дeĸeмвpи нa нюйopĸcĸaтa cтoĸoвa бopca (NYМЕХ) в cъщoтo вpeмe ce пoвишaвa c 5 цeнтa - $61,72 зa бapeл. B ĸpaя нa вчepaшнaтa cecия цeнaтa нa тeзи ĸoнтpaĸти бe cпaднaлa c 54 цeнтa - дo $61,67 зa бapeл. B cpядa eнepгийнoтo миниcтepcтвo нa CAЩ изнece дaннитe зa cъcтoяниeтo нa зaпacитe oт cypoвинaтa в cтpaнaтa.  Πpeз минaлaтa ceдмицa cтoĸoвитe зaпacи oт пeтpoл ca ce yвeличили c 5,78 млн. бapeлa. Aнaлизaтopитe, aнĸeтиpaни oт Ѕ&Р Glоbаl Рlаttѕ, пpoгнoзиpaxa pъcт нa зaпacитe oт 1,9 млн. бapeлa. Cтoĸoвитe peзepви oт бeнзин ca пoĸaчили c 1,85 млн. бapeлa пpи oчaĸвaнe зa тяxнoтo пoнижaвaнe c 2,1 млн. бapeлa, a тeзи oт дpyгитe дecтилaти ca ce cъĸpaтили c 3,46 млн. бapeлa, дocтa нaд пpoгнoзиpaнoтo. Зaпacитe в тepминaлa в Kyшинг, ĸъдeтo ce cъxpaнявaт тъpгyвaнитe нa NYМЕХ ĸoличecтвa, ca cĸoчили c 2,4 млн. бapeлa, мaĸcимaлeн pъcт oт мapт нacaм. Дoбивът нa пeтpoл в CAЩ зa ceдмицa e нapacнaл c 400 xиляди бapeлa - дo peĸopднитe 11,6 млн. бapeлa в дeнoнoщиe, изпpeвapвaйĸи зa пopeд път пpoизвoдcтвoтo в Pycия и Cayдитcĸa Apaбия.  B cъщoтo вpeмe yчacтницитe нa пaзapa пpeцeнявaт cъoбщeниятa зa възмoжнo oбcъждaнe нa cъĸpaщaвaнeтo нa дoбивa oт OΠEK+ нa зaceдaниeтo нa мoнитopингoвия ĸoмитeт нa пaĸтa нa 11 нoeмвpи. Toвa e cвъpзaнo c фaĸтa, чe CAЩ paзpeши нa peдицa cтpaни дa ĸyпyвaт пeтpoл oт Иpaн и пo тoзи нaчин нaмaли eфeĸтa oт caнĸциитe въpxy пpeдлaгaнeтo нa cвeтoвния пeтpoлeн пaзap. ", "date": "2018.11.08", "title": "Петролът остава $72 за барел"}
{"url": "https://www.blitz.bg/ikonomika/yurobank-obyavi-sporazumenieto-za-pridobivane-na-banka-pireos-blgariya_news638321.html", "text": "Eurobank Ergasias S.A. („Юробанк”) обяви, че приключи споразумението с Piraeus Bank S.A. („Пиреос банк“) за придобиването на Банка Пиреос България („Банка Пиреос България“), дъщерно дружество на Пиреос Банк, от дъщерното дружество на Юробанк, Юробанк България („Пощенска банка“), („сделката“).     Към септември 2018 г. Банка Пиреос България има активи от 1,7 милиарда евро, кредитен портфейл от 820 милиона евро и депозити в размер на 1,3 милиарда евро. Банката развива дейност в банкирането на дребно и основно в корпоративното банкиране чрез клонова мрежа от 70 клона и с над 900 служители.     Сделката ще затвърди позицията на Пощенска банка на българския банков пазар, като по този начин банката ще има очакван пазарен дял от над 10% и ще бъде на трето място по размер на кредитния портфейл. След приключването на сделката Пощенска банка ще има активи на обща стойност над 5 милиарда, капитал от над 600 милиона евро и, след реализирането на очакваните синергии, приходи преди провизии и нетна печалба в размер съответно на над 150 и над 70 милиона евро. Отделно от това, банката ще запази солидните си коефициенти на капиталова адекватност и ликвидност.     Стойността на акциите е 75 милиона евро, като след приключването на сделката отражението върху капитала от първи ред на Юробанк ще бъде минимално в размер на 14 базисни точки, а след реализирането на очакваните синергии, сделката се очаква да има положителен ефект върху капитала.     Г-н Ставрос Йоану, заместник главен изпълнителен директор на Юробанк, коментира: „Доволни сме от постигнатото споразумение с Пиреос Банк за придобиването на Пиреос Банк България от Пощенска банка, нашето дъщерно дружество в България. Придобиването следва стратегията на Юробанк да се фокусира в разрастването на международните си пазари, които счита за важни, какъвто е българският. След придобиването Юробанк България ще бъде третата по големина банка в страната. Нашата цел е да обслужваме още по-добре нашите клиенти, да подкрепяме българската икономика, както и гръцкия бизнес в нашата съседна държава. Искаме да благодарим на колегите си от Пиреос Банк за доброто съдействие, което доведе до приключването на това споразумение и да приветстваме нашите нови колеги от Пиреос Банк България“.     Приключването на сделката е обект на одобрение от съответните регулаторни и надзорни органи и се очаква да приключи през първото тримесечие на 2019 година.     Barclays Bank Plc е финансов съветник на Юробанк Груп по отношение на сделката, а правното обслужване е от адвокатските кантори Milbank, Tweed, Hadley & McCloy LLP и Karatzas & Partners.     ", "date": "2018.11.08", "title": "Юробанк обяви споразумението за придобиване на Банка Пиреос България"}
{"url": "https://www.blitz.bg/obshtestvo/babkh-s-prvi-podrobnosti-za-spanaka-s-tatul_news638291.html", "text": "Засегнати са големи търговски вериги, които имат не малко търговски обекти на територията на цялата страна. Това каза в сутрешния блок на Нова телевизия началникът на Дирекция \"Контрол на храните\" към Българската агенция по безопасност на храните д-р Кремена Стоева по повод открития в търговската мрежа спанак, примесен с отровни листа татул.   Продължават действията по изтегляне от пазара на опасния продукт. Няма данни производителят да е продавал на други фирми, които правят микс от салати, уточни д-р Стоева. Всички оператори в търговската мрежа носят отговорност в рамките на дейността, която извършват. Санкции ще има за всички, при които установим, че има нарушение на законодателството. Обектът, в който се пакетира и почиства този спанак, не е регистриран по реда на Закона за храните, води се нерегламентиран обект. Същият оператор има склад за търговия на едро, през който е осъществявал дейността си, посочи още д-р Кремена Стоева. Националният консултант по токсикология доц. д-р Маргарита Гешева каза, че с отравяне вследствие употреба на спанак, примесен с татул, в \"Пирогов\" са постъпили майка и син до 18 години и майка и малко дете. Тези отравяния протичат благоприятно, независимо колко листа са погълнати. Симптомите са сърцебиене, сухота в устата, замъглено или двойно виждане, халюцинации, но за щастие в дългогодишната ми практика не мога да си спомня за много тежък или фатален случай, подчерта доц. д-р Маргарита Гешева.", "date": "2018.11.08", "title": "БАБХ с първи подробности за спанака с татул"}
{"url": "https://www.blitz.bg/ikonomika/nap-gotvi-golyama-promyana-svrzana-ss-zaplatite-i-parite-na-vsichki-s-nova-rabota_news638371.html", "text": "Електронно съобщение с информация за декларирания пред НАП осигурителен доход, трудов договор и други данни от данъчно-осигурителното му досие да получава всеки новоназначен служител. Това е една от мерките, които приходната администрация планира да предприеме за намаляване на проявлението на риска от укриване на част от работните заплати или т. нар. „заплата в плик“. Това стана ясно на кръгла маса, организирана от НАП днес.   В събитието участие взеха представители на приходната агенция, НОИ, Изпълнителна агенция „Главна инспекция по труда“, Министерство на труда и социалната политика, работодателски организации и синдикати, предаде Нова телевизия.  Инициирането на срещи с представители на браншови организации на рискови отрасли, сключване на споразумения с тях, насърчаване на т. нар. саморегулация в браншовите организации, включително и чрез законодателни мерки, са също част от възможните решения за намаляване на проявленията на риска от укриване на заплатите на работниците. Всички участници в кръглата маса се обединиха около мнението, че най-ефективния подход за справянето с риска от укриване на доходите, е  свързан с информирането и комуникирането с обществото на това какви са техните преки загуби от подобно поведение, респективно, ползи от спазването на закона.  Именно това разбиране стои в основата на информационната кампания на НАП „Заплата в плик“. Инициативата има за цел да запознае работниците и служителите с това какви са рисковете, ако се съгласяват да не ги осигуряват на реалния  им доход и вземат част от заплата си в плик.  На специално създаден сайт –  , всеки може да изчисли колко би загубил в следващите 30 години, ако се осигурява на по-нисък от реалния си доход чрез т. нар. „калкулатор на загубите“. Калкулаторът позволява, след попълване на данни за действителния и деклариран доход, всеки да разбере колко средства няма да получи в бъдеще под формата на неизплатени средства от болнични, майчинство, обезщетения за безработица, както и пенсии. Най-голям интерес софтуерът предизвиква сред потребители на възраст между 18 и 34 години. 61% от посетителите на сайта попадат в този диапазон, а 54% от тях са мъже.  ", "date": "2018.11.08", "title": "НАП готви голяма промяна, свързана със заплатите и парите на всички с нова работа"}
{"url": "https://www.blitz.bg/ikonomika/blumbrg-vse-poveche-grtski-pensioneri-se-zaselvat-v-blgariya-eto-zashcho-tova-e-tolkova-logichno_news638374.html", "text": "Πpeз пocлeднитe гoдини пeнcиитe в Гъpция бяxa нaмaлeни знaчитeлнo ĸaтo чacт oт пaĸeтa иĸoнoмии, пpиeти oт Aтинa, в oтгoвop нa иcĸaниятa oт cтpaнa нa ĸpeдитopитe нa дъpжaвaтa. B peзyлтaт днec мнoгo oт пeнcиoнepитe oт cтpaнaтa избиpaт дa ce пpeмecтят и дa живeят в Бългapия, съобщава „Блумбърг“.     „Caмaтa Гъpция, paзпoзнaвaeмa зa дpyги eвpoпeйци ĸaтo дoбpa дecтинaция зa пeнcиoниpaнe, нaмиpa cвoитe пo-възpacтни гpaждaни дa живeят в пo-eвтинaтa й ceвepнa cъceдĸa, cлeд ĸaтo пeнcиитe им бяxa cъĸpaтeни пoнe 20 пъти пo вpeмe нa дългoвaтa ĸpизa“, пocoчвaт oт мeдиятa.     Cпopeд Вlооmbеrg тe пpaвят тoзи „paциoнaлeн избop“, тъй ĸaтo пo дaнни нa Eвpocтaт ĸъм 2017 гoдинa paзxoдитe зa живoт в poдинaтa им ca близo двoйнo пo-виcoĸи oт тeзи в Бългapия – cтpaнaтa c eдни oт нaй-ниcĸитe paзxoди зa живoт в Eвpoпeйcĸия cъюз.     Cпopeд изчиcлeниятa в Coфия paзxoдитe зa гopивo ca cpeднo 1,15 eвpo нa литъp пpи oĸoлo 1,60 eвpo в Aтинa, чaшaтa ĸaфe e cpeднo 2,30 eвpo пpи 4,70 eвpo в Гъpция, a билeтът зa мeтpo cтpyвa 80 eвpoцeнтa в cpaвнeниe c 1,40 eвpoцeнтa.     „Kaтo цялo живoтaт e 30% пo-eвтин oт Гъpция и тoвa e тaĸa, aĸo избepeш дa живeeш в Coфия, Бypгac или Πлoвдив“, paзĸaзвa eдин oт пeнcиoниpaнитe гъpци, избpaл дa ce пpeмecти в Бългapия. „Aĸo избepeш пo-мaлĸитe гpaдoвe, живoтът e oщe пo-eвтин“, дoпълвa тoй.     „Aз вce oщe живeя ĸoмфopтнo тyĸ, въпpeĸи гoлямoтo нaмaлeниe нa пeнcиятa ми, тъй ĸaтo цeнитe нa вcичĸи cтoĸи и ycлyги ca знaчитeлнo пo-ниcĸи oт тeзи в Гъpция“, paзĸaзвa дpyг възpacтeн гpaждaнин нa южнaтa ни cъceдĸa, пpeмecтил ce y нac.     „Ceгa pядĸo ce вpъщaм в Aтинa. Cинът ми мe пoceщaвa чecтo и винaги нaмиpa дa ĸyпи нeщa, ĸoитo в poдинaтa ни ca мнoгo пo-cĸъпи“, дoпълвa тoй.          ", "date": "2018.11.08", "title": "Блумбърг: Все повече гръцки пенсионери се заселват в България - ето защо това е толкова логично"}
{"url": "https://www.blitz.bg/obshtestvo/khekimyan-se-okokori-rano-sutrin-zaradi-zrelishchnata-katastrofa-s-kon_news638289.html", "text": "Водещият на „Тази сутрин” по БТВ Антон Хекимян показа  . Както БЛИЦ писа животното не успява да заобиколи спряна кола и директно скача върху нея.   „Каруцата се блъска с висока скорост в паркирала кола, но за късмет животното успява да я прескочи и не се е стигнало до сериозен инцидент. Положението, обаче все повече заприлича на Дивия Запад и справяне с този феномен по родните пътища няма, още повече, че каруците на плащат Гражданска отговорност”, заяви Хекимян.", "date": "2018.11.08", "title": "Хекимян се ококори рано сутрин заради зрелищната катастрофа с кон"}
{"url": "https://www.blitz.bg/ikonomika/ako-grazhdanskata-ne-poskpne-shche-ima-baya-faliti_news638379.html", "text": "Ако не се увеличи „Гражданска отговорност“ , неминуемо ще се стигне до фалити на застрахователи. Това заяви председателят на бюджетната комисия в НС Менда Стоянова по време на заседание на две парламентарни комисии - по бюджет и финанси и по правни въпроси, предаде БГНЕС.  Обсъдени бяха постъпили предложения за промени в Кодекса за застраховането.  „През последните дни много се изписа и изговори по отношение на промените и поскъпването на „Гражданска отговорност“. Предложенията не са написани от мен, а от работна група. Трябва да се отбележат и няколко цифри. Българската премия за „Гражданска отговорност“ в сравнение с ЕС е една от най-ниските - 200 лева при средна за Европа 227 евро. Освен това и броят на загиналите при пътни инциденти е близо два пъти повече в сравнение със статистиката в Общността. У нас се изплащат предимно застраховки за неимуществени вреди. В ЕС повече се плащат за имуществени“, посочи Стоянова и цитира данни на КФН, според които за миналата година са изплатени застраховки за неимуществени вреди в размер на 118 000 лева.   На този фон през юли се появи тълкувателното решение на ВКС, което разшири кръга от роднините, които могат да предявят претенции за обезщетение. „За периода от юли до момента са заведени над 300 нови дела за претенции по стари инциденти“, посочи Стоянова.   „Простата сметка показва, че е необходим сериозен ресурс, който трябва да разполагат застрахователите. И тази сума ще става с всяка изминала година все по-голяма. Това решение на ВКС ще засегне над 3млн. шофьори. Има и вариант да не се увеличи „Гражданска отговорност“, но фалитите са неизбежни. Фалитите по веригата ще се отрази и на Гаранционния фонд,който не е ясно дали ще може да поеме тази лавина от искове. По предварителни данни ще са необходими нови 200-300 млн. лева в бюджета на Фонда“, предупреди Менда Стоянова.  ", "date": "2018.11.08", "title": "Ако Гражданската не поскъпне ще има бая фалити!"}
{"url": "https://www.blitz.bg/politika/tsacheva-s-grmki-dumi-zaradi-domashnoto-nasilie_news638389.html", "text": "Мерките в Наказателния кодекс срещу домашното насилие са навременни. Това каза министърът на правосъдието Цецка Цачева по време заседанието на Правна комисия, където бяха представени мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, предаде агенция „Фокус“.   „В тази връзка се предлага криминализиране на всички форми на насилие, респективно въздействие по отношение на извършителите им, посредством най-тежката форма на държавната принуда, каквато безспорно е наказението“, допълни още Цачева.  Министърът уточни, че към телесните повреди в Наказателния кодекс се допълват случаите, в които домашното насилие ескалира до посегателство срещу живота или здравето на лицата. „Към настоящия момент тези престъпления са квалифицирани с оглед особеностите на предмета, когато са извършени срещу майка, баща, биологично дете, бременна жена, малолетно или непълнолетно лице или лице в безспомощно състояние, като не са включени случаите на насилие и насилствени дейности срещу бивши или настоящи съпрузи“, каза министърът на правосъдието.  Тя отчете, че предвид факта, че домашното насилие в интимните отношения най-вече са проявва под формата на физическо насилие между настоящи и бивши съпрузи, правилно законодателят е приел, че се налага в Наказателния кодекс да бъде създадена законова гаранция, че физическото насилие, извършено срещу съпрузи, ще бъде по-тежко наказаумо“, допълни още министър Цачева.  Тя допълни, че склоняването към самоубийство, отвличането, противозаконното лишаване от свобода, принудата, заканата с престъпление се въздига извършването на деянието в условията на домашно насилие. Цачева уточни, че с предложенията е дошло време средната телесна повреда също да бъде преследвана в производство по общия наказателен ред с повдигане на обвинения по оторизираните по НПК органи.  Тя уточни, че идеята е зад жертвата да застане с цялата си строгост държавната машина, която да предотврати възможността за възмездие. „Правилно от вносителите е отчетен и факта, че в Наказателния кодекс до момента, в нашата правна система липсва кримиинализиране на психическото насилие като конкретна форма на насилие над пострадалия“, допълни още министърът.  Според нея не по-малко страшно се оказва психологическото, когато то е трайно и води до неблагоприятни последици за жертвата с отключване на заболявания, които трудно се лекуват. \"Приветстваме предложението да бъде криминализирано занапред и психологическото насилие върху жертвата\", допълни още тя. ", "date": "2018.11.08", "title": "Цачева с гръмки думи заради домашното насилие"}
{"url": "https://www.blitz.bg/politika/neno-dimov-chist-vzdukh-shche-ima-samo-s-politicheska-volya-i-konsensus_news638386.html", "text": "\"За да имаме по-чист въздух е необходим политически консенсус и воля за предприемане на непопулярни мерки. Конкретни резултати могат да бъдат постигнати само със съвместни действия на всички институции на национално и местно ниво\". Това е казал министърът на околната среда и водите Нено Димов по повод полученото днес официално уведомително писмо от Европейската комисия, с което призовава България да изпълни изцяло решението на Съда на ЕС от 5 април 2017 г., съобщиха от Министерството на околната среда и водите.  Съдът е установил, че България е нарушила задълженията си съгласно Директивата за качеството на въздуха, като не спазва изискванията за пределно допустимите концентрации на фини прахови частици в атмосферния въздух.  По думите на министър Димов общините са тези, които имат задължението за постигане на нормите за качество на атмосферния въздух, но голяма част от тях все още не припознават този проблем. \"От ключово значение е той да се припознае и като национален и в решаването му да бъдат въвлечени всички отговорни институции с ясното съзнание, че без съвместни, последователни и съгласувани усилия няма да успеем да се справим\", е призовал министърът.  От МОСВ припомнят, че за България изискването за постигане на нормите е било поставено още с приемането на страната като пълноправен член на ЕС през 2007 г.     През 2010 г. страната ни е била първата, срещу която Европейската комисия започва наказателна процедура.  На 5 април 2017 г. Съдът на ЕС е постановил решение срещу България за неспазване на нормите за фини прахови частици. С полученото на 8 ноември тази година официално уведомително писмо ЕК придвижва процедурата срещу България на следващ етап, като все още не се пристъпва към налагане на финансови санкции срещу страната. ", "date": "2018.11.08", "title": "Нено Димов: Чист въздух ще има само с политическа воля и консенсус"}
{"url": "https://www.blitz.bg/obshtestvo/transportniyat-ministr-s-izvnredni-novini-za-ostavkite-v-bdzh_news638410.html", "text": "Тримата членове на съвета на директорите на Холдинг БДЖ са подали оставките си. Това съобщи министърът на транспорта Росен Желязков.  Той даде извънреден брифинг в министерството по подов  .  „Велик Занчев, Владимир Владимиров и Филип Алексиев са подали своите молби за предсрочно освобождаване от постовете им“, поясни транспортният министър.    ", "date": "2018.11.08", "title": "Транспортният министър с извънредни новини за оставките в БДЖ"}
{"url": "https://www.blitz.bg/svyat/merkel-se-pritesni-evropeytsite-nyama-da-ni-vzemat-na-seriozno-ako-ne_news638403.html", "text": "Страните от ЕС трябва да се придържат към обща позиция по въпросите на външната политика. В противен случай усилията им ще бъдат неубедителни за гражданите. Това коментира германският канцлер Ангела Меркел в Хелзинки, по време на конгрес на ЕНП.  \"Трябва да приложим обща външна политика, политика на сигурност и отбрана, в противен случай гражданите в Европа няма да ни вземат на сериозно\", обяснява канцлерът.  Според нея, в Европа липсва \"единство и колегиалност\" при вземането на решения в тези области.  Според Меркел страните от ЕС \"трябва да говорят с единна позиция\" в отношенията си с Русия, САЩ и Китай.  Меркел припомня миграционната криза в Европа, когато защитата на външните граници на общността не функционира. Според нея резултатът е намаляване на подкрепата от страна на европейските граждани.  \"Тогава научихме много, но все още не сме достигнали целта си\", коментира Ангела Меркел.  ", "date": "2018.11.08", "title": "Меркел се притесни: Европейците няма да ни вземат на сериозно, ако не..."}
{"url": "https://www.blitz.bg/analizi-i-komentari/novi-lyuti-sporove-zaradi-maychinstvoto_news638407.html", "text": "Работодатели и синдикати водят спор по темата за намаляването на майчинството от две на една година, както и за прекратяването на натрупването на платен отпуск за времето, в което жените отглеждат малки деца.   В студиото на „Плюс минус“ председателят на УС на Асоциацията на индустриалния капитал в България (АИКБ) Васил Велев и президентът на КТ „Подкрепа“ Димитър Манолов коментираха въпросите, възмутили много млади и бъдещи майки. Велев подчерта, че към момента майчинството у нас е най-дългото в сравнение с всички останали страни в ЕС. То продължава 58 седмици при едва 14, заложени като минимум според европейските директиви. „Освен това, целта, която се поставя с въвеждането на дългото майчинство - увеличаване на раждаемостта, не се постига. Дори напротив – тя бележи спад“, каза Велев. Според Манолов обаче срокът, за който младите майки отглеждат децата си в ЕС, е прекалено кратък. В това отношение преди време България била давана за пример и се обсъждало удължаването на майчинството и в други страни членки. „Съмнявам се, че срокът на майчинството има нещо общо с раждаемостта. И няма как идеята за намаляването му да стане популярна“, категоричен бе Манолов. Васил Велев определи като „твърде нелогична“ практиката да се ползва два месеца отпуск след майчинството за сметка на предприятието, в което работи съответната майка. Според председателя на АИКБ заплащането на отпуска на жените, отглеждали децата си две години, трябва да се изработва от други майки, които са се върнали на работа по-рано от предвиденото. „Не приемам тезата, че това се случва за сметка на другите работещи“, заяви Манолов. Засега предложенията за промени не са официално внесени, а обявени само за обществено обсъждане, подчерта Велев.", "date": "2018.11.08", "title": "Нови люти спорове заради майчинството"}
{"url": "https://www.blitz.bg/analizi-i-komentari/tsenorazpis-na-smrtta-vnuk-roden-sled-smrtta-na-dyado-si-pri-katastrofa-diri-obezshchetenie_news638417.html", "text": "Внук, родил се след смъртта на дядо си, който търси обезщетение за гибелта му в катастрофа. Този куриоз бе цитиран днес по време експертно обсъждане на темата преди гласуването на второ четене, внесени промени от депутата и шеф на бюджетна комисия Менда Стоянова в Кодекса за застраховане за лимити при обезщетенията за загинал при катастрофа, предаде  .   В края на миналата седмица премиерът Бойко Борисов, в качеството си на председател на ГЕРБ, разпореди депутатите от партията да не гласуват внесените промени, докато не бъдат подложени на широк обществен дебат.  На обсъждането стана ясно за бума на претенциите от близки на пострадали при катастрофи към застрахователите и Гаранционния фонд. Само за 3 месеца след решението на Върховния касационен съд (ВКС) за по-широк кръг на роднини с право на обезщетение 728 наследника са предявили искове към застрахователните компании за 100 млн. лева.  101 души пък претендират за неимуществени вреди при 49 ПТП-та пред Гаранционния фонд за обезщетения за суми между 100 и 200 хил. лева. Куриозен случай е Менда Стоянова обясни, че внесеното от предложение, станало известно като „ценоразпис“ за смърт при катастрофи, не е подготвено от нея, а от от работна група с представители от изпълнителната власт. Таван от 20 000 лева обезщетение за близките на починал при катастрофа, предлага Стоянова с промени в Кодекса за застраховане. Сумата ще се изплаща на съпруг, съпруга, на човек, живеещ на семейни начала, на дете и на родител. Братът и сестрата на починалия може да получат 15 000 лева, а 5000 лева обезщетение по изключение ще се дава на други лица, които са създали емоционални отношения със загиналия.  „Над 300 дела са заведени след решението на ВКС, което означава много пари, които ще трябва да бъдат изплатени сега и в бъдещето. Ако тези суми нарастват с прогресия, това означава, че в много скоро време пазарът ще повиши цената за гражданската и около 3,5 млн. водачи ще са засегнати. Има и друг вариант - в момента пазарът не печели от ГО, цената да не се променя, но тогава ще започнат фалити или неплатежоспособност“, коментира Стоянова.  По думите й текстовете са внесени, но те ще бъдат преработени, за да се стигне до балансирано решение. „Царят е гол и не зависимо, че упреците паднаха върху мен, някой трябваше да го каже“, допълни шефът на комисията. Депутатът от ДПС Йордан Цонев поиска актюерски отчети защо се повишава цената на ГО и покриват ли се обезщетенията от сегашните премии.  КФН има такива разчети преди тълкувателното решение на ВКС, обяви Владимир Савов, зам.-председател по застрахователния надзор на комисията. „Цифрите показват, че сегментът ГО е тежък, с годините от 2012 г. се наблюдава увеличение на щетите, ако резервите са били преди достатъчно, то през 2017 г. се наблюдава дисбаланс, особено при втора и трета група - при автобуси и товарни МПС-та. При леките автомобили премията е била достатъчна. Анализите са показали недостатъчност на резервите и средствата за обезщетения от 200 - 300 млн. лева. “Няма откъде да дойдат тези резерви без увеличение на премиите“, завърши Савов.  „Ще убиете кокошката“, така се обърна към адвокатите, които подкрепят решението на ВКС, шефката на Асоциацията на българските застрахователи Светла Нестерова. По данни на АБЗ за 3 месеца от решението на ВКС до момента подадените претенции са 318, от които 145 са постъпили по съдебен, 173 по доброволен ред. По тях 728 наследника са от новия кръг и исковете са на стойност 100 млн. лева. „Темповете на искане на обезщетения ще се засилват, колкото по-широк става дебата“, прогнозира Нестерова и допълни, че застрахователите се плашат от широкия кръг на претендиращи - баби и дядовци, внуци, лели и чичовци. „Искаме лимити по един единствен компонент - болка и страдание, където има спекулации“, каза още тя.  Омбудсманът Мая Манолова обяви предложените промени като опит да се посегне върху правата на българските граждани, ощетени от съдбата. „От цифрите става ясно, че проблем има след решението на ВКС, но не мога да се съглася, че той трябва да се стовари върху гърба на българина. От този дебат трябва да излязат две новини – предложението се оттегля и започва дискусия“, каза още Манолова. ", "date": "2018.11.08", "title": "Ценоразпис на смъртта: Внук, роден след смъртта на дядо си при катастрофа, дири обезщетение"}
{"url": "https://www.blitz.bg/politika/deputat-ot-volya-otide-da-se-opravdava-pri-tsvetanka-rizova_news638419.html", "text": "Един от депутати, чиито имунитети бяха поискани от главния прокурор Сотир Цацаров - Пламен Христов от \"Воля\", изрази своята позиция в предаването \"Лице в лице\". Конкретното обвинение към него е изнудване.   \"Естествено, че не съм изнудвач, нито аз, нито колегите ми от \"Воля\". Нито един от другите депутати няма пропурорско разследване, което два пъти да завършва с прекратено производство. Преди да станем народни представители пак прекратиха, след това като станахме депутати започна пак разследване, но през февруари отново спряха досъдебното производство. Въпреки че тогава твърдяха, че имат много силни доказателства. От февруари досега няма движение и не са ни искани имунитетите. Точно когато поискахме двамата вицепремиери да си подадат оставката, излезе това нещо\", каза той. Христов отново потвърди, че от \"Воля\" ще продължат да искат оставките на вицепремиерите Красимир Каракачанов и Валери Симеонов. \"До края на седмицата ще им дадем шанс те самите да покажат морал и сами да се оттеглят. Ако това не стане, за постигане на тази цел има различни непримитивни методи като нерегистриране в Народното събрание\", обясни той. \"Няма факти, съмнения, доказателства да бъдем уличени в някаква схема. Точно ние ли сме проблема на държавата, при положение, че в момента на върха на държавата има лица, едното от които се изплю в лицата на майките на децата с увреждания, другото пък собствения му заместник заяви, че той е едва ли не архитекта с продаването на българщината. Няма проблем още 10 пъти да ни разследва прокуратурата, но е факт, че вече два пъти ни разследва и спира досъбедното производство\", заяви още Христов.", "date": "2018.11.08", "title": "Депутат от \"Воля\" отиде да се оправдава при Цветанка Ризова"}
{"url": "https://www.blitz.bg/politika/transportniyat-ministr-s-oshche-razkritiya-za-ostavkite-v-bdzh_news638422.html", "text": "Основният мотив за искането на оставките на тримата директори на БДЖ е лошата комуникация между тях. Това стана ясно от думите на министъра на транспорта Росен Желязков по време на брифинг в министерството, предаде агенция „Фокус“.   Той уточни, че оставките са подадени по негово искане, но отрече към момента да има имена за екипа, който ще поеме управлението на холдинга. По думите му решението дали ще приеме оставките на всеки от ръководството на БДЖ ще бъде взето другата седмица. Той отрече да е разговарял с представители на ДАНС по темата и уточни, че ще запознае подробно парламентарната комисия по транспорт със ситуацията в сряда. „Холдинг БДЖ е еднолично акционерно дружество със 100% държавно участие, като правата на едноличен собственик на капитала се управляват и осъществяват от министъра на транспорта. Холдинг БДЖ от своя страна е едноличен собственик на капитала на двете си дъщерни дружества – БДЖ-„Пътнически превози“ БДЖ-„Товарни превози“.  Министърът на транспорта назначава, тоест сключва договорите и прекратява договорите за управление с членовете на холдинга, които от своя страна избират управителите на дъщерните дружества. Тоест министърът няма пряко отношение към договорите за управление на едноличните дружества с ограничена отговорност“, уточни министърът.  В никакъв случай заявленията за предсрочно прекратяване на членовете на борда на директорите не е оценка за тяхната работа. По-скоро това е моето разбиране за отговорността на целия борд на директорите, която през следващите дни в колективен аспект ще преценя дали да уважа заедно или поотделно всяко едно от заявленията. Това каза министърът на транспорта Росен Желязков.  „Още с встъпването ми в длъжност приоритетната тема със състоянието и развитието на БДЖ взе основна част от моето внимание чрез информация, анализ и други средства за запознаване с текущото състояние и перспективите за развитие. На нарочна среща с ръководството на Холдинг БДЖ и управителите на дъщерните дружества бях запознат с текущото състояние на Български държавни железници - като цяло с текущите проекти във връзка с ремонтната дейност на подвижния състав, доставката на нови мотриси, ремонта на подвижен състави и други текущи въпроси, като бях уверен, че няма никакви към момента на провеждане на срещата индикации за проблеми в дружеството. С изключение на обичайните, свързани с процедурите по обществените поръчки за новите мотриси и ремонта на подвижния състав, и по точно различните процедури по обжалване”, обясни транспортният министър.  „Независимо от това на 24 октомври със своя заповед назначих одитен ангажимент от звеното за вътрешен одит на Министерството на транспорта в дъщерните дружества, които да проверят готовността за изпълнение на графика за движение на влаковете, да направят анализ на състоянието на подвижния състав и други проблеми, които биха могли да бъдат открити в рамките на одитната задача“, допълни той.  „Неясно за мен се появи в медийното пространство информация за доклади или доклад, който е свързан с проблеми в холдинга, депозиран от изпълнителния директор пред борда на директорите с твърдение за редица проблеми. И до настоящия момент аз не разполагам с текста на този доклад, като от публикации разбрах, че такъв е изпратен до мен, което не е така. И разбрах, че същият е изпратен до ДАНС, което днес в разговор с изпълнителния директор беше опровергано. Независимо от всичко за мен разглеждането на мениджмънта на холдинг БДЖ като колективен орган за управление, със съответните права и задължения, е предпоставка да преценя достоверността или недостоверността на изразеното от гледна точка на готовността на холдинга и дъщерните дружества за изпълнението на годишната задача с графика за движение на влаковете и точен прочит за текущото състояние на дружествата“, коментира министър Желязков.  „Както знаете процедурата за закупуване на новите мотрисни влакове е спряна. Чакам всеки момент КЗК да се произнесе по самата процедура, както и одитната задача, която е възложена от мен да хвърли по-голяма светлина“, отбеляза той. ", "date": "2018.11.08", "title": "Транспортният министър с още разкрития за оставките в БДЖ"}
{"url": "https://www.blitz.bg/politika/temenuzhka-petkova-tsenata-na-aets-belene-do-10-mlrd-evro_news638425.html", "text": "Въпрос, който стои много отдавна в общественото пространство е проектът АЕЦ \"Белене\", заяви министърът на енергетиката Теменужка Петкова в предаването “Лице в лице”. В рамките на определени параметри като пазарен принцип, без държавна гаранция, без корпоративна гаранция трябваше да разработим процедура до 30 октомври, поясни тя.   Процедурата за избор на стратегически инвеститор е разработена. Докладът беше одобрен. Министерски съвет ме задължи да представя тази процедура пред НС, каза тя. Според проекта държавата ще има такъв дял, който гарантира блокираща квота, ще търсим стратегически инвеститор и ще дадем възможност на други инвеститори, които да участват с миноритарен дял в тази компания. Заложени са няколко важни условия за българската страна - едното е за цената на проекта.  Финалният вариант за цената на централата е до 10 милиарда евро и срок за изпълнение до 10 години, каза министър Петкова. Освен китайците и руснаците, французите и корейци също прояват интерес към изграждането на централата, сподели тя. Петкова заяви, че е оптимист по отношение на възможността да бъде реализиран проекта АЕЦ \"Белене\".", "date": "2018.11.08", "title": "Теменужка Петкова: Цената на АЕЦ \"Белене\" - до 10 млрд. евро"}
{"url": "https://www.blitz.bg/politika/pravnata-komisiya-reshi-5-godini-zatvor-za-domashno-nasilie_news638436.html", "text": "Домашното насилие вече е престъпление и влиза в Наказателния кодекс. Това решиха единодушно депутатите от Правната комисия в парламента.   Домашното насилие вече ще се наказва със затвор до 5 години. Освен боя и шамарите, под ударите на закона попада и психическият тормоз. За него накaзанието може да стигне до година условно. Промените са по инициатива на председателя на Народното събрание Цвета Караянчева. Статистиката сочи, че всяка четвърта жена у нас е жертва на тормоз у дома. Една от жертвите проговори пред Нова тв. „ “, споделя жената. Така минали шест години, родили им се две деца. Насилникът започнал обаче започнал да бие половинката си дори пред децата. „ “, казва потърпевшата. Решението да го напусне взела, след като я изгонил от жилището, в което живеели. Оставил я на улицата. Взел децата при себе си. Съдът издал за нея и децата, които са в риск, заповед за незабавна защита. В нея пише, че не може да доближава децата и нея на по-малко от 100 метра. Прокуратурата и МВР обаче отказали да я изпълнят. За хилядите бити жени у нас очите си затваря и обществото. „ “, споделя потърпевшата. Сега властта се е заела да помогне като най-накрая разпише като престъпление в Наказателния кодекс домашното насилие. Според правосъдния министър Цецка Цачева зад жертвите ще застане „цялата държавна машина“.", "date": "2018.11.08", "title": "Правната комисия реши: 5 години затвор за домашно насилие"}
{"url": "https://www.blitz.bg/analizi-i-komentari/karayancheva-zagovori-za-golyamo-zlo-koeto-khodi-iz-blgariya-i-otseche-ubitite-darina-i-nikol-sa-poslednite-koito-sa-chuli_news638372.html", "text": "Строг и категоричен НК, вземащ предвид случаите на домашно насилие, ще даде ясен сигнал към жертвите, безучастните свидетели и извергите сред нас, че подобни престъпения няма да остават ненаказани. Това каза председателят на Народното събрание Цвета Караянчева по време заседанието на Правна комисия, на което представи мотивите на промените в Наказателния кодекс, свързани с предоставяне на всеобхватна и широка защита на жените и децата – жертви на домашно насилие и всички форми на агресия срещу тях, предаде агенция „Фокус“.   „Моето изказване може да бъде малко по-емоционално и драматично, но аз казах, че борбата с домашното насилие ще бъде моя кауза и смятам наистина да е така. Едно зло ходи из България и то присъства почти всекидневно в новините. То присъства с обезкуражаваща честота във всекидневието ни. Това е насилието над деца и жени. По официални данни една четвърт от жените са жертва на такова насилие. Тези предложения, които ще направим не изключват и мъжете. Като вземем предвид, че домашното насилие понякога е анонимно, защото то остава в семейството и малтретираните хора се притесняват да го споделят, не ми се мисли, че този процент е по-голям“, каза Караянчева.  По думите й много се е изговорило напоследък за нуждата от разяснителни кампании, за всякакви други средства и превенция срещу престъплението женомразство.  „Отдавна съм загубила илюзиите, че можем с разговори, кръгли маси, фейсбук послания да се борим срещу това зло. „Ще те убия и ще те излежа“ – много жени са чували това нещо и за колко от тях това се е превърнало във фатален край. Засега са Дарина и Никол и те са последните, но не знаем дали няма да има следващи“, допълни председателят на парламента.  Според нея за всяко престъпление трябва да има адекватно наказание. По думите й знанието за адекватно наказание е превенция, а липсващото знание води към епидемия.  ", "date": "2018.11.08", "title": "Караянчева заговори за голямо зло, което ходи из България и отсече: Убитите Дарина и Никол са последните, които са чули..."}
{"url": "https://www.blitz.bg/obshtestvo/rkovodstvoto-na-bdzh-podade-ostavka_news638343.html", "text": "Изпълнителният директор на БДЖ Владимир Владимиров, финансовият директор Филип Алексиев и председателят на Съвета на директорите на \"Холдинг БДЖ\" и зам.-министър на транспорта Велик Занчев са подали оставките си късно снощи. Това потвърди министърът на транспорта Росен Желязков.    Оставките са депозирани в кабинета на транспортния министър, но той  все още не се е запознал с мотивите  на тримата да се оттеглят.  По неофициална информация Владимиров, Алексиев и Занчев са сложили подписи под молби за напускане след заседание на борда късно снощи, след като деловодството на Министерството на транспорта е било вече затворено, съобщи Нова телевизия. Преди дни транспортният министър Росен Желязков разпореди пълен одит на холдинга заради тежкото му финансово състояние. Основно ще се проследи изпълняването на графика на движение на влаковете. Ще види и как се обезпечава самото изпълнение на графика - колко са наличните вагони, наличните локомотиви и т.н. Какъв е служебният състав, който трябва да обезпечи нормалната работа на движение\", обясниха от транспортното ведомство. Тази година държавата се намесва два пъти с обща помощ от 134 млн. лв., за да може БДЖ да се разплати с кредиторите си при условия на запорирани сметки.", "date": "2018.11.08", "title": "Ръководството на БДЖ подаде оставка"}
{"url": "https://www.blitz.bg/obshtestvo/tzhno-i-trevozhno-nad-2-miliona-blgari-sa-napusnali-stranata-prez-poslednite-30-godini_news638348.html", "text": "През последните 30 години над два милиона българи са напуснали страната в търсене на друга възможност за себе си. Това каза вицепрезидентът Илияна Йотова при откриването на форум на тема \"Отражение на външната трудова миграция върху българската икономика в парк-хотел \"Москва\".     Фондация \"Фридрих Еберт\" и Институтът за икономика и международни отношения ще представят по време на форума оценки за въздействието на трудовата миграция върху икономиката на България.     По думите на Йотова много от хората обмислят да напуснат България и да намерят своята реализация навън. Резултатите са ясни - остра демографска криза, влошаващи се тенденции, неразвита и отчасти блокирана икономика, заяви вицепрезидентът. Тя отбеляза още, че данните от изследването, което ще бъде представено днес, показват, че над един милион българи на възраст от 18 до 64 години имат нагласата да емигрират, за да търсят своето работно място и препитание навън.     По думите на вицепрезидента Илияна Йотова причини са различни - от търсене на по-добро заплащане, професионална реализация и кариера до по-добри социални условия, повече правила, повече сигурност и повече закони.     Според вицепрезидента няма как да се справим с проблемите без истинско реално развитие на българската икономика. Тя смята, че липсва многогодишна икономическа и финансова рамка за развитие на България, която да даде перспектива какво ще правим в страната в следващите 10, 20, 50 години. По думите на Йотова има сходство в приоритетите за развитието на икономиката в програмите на всички партии. Този необявен консенсус не ражда никаква конкретика и не дава реални решения, коментира Йотова.     Приходите в българската икономика от работещи извън страната са по-големи от реалните инвестиции, каза още Йотова. Тя допълни, че развитието си цели 80 процента от българските общини чакат на европейското финансиране.    ", "date": "2018.11.08", "title": "Тъжно и тревожно: Над 2 милиона българи са напуснали страната през последните 30 години"}
{"url": "https://www.blitz.bg/politika/anton-todorov-vlakovata-odiseya-na-maya-manolova-naglasena-sluchaen-ptnik-se-okaza-petrolen-bos_news638342.html", "text": "Влаковата „одисея” на омбудсмана Мая Манолова преди дни се оказа изцяло режисирана и нагласена пиар акция. Това разкрива чрез случайна снимка политологът Антон Тодоров. Един от случайните пътници в купето на Манолова се оказа петролен бос, а не гражданин с проблеми.  Ето какво написа Тодоров на стената си във фейсбук:  „Доказателство, че пиар акциите на Манолова са фалшиви и са мероприятие на БСП! На снимката този, който е прегърнал куфарчето и уж се е озовал във влака, е местен бизнесмен, който навремето може би е получил \"червено куфарче\" като подарък. Местната петролна база в общинския център на община Антон е негова. Има фирма \"Симов ойл\" ООД и не е виждал влак сигурно 20 години. Вози се на модерни скъпи джипове... Зарежда с горива общини в София област и т.н. Изцяло нагласена акция на БСП!  Симо Симов е и активен участник в протестите, които се организираха заради горивата и бензиностанциите в началото на годината.  Синът му Власимир Симов беше общински съветник от БСП и председател на ОбС-Антон от БСП предишен мандат.   Има също голям бизнес и почистваща фирма.  Другият му син е бил също общ.съветник от БСП, добавя Антон Тодоров. ", "date": "2018.11.08", "title": "Антон Тодоров: Влаковата „одисея” на Мая Манолова нагласена – „случаен” пътник се оказа петролен бос"}
{"url": "https://www.blitz.bg/analizi-i-komentari/valentin-vatsev-trmp-ne-e-v-mat-predstoi-mu-teprva-da-pobezhdava_news638355.html", "text": "Изключителна победа и крачка напред в историята или нова ситуация за Доналд Тръмп се оформи след междинните избори в САЩ? Какви територии успя да залее синята демократична вълна и къде Тръмп и републиканците успяха да сложат своя отпечатък? Това коментира пред Bulgaria on Air анализаторът Валентин Вацев.     „Очаквах по-малки резултати от страна на демократите. Те победиха на ниво долна камара. Контролът на демократите върви от долу нагоре, а на републиканците от горе надолу. Тези избори създават реални проблеми за Тръмп. Но те не са фатални. Предстои му дълъг път. Тепърва му предстои да побеждава. Той не е в мат. За някои неща ще отстъпи. Но от стената между САЩ и Мексико няма да се откаже. Никой не може да му промени позицията за Русия и Китай. Той няма да промени това, което досега правеше“, отбеляза геополитическият анализатор Валентин Вацев.     Според него Тръмп е прав, че политическият и икономическият конкурент на САЩ е Китай, а с Русия може и да се карат, но може и да се разберат.     „Тръмп е на път да започне разумен разговор с Китай. Не вярвам обаче в дългосрочни победи на Тръмп, тъй като неговата социална група се смалява“, подчерта коментаторът.     Акцентът в разговора премина и към предстоящата среща между министър-председателя на България Бойко Борисов и американския президент Доналд Тръмп.     „Ако Борисов успее да разговаря съдържателно с Тръмп, това може да е от полза за България. Но дотогава може премиерът да се занимава с друго. Той успя да ядоса и Москва, и Вашингтон. Той може и да няма политическо образование, но е досетлив. Заинтересовани кръгове вече са начертали какво следва след Борисов“, изтъкна Вацев.    ", "date": "2018.11.08", "title": "Валентин Вацев: Тръмп не е в мат – предстои му тепърва да побеждава"}
{"url": "https://www.blitz.bg/obshtestvo/zdraveopazvane/dobra-novina-za-zaplatite-na-meditsinskite-sestri-i-lekarite_news638361.html", "text": "Заплатите на медицинските сестри ще се увеличат с 200 лв., което прави 900 лв. възнаграждение, а лекарят ще започва работа със стартова заплата от 1100 лева.   Такива параметри са заложени в новия колективен трудов договор, който  беше подписан днес между Министерството на здравеопазването и синдикатите. В сега действащия договор възнаграждението на медицинските сестри са заложени 700 лева, а за лекар 850 лева, като тази сума е фиксирана с колективния трудов договор още през 2016 година. За тези от тях, които работят в университетските болници се предвижда минималната сума да е 950 лева. Нека подписването на Колективния трудов договор да послужи за база, която да стимулира хората, работещи в системата на здравеопазването, каза след подписването му здравният министър Кирил Ананиев. Тя им дава сила и увереност за това, което те дават за лечението на българските граждани. Нека да постигнем консенсус в удовлетвореността както на пациентите за качеството на лечението, което ще получат, така и удовлетвореност от хората, които работят в системата, допълни той. Той изрази нарежда залегналите в КТД показатели на бъдат постигнати и заяви, че те са добра база за развитие в следващите години.", "date": "2018.11.08", "title": "Добра новина за заплатите на медицинските сестри и лекарите"}
{"url": "https://www.blitz.bg/obshtestvo/teksteylr-ekspo-svrzva-modnata-industriya-na-balkanite_news638358.html", "text": "Изложението за текстил, облекло и мода активизира синергия, която може да  бъде полезна за модната индустрия в целия регион на Балканите - това заяви заместник-министърът на икономиката Лъчезар Борисов, който откри първото издание на „ТексТейлър Експо“. То продължава от 8 до 10 ноември в Международен панаир Пловдив под егидата на Министерството на икономиката.    Още в първия ден бяха сключени няколко сделки. Подписахме договор за износ в  Австрия, похвалиха се от българска фирма производител  на трикотажни дрехи.    Балканите имат потенциал да станат център, който да облича цяла Европа, коментира Йордан Беловодски, изпълнителен директор на Браншовата организация за текстил и облекло, на пресконференция пред старта на деловия форум. Той представя  стопанския сектор, който формира най-голямата част от износа на България с приходи от 2,1  милиарда евро през миналата година. Отрасълът създава 11,5% от добавената стойност у нас, посочи заместник-министър Лъчезар Борисов.       На „ТексТейлър Експо 2018“ са показани съвременни технологии, машини и материали, готови продукти на високо ниво, модни визии. В него се включиха 97 участници  от седем държави, сред тях са 17 специализирани средни и висши училища. Това е много добър резултат за пилотно издание, коментира д-р Иван Соколов, главен директор на Международен панаир Пловдив. Това не е обикновено изложение, а интересна и полезна комплексна проява, добави Валя Данкова, управител на фирма „Спекс“, която е съорганизатор на „ТексТейлър Експо“ заедно с Панаира.   Специален гост е  носителката на титлата „Мис Юнивърс България 2018“ Габриела Топалова. Тя  ще открие ревютата на изложители на 9 ноември, а на подиума ще излязат манекенки на „Визаж“. Дефилетата ще покажат творби на изявени и изгряващи дизайнери. Колекциите са провокативни, но и много стилни. Авангардната линия се откроява  също в Старт-ъп зоната и в Дизайнерското пространство за нови визии, разположени в палата 10.   Как иновациите променят бъдещето на модната индустрия, демонстрира технологичната част на изложението в палата 11. Тя е изпълнена с оборудване, платове, трикотаж, материали, аксесоари, декоративни елементи и други изделия за текстилната и шивашката индустрия.  Тук се откроява присъствието на 37 големи производители от Турция.  „Впечатлени сме от дизайна на щандовете, който превъзхожда подобни изложения в Европа“, заяви Месут Акпънар, директор на фирмата, организирала турското участие.   В програмата е включена международна конференция за тенденциите в текстилната и модната индустрия, която ще се проведе на 9 ноември. Екип на „Гугъл“ ще представи  програмата „Дигитален гараж“ – безплатна онлайн платформа за обучения на малки и средни компании. Ще има и маркетингови семинари за професионалисти.   „ТексТейлър Експо 2018“ обхваща както видимата и ефектна страна на модата, така и новости за производството и пазара, затова ще бъде полезно за професионалистите от модната индустрия и интересно за широката публика, обобщи д-р Иван Соколов. Експозициите може да се видят от 10 до 17 часа. ", "date": "2018.11.08", "title": "„ТексТейлър Експо“ свързва модната индустрия на Балканите"}
{"url": "https://www.blitz.bg/obshtestvo/kultura/dokde-se-dokarakhme-fotograf-vleze-v-kshcha-svetinya-na-levski-i-zasne-nay-pozornata-gledka-snimki_news638351.html", "text": "  В тази къща (която е паметник на културата) през 1871 г. Апостолът на свободата основава един от първите революционни комитети в страната.  В музейната сбирка са се помещавали оръжията на комитетските дейци и някои от вещите на Апостола. След поредица от кражби оцелелите ценни експонати са иззети, а другите са безследно изчезнали. Последният запис в книгата за посещения е от 1998 г., след което музеят затваря врати и остава на произвола на съдбата…  Въпреки отпуснатите преди няколко години от Министерството на културата на община Ябланица 24 000 лева за спешен ремонт единствените „ВИДИМИ РЕЗУЛТАТИ“ са новите информационни табели, насочващи туристите към нея. В момента сградата е в окаяно състояние и се руши с всеки изминал ден.  По информация на Тодор Тодоров от инициативен комитет по възстановяването на къщата-музей, въпреки тяхното желание и безвъзмезден труд, без цялостен проект за реставрация и подпис от културното министерство ремонтът няма как да започне и да се осъществи.", "date": "2018.11.08", "title": "Докъде се докарахме: Фотограф влезе в къща светиня на Левски и засне най-позорната гледка (СНИМКИ)"}
{"url": "https://www.blitz.bg/obshtestvo/zapochva-golyamoto-blgaro-rumnsko-voenno-uchenie-poseydon-2018-v-cherno-more_news638316.html", "text": "Военноморско българо-румънско противоминно учение \"Посейдон 2018\" започва утре в Бургас. То ще продължи до 17 ноември. Това съобщиха от пресцентъра на военноморските ни сили.   Учението е планирано и ще се ръководи съгласно стандартите и процедурите на НАТО. Провежда се в териториалното море и прилежащата зона на Република България, в полигони, които са обявени своевременно. \"Посейдон 2018\" е насочено към усъвършенстване на нивото на подготовката на личния състав от ВМС по планиране и провеждане на противоминни действия в коалиционен формат. Участие в учението ще вземат фрегата \"Смели\", минния ловец \"Цибър\", базовия миночистач \"Прибой\", рейдовите миночистачи \"Капитан-лейтенант Кирил Минков\", \"Капитан-лейтенант Евстати Винаров\", хидрограните катери \"Контраадмирал Сава Иванов\" и \"Капитан I ранг Борис Рогев\" от военноморските сили на Република България, миночистача \"D.Nicolescu\" от Румънските ВМС, противоминен кораб \"Evropi\" от гръцките ВМС както и корабите от състава на Втората постоянна противоминна група на НАТО (SNMCMG 2) в Средиземно море. В групата освен българския минен ловец \"Цибър\" участват следните кораби: флагманът FGS \"Rhein\" от германските ВМС, испанският противоминен кораб SPS \"Turia\", и турският противоминен кораб TCG \"Erdemli\". На 10 ноември от 13 до 15 часа в района на Морска гара - Бургас корабите, участващи в учението ще бъдат отворени за посещение от граждани и гости на града.", "date": "2018.11.08", "title": "Започва голямото българо-румънско военно учение \"Посейдон 2018\" в Черно море"}
{"url": "https://www.blitz.bg/kriminalni/prestplenie/romi-grabikha-i-bikha-startsi-v-pazardzhishko-a-chasove-po-ksno_news638382.html", "text": "Само за броени часове служители от сектор „Криминална полиция“ при РУ-Пазарджик задържаха извършители на два грабежа над възрастни хора. Сигнал за първия бил получен снощи в РУ-Пазарджик.   77-годишен жител на пазарджишкото село Огняново почивал в къщата си, когато вътре проникнал непознат млад мъж от ромски произход. Той заплашил стареца с нож и поискал да му даде наличните пари. Грабителят преровил най-различни места в стаите, но след като не открил наскоро взетата пенсия на стареца взел радиоприемника му и избягал. За изясняване на случая незабавно бил сформиран екип от криминалисти, разследващ полицай и експерт. За броени часове полицаите спипали стария си познайник Георги Димитров - 29 г. от село Огняново. Ромът е криминално проявен, с няколко присъди за кражби и грабежи. В обитаван от него имот е открита откраднатата вещ, иззети са и биологични следи, уличаващи го като извършител.   Рано тази сутрин 85-годишна старица отишла до пощенския клон в пазарджишкото село Алеко Константиново. След като взела пенсията си и излязла навън на съседна улица, жената била пресрещната от млад мъж, отново ром. Грабителят я бутнал на земята,  измъкнал чантата от ръцете й, а вътре били документите и малко над 200 лева от взетата пенсия. Екип от служители на сектор „Криминална полиция“ при управлението в областния град незабавно предприел разследване „по горещи следи“. Не след дълго те задържали 18-годишния Методи Георгиев и съучастника му Димитър Янков - 19 г., и двамата от същото село. Работата и по двата случая продължава, образувани са полицейски производства. Тримата са в момента на разпит, те са арестувани. Кристина ИВАНОВА, БЛИЦ  ", "date": "2018.11.08", "title": "Роми грабиха и биха старци в Пазарджишко, а часове по-късно..."}
{"url": "https://www.blitz.bg/kriminalni/nakazanie/loshi-novini-za-zadrzhaniya-petr-kharalampiev_news638392.html", "text": "Апелативният спецсъд остави в ареста бившия вече председател на ДАБЧ Петър Харалампиев. В ареста остава и главният секретар на агенцията Красимир Томов, предаде БГНЕС.   В началото на заседанието днес адвокатът на третия задържан Марко Стойов, каза че оттеглят жалбата срещу определението на спецсъда. Така днес апелативните магистрати гледаха мерките на бившия шеф и на главния секретар.   Прокуратурата влезе в Агенцията за българите в чужбина на 29 октомври. Председателят и още над 20 души бяха задържани в рамките на спецоперация за разследване на корупционни практики в агенцията. Обвинения бяха повдигнати на четирима, сред които са председателят и главният секретар на агенцията. Специализираната прокуратура внесе в съда искане за мярка за неотклонение „задържане под стража“ спрямо трима.   Специализираният съд остави в ареста Харалампиев и другите двама, които са главният секретар на агенцията Красимир Томов и Марко Стойов. Четвъртата обвиняема бе освободена преди това срещу парична гаранция.   Обвиненията към бившия вече шеф на Агенцията за българите в чужбина са за подкуп от 5 000 евро и 5 случая, когато е получил по 350 евро, за да въздейства на свои подчинени, за да задвижат такива документи за българско гражданство. Главният секретар е обвинен, че два пъти повлиял на свой подчинен, за да вземе такова решение, от което получил суми от 800 и 1500 евро. Групата се ръководела от Петър Харалампиев и е започнала да действа почти веднага, след като той встъпва в Агенцията.   На 5 ноември с решение на правителството Петър Харалампиев беше освободен като председател на Държавната агенция за българите в чужбина.   Харалампиев пое ръководството на агенцията през май 2017 година. Преди това, от декември 2014 г. до май 2017 г., той бе заместник областен управител на област София, а преди това изпълнителен директор и член на Управителния съвет на фондация „Българе“.   Още през февруари 2014 година проверка в ДАБЧ показа груби нарушения при издаването на удостоверения, въз основа на които са получавани български паспорти. Тогава стана ясно, че в периода от 2010 до 2012 има почти двоен ръст на броя на придобилите българско гражданство на основание български произход. От схемата са се облагодетелствали хиляди чужденци, които нямат никакви български корени. В същото време на хора с български произход е отказвано гражданство. Сигналът за двойните стандарти бе подаден от заместник-министъра на правосъдието Илия Ангелов до главния прокурор, а проверката направена от Върховната административна прокуратура.    ", "date": "2018.11.08", "title": "Лоши новини за задържания Петър Харалампиев"}
{"url": "https://www.blitz.bg/politika/siderov-yadosan-na-bsp-kradat-ideite-ni-pone-da-go-kazhat-i-da-blagodaryat_news638319.html", "text": "Крадете идеите ни, поне го кажете. Кажете благодарим, г-н Сидеров, че сте написали това, за да можем да преписваме от него. Това каза председателят на ПГ на „Обединени патриоти“ и лидер на „Атака“ Волен Сидеров в дебатите по промените в Закона за концесиите на първо четене, предаде „Фокус“.   „За 156 дни в 42-то НС „Атака“ предложи 31 законопроекта, 9 от които на второ четене. 25 проекторешения и 3 декларации. Тогава на власт беше коалиция БСП- ДПС“, припомни той.  „Нито едно предложение не беше прието от управляващите“, заяви Волен Сидеров. „БСП отхвърлиха предложението ни минималната пенсия да бъде 500 лева“, посочи той.  „Предложихме минималната работна заплата да се приравни към средната минимална работа заплата за държавите от ЕС- отхвърлено с гласовете на ГЕРБ, БСП и ДПС“, обясни Сидеров. „Атака“ предложи и прекратяване на всички концесионни договори за добив на злато, за което говоря от 15 години. Г-жо Нинова, вие тогава не бяхте в политиката. Предложението ни беше отхвърлено с гласовете на БСП, ДПС и ГЕРБ“, каза още лидерът на „Атака“.  ", "date": "2018.11.08", "title": "Сидеров ядосан на БСП: Крадат идеите ни - поне да го кажат и да благодарят"}
{"url": "https://www.blitz.bg/politika/razsledvaniyat-ot-gerb-deputat-e-shchastliv-da-si-dade-imuniteta_news638326.html", "text": "Депутатът от ГЕРБ Борис Кърчев е щастлив да си даде имунитета веднага, но също така заяви, че неплатени данъци няма, съобщава Канал 3.  \"Веднага ще подам писмено съгласие до председателя на Народното събрание за сваляне на имунитета ми, заяви пред медиите в парламента Кърчев. Г   \"Никакви неизплатени данъци нямам и не се притеснявам от нищо\", допълни той. Кърчев обясни, че при прехвърлянето на фирмите му те не са имали никакви задължения. За това имам документи, увери той. Никога не съм се крил зад този имунитет, щастлив съм, че ще го дам. Целта е да се изчисти името ми, защото тази кампания срещу мен е повече от година и половина\", коментира той и индиректно обвини социалистите в Казанлък, че стоят зад кампанията срещу него. Тя се водела от местни структури на БСП в Казанлък, обяви Кърчев.", "date": "2018.11.08", "title": "Разследваният от ГЕРБ депутат е щастлив да си даде имунитета"}
{"url": "https://www.blitz.bg/obshtestvo/stavri-kalinov-na-74-g-znam-koy-sm-ne-pozvolyavam-na-nikoy-da-me-machka_news638375.html", "text": "Гигантски паметник може да се извиси на мястото на Мавзолея в София, кой ще е конникът на върха на монумента. Едно от предложенията, които се коментират сред общинските съветници, е там да има паметник на основателя на българската държава хан Аспарух. Скулпторът Ставри Калинов предложи да бъде издигнат 33-метров монумент по негов проект, на чийто връх да има фигура на Аспарух.Художникът Ставри Калинов е един от най-талантливите ни съвременни майстори на изобразителното изкуство. Като характер минава за странна птица, която не спира да изненадва.   Роден на 15 ноември 1944 г. във Видин. Завършва гимназия в родния си град и в три поредни години кандидатства за специалността “Скулптура” в Националната художествена академия. Приет е да следва през 1969 г. в специалност “Дърворезба” в класа на професор Асен Василев и завършва през 1977 г.  Работи с коприна, гипс, бронз, сребро, злато, студена керамика, но предпочитаният от него материал е стъклото. Първата си самостоятелна изложба открива през май 1980 г., когато излага 70 свои пластики. Следват изложби във Видин, Габрово, Варна, Несебър, Пловдив, както и в чужбина - Югославия, Италия, Австралия, Германия, Испания, Великобритания, Франция, САЩ, Швейцария, Белгия.  Намерих своя вкус, опитвах.  От бебе знам кой съм, къде съм и колко струвам  Само че нищо не можех да правя. Моята майка ме биеше през детството да не рисувам, а да чета. Повтаряше, че съм най-некадърното дете и нищо не мога. Обаче моят Бог - духът ми, ми говореше и ме осъзнаваше. И аз слушах само него - никога учители, никога родители, нито жена, нито деца. Слушам и сега само него, своя дух, категоричен е Ставри Калинов.   \"Бях въртоглав още от малък. До 14-ата си година мълчах като пукел в училище, та не знам как са ме пускали през класовете. А сега съм дърт бърборко. Роден съм в много бедно семейство. На половин година се случваше да опитам вкуса на кюфте. Баща ми е лежал в затвора, понеже откраднал въглища и дърва да ни стопли в една много тежка зима във Видин, когато и Дунав замръзнал!... Майка ми беше корава жена. Често ме наричаше \"Говедо\". Само веднъж ми каза \"Сине\" - на смъртния си одър. Бях вече на 55!... Едва след смъртта й проумях, криела е нежността си, за да ме направи силен. Чак на стари години прозрях, че е била кралица майка ми. А и името й беше такова - Реджина. На нея кръстих едната си дъщеря\".  Ние робуваме на четири демона на този свят. Най-големият е родителят. Той ти познава слабостите, мечтите, въжделенията, всичко. И може да те въздигне, ала и да те принизи. Другите са училището, църквата и държавата. Аз успях да се спася от цялото това нещо.  Не съм ходил на училище почти никога. Завърших го по милост  Виждаха ме, че съм симпатично и честно дете. Пишеха ми двойка след двойка, но на края на годината викаха родителите ми и им казваха: \"милост, една тройка\".   А Академията, след като влязох, я напуснах. Казах си, че няма на какво да ме научат, а само ме унижават и обезличават и ставам обикновен човек, от стадото. Знаех къде съм, кой съм и колко струвам. Затова се махнах. Отидох да работя една поръчка и за да не ми платят, ме питаха кой съм. \"Аз съм един самоизключил се студент от Академията\", казах. Жената, за която работех, ме погледна и попита искам ли да завърша. Вдигна телефона, обади се на ректора и се разпореди другарят Калинов на следващия ден в 18 часа да си получи дипломата. Отидох и третият човек след Тодор Живков ми връчи документа за завършване. Веднага след като ми подариха дипломата, си  направих изложба в магазинчето за моливчета и боички   на Съюза на художниците на улица \"Раковски\". Там работеше Веселин Досев. Той се ядоса, когато чу идеята ми. Аз не се отказах. Отидох при Любен Зидаров, който тогава ръководеше съюза. Паднах му на колене. Примолих му се, че искам да покажа там творбите си - малка пластика от сребро. Изпрати една своя помощничка Джелебова да види какво ще изложа. Направих изложбата, откри я Георги Джагаров. Имаше много хора от правителството. На нея за пръв път присъстваха и родителите ми. Плакаха, не можеха да повярват какво се случва.  Отидох в ЦУМ в един магазин за бижутерия. Поисках 25 килограма сребро - бижута, гривни, ланци. Представи си за каква сума става дума. Даже нямаха толкова в наличност, та събираха и от други магазини. Всичкото това го разтопих и си направих скулптури.   Никога и при никакви обстоятелства не си позволих лукса някой да ме мачка и унижава или обезличава. Нито преди, нито сега! Винаги съм се борил сам и съм успявал. И сега го правя, споделя творецът Калинов.   ", "date": "2018.11.08", "title": "Ставри Калинов на 74 г.: Знам кой съм, не позволявам на никой да ме мачка"}
{"url": "https://www.blitz.bg/obshtestvo/deputatite-posyakokha-meratsite-na-bsp-za-promenite-v-zakona-za-kontsesiite_news638327.html", "text": "Парламентът отхвърли промените в Закона за концесиите, внесени от ПГ на БСП, предаде „Фокус“. „За“ гласуваха 88 народни представители, „против“ бяха 73, а 40 се „въздържаха“.   От БСП настояха да не се отдават на концесия търговските дружества с повече от 50% държавно участие в капитала. Тези дружества са включени в т.нар. забранителен списък по Закона за приватизация и следприватизационен контрол. Според БСП отдаването на тези дружества на концесия за 35 години или повече създава предпоставки за компрометиране на целите, заради които те са в забранителния списък. От левицата възразяват Летище \"София\" да се отдава на концесия.   На 27 юни кабинетът одобри решението на тогавашния транспортен министър Ивайло Московски за откриване на процедурата за определяне на концесионер на Летище \"София\". От левицата внесоха в парламента предложение концесията да се прекрати, но депутатите го отхвърлиха. Според БСП отдаването на концесия на летището е риск за националната сигурност. БСП внесоха сигнал и в Прокуратурата с настояване решението на МС за концесията да бъде отменено. Прокуратурата обаче прие, че не са налице основания да се намесва, защото решенията на МС по Закона за концесиите не подлежат на обжалване.  ", "date": "2018.11.08", "title": "Депутатите посякоха мераците на БСП за промените в Закона за концесиите"}
{"url": "https://www.blitz.bg/politika/ministr-kralev-sportnite-sorzheniya-na-vitosha-shche-ostanat-za-stolichani-i-sled-olimpiadata_news638333.html", "text": "Несъответствията в законодателството са пречка пред домакинството ни на Зимните младежки олимпийски игри Имаме съвсем реални шансове да получим домакинство на Зимните младежки олимпийски игри през 2024 година. Това каза министърът на младежта и спорта Красен Кралев по време на сутрешния блок на БТВ „Тази сутрин“.Той коментира, че ако не бъде създадена възможност да се сменят лифтовите съоръжения на Витоша, България няма да кандидатства за домакинство на Олимпиадата. „Спортните съоръжения на Витоша ще останат в наследство за столичани, за да могат всеки ден да ходят на планината и да използват лифта“, каза Кралев.  „В момента водим срещи с експертите в Лозана, за да се установи какви са нашите ангажименти и кои дисциплини ще приемаме, ако спечелим домакинството“, каза той. Кралев заяви, че младежките олимпийски игри не са като основните Олимпийски игри, където всички дисциплини са задължителни.  Красен Кралев бе категоричен, че не може да се коментира, че предлаганите изменения в Плана за управление на Витоша ще премахнат ограниченията във всички зони на планината. Кралев обясни, че Министерство на младежта и спорта (ММС) е изпратило иницииращо писмо до МОСВ, на база на заключенията на работната група.  В писмото се казва, че трябва несъответствията в Закона за устройство на територията (ЗУТ) и Плана за управление на Витоша да бъдат премахнати, за да могат да се изградят стълбове за лифтови съоръжения. Спортният министър коментира, че целта на създадената междуведомствена работна група е била да се види къде са проблемите. Проблемът с действащия План за управление на парк Витоша е, че разрешава подмяна на лифтове, единствено, ако новите съоръжения имат  точно същите параметри като старите.  Според ЗУТ, за да се смени бетонирания стълб, трябва разрешение за строеж. В същото време Планът забранява строителство. Експертите на Столична община са достигнали до същото заключение – че без промяна в Плана за управление, няма как да бъдат модернизирани съоръженията.  Министър Кралев бе категоричен, че Витоша не може да се сравнява с Пирин или с Боровец. На въпрос на Антон Хекимян как така е подменен лифтът на Мартинови поляни на Боровец, а на Витоша не може, Кралев отговори: „Боровец не е природен парк. Там няма план за управление, който да забранява строителството. Земята не е публична държавна собственост, процедурите са много по-леки. Тук имаме друг режим“. Красен Кралев призова проблемите около Пирин да не се прехвърлят на Витоша, защото се получава изкривяване на информацията.  Според него основната задача на институциите е да убедят хората, че няма да има злоупотреби. „Цялата процедура е ангажимент на МОСВ.  След официалното искане за промяна от ММС, МОСВ трябва да свика висш екологичен съвет, който да обсъди предложените промени. След това се прави инвестиционен проект, който също се одобрява. Окончателните промени в Плана трябва да бъдат утвърдени с решение на Министерски съвет. Не може просто на някого да му хрумне и да започне да строи.  Има много инстанции, през които трябва да се мине“, коментира още Красен Кралев. ", "date": "2018.11.08", "title": "Министър Кралев: Спортните съоръжения на Витоша ще останат за столичани и след Олимпиадата"}
{"url": "https://www.blitz.bg/obshtestvo/stolitsa/obshchinari-ot-gerb-trsyat-operativno-reshenie-na-problemite-na-trgovtsite-kray-bul-graf-ignatiev_news638305.html", "text": "Шест месеца след началото на ремонта на ул. \"Граф Игнатиев\" търговци на знаковата улица са пред фалит. Десетки магазини останаха празни, а собствениците им искат компенсации.    Как точно да си покрия наема, кредита, с който стартирах своя бизнес? Аз имам само един магазин, от който се издържам. Смятам, че с еднодневната неустойка за некачествен ремонт, която е 250 000 лв., биха се покрили наемите на почти цялата улица, каза собственичка на магазин за сувенири, цитирана от Нова тв.  Тя заяви, че след като търговците покрият заемите си, ще върнат парите на общината. Собственици на ресторант също се оплакаха, че са фалирали. Те имат споразумение за кредит, който трябва да плащат всеки месец. Не могат да покрият и семейните си разходи. Търговците са  готови на бунт.  Ние искаме да съдействаме на общината, за да може този ремонт да приключи по-бързо. Искаме тези ограждения да бъдат премахнати. Всички търговци в момента просто чакат някой да каже, за да излязат на протест и да затворят улиците, каза друг от потърпевшите собственици. Председателят на групата на ГЕРБ в Столична община Малина Едрева заяви, че управляващите са наясно за причинените неудобства. По нейни думи партията изцяло подкрепя икономическото развитие на София през малкия и среден бизнес.  Инициирахме този диалог с представителите на бизнеса, за да потърсим най-добрите решения на проблема. Нарушена е комуникацията в подготовката на проекта и етапите на изпълнението му, добави Едрева. На 9 ноември се организира среща с търговците от ул. \"Граф Игнатиев\". Според Едрева само чрез оперативни решения между бизнеса и общината ще се постигне резултат.", "date": "2018.11.08", "title": "Общинари от ГЕРБ търсят оперативно решение на проблемите на търговците край бул. \"Граф Игнатиев\""}
{"url": "https://www.blitz.bg/obshtestvo/blsnata-na-zebra-osdi-shofora-i-zastrakhovatelite-za-kolosalna-suma-razkri-i-advokatskite-shashmi_news638302.html", "text": "Блъсната на пешеходна пътека жена води борба със застрахователна компания повече от две години. Тя е успяла да осъди застрахователите и да получи в пъти по-голяма сума спрямо определеното от компанията обезщетение.   След злополуката Надежда Иванова  се възстановява от тежките травми повече от месец в болница. По време на престоя си там тя започва да получава обаждания и посещения от адвокати. Всеки един от тях обещава да ѝ помогне. Усъмних се в едно име и реших да проверя кога е регистриран към адвокатската колегия. Човекът ми обясняваше, че се занимава с такива дела от две години, а беше регистриран едва от две седмици, разказа Иванова пред Нова телевизия. Тя решава сама да си намери адвокат. Осъжда шофьора, който я е блъснал, както и застрахователната компания, която й предлага обезщетение в размер от 25 000 лв. След две години и половина съдът присъжда като имуществени и неимуществени вреди общо 57 000 лв. Въпреки всички травми Иванова успява да се пребори. Нямаш друг избор. Трябва да правиш рехабилитация, за да не останеш инвалид. Въпреки травмата отново трябва да пресичаш тези пешеходни пътеки, заяви Иванова.", "date": "2018.11.08", "title": "Блъсната на зебра осъди шофьора и застрахователите за колосална сума, разкри и адвокатските шашми"}
{"url": "https://www.blitz.bg/politika/kvorumt-pak-skara-deputatite_news638314.html", "text": "Нови проблеми с кворума белязаха началото на днешното заседание на Народното събрание, предаде БГНЕС.   Парламентът заработи от втория опит, след като при първата регистрация в пленарна зала имаше само 119 народни представители, при необходим минимум от 121. След като заседанието започна, от ГЕРБ упрекнаха опозицията, че отново не се регистрира, въпреки че първа точка от дневния ред на депутатите е законопроект, внесен от БСП. призова Тома Биков депутатите от опозицията. Според него за управляващото мнозинство кворумът не е проблем, а такъв е липсата на „адекватна опозиция“. На тези обвинения отговор даде депутатът от БСП Драгомир Стойнев. От парламентарната трибуна той обясни, че всъщност трима народни представители от левицата са се регистрирали.  онтраатакува Стойнев. ", "date": "2018.11.08", "title": "Кворумът пак скара депутатите"}
{"url": "https://www.blitz.bg/obshtestvo/i-taz-dobra-vizhte-kak-skachat-tsenite-na-stokite-zaradi-novite-tseni-na-gorivata_news638308.html", "text": "Поскъпване на хляб, мляко, сирене и месо с до 5%, заради по-високите разходи за транспорт. Това прогнозират производители, търговци и превозвачи, предава Нова ТВ.   Новите цени на горивата и смяната на винетките с толтакси от догодина значително ще оскъпят превоза на храните и стоките, които купуваме най-често. Проверка показа на кои продукти и услуги ще скочат цените и от кога. Всеки ден хиляди стоки се транспортират от производителите до търговската мрежа. И в момента огромни количества плодове и зеленчуци тръгват от складовете на едро към магазините и пазарите в страната. От следващата година разчетите на превозвачите са категорични: пътните такси, които транспортните фирми плащат, ще скочат драстично, което веднага ще повлече нагоре и цените на основните стоки и услуги. Според предложените варианти на Световната банка всички автомобили над 3 тона и половина ще плащат такси – 12, 20 или 26 стотинки за км. пресметна Йордан Арабаджиев от Съюза на транспортните превозвачи. Разходите за пътни такси на транспортните и спедиторски фирми ще скочат между 10 и 20 пъти, пресмятат от бранша. Това ще оскъпи продукцията, която возят. предупреждава Арабаджиев. казва и председателят на БТПП Цветан Симеонов. А повишението ще бъде платено от крайния потребител.  По сметки на производителите – 10-15 % от крайната цена на всяка бързооборотна стока, която купуваме, идва от транспорта. Най-сериозен удар очакват търговците на плодове и зеленчуци.  каза Владимир Иванов, председател на Държавната комисия по борсовите стоки и тържищата.  обясни търговецът Красимир Станков.  Красимир пресмята, че поне 10 % от цената на стоката, която получава, плаща за доставянето й. При ръст на цените очаква отлив на потребители. Владимир Иванов казва, че 3-4 стотинки повишение на цената на килограм са в състояние да фалират един търговец, докато пазарът на дребно не би трябвало изобщо да реагира на такъв тип изменения от порядъка на няколко стотинки.  казва Красимир Станков. Най-голямо ще бъде поскъпването при вносните плодове и зеленчуци, по-малко – при родната продукция. допълва Цветан Симеонов. Новите транспортни разходи вече се усещат и при доставките на хляб. обясни председателя на Националния браншови съюз на хлебарите и сладкарите в България Мариана Кукушева. Това бързо ще повлече нагоре и цените на хляба.  От бранша все още нямат точни разчети, но при очаквания ръст на пътните такси и новите цени на горивата – поскъпването може да достигне и 3 %. По-големи разходи за транспорт вече отчитат и месопреработвателите. Очакваният ръст при месото и колбасите на щанда е 2-3 %. изчисли и Атанас Урджанов от Асоциацията на месопреработвателите в България. Поскъпването няма да подмине и млечните продукти.  Очаква се скок  е цената на сиренето, млякото и кашкавала с  3-4 %. Производителите твърдят, че ако решат да запазят цените, мандрите са заплашени от загуби, съкращения и дори фалити. заяви Димитър Зоров, председател на Асоциацията на млекопреработвателите. Сега транспортните разходи зависят както от честотата на доставките, така и от добрата логистика. За да ги намалят – някои търговци обмислят и нови маршрути – без толтакси – което обаче ще забави доставките. обяснява председателят на БТПП. Съвсем малко се очаква да поскъпнат стоките, които купуваме по-рядко като дрехи, обувки, черна и бяла техника.  Движение в цените нагоре се очаква и при екскурзиите и куриерските услуги.  заяви Галя Топалова от Националното сдружение на автобусните превозвачи. Тя прогнозира, че много транспортни фирми по редовните автобусни линии ще спрат работа. Засега увеличение на цените на билетите не се очаква.", "date": "2018.11.08", "title": "И таз добра! Вижте как скачат цените на стоките заради новите цени на горивата"}
{"url": "https://www.blitz.bg/obshtestvo/intervyu/samo-v-blits-tv-vizhte-kak-zadkhvashchata-se-s-2-000-000-zhiteli-sofiya-shche-se-bori-s-prezastroyavaneto-video_news638300.html", "text": "За 20 години София бавно, но невъзвратимо се превърна в истински мегаполис с мащабите на Атина, Виена и Барселона. Градът се пука по шевовете и въпреки официалната статистика, че в него живеят малко над 2 милиона, през деня по жълтите павета преминават 3 милиона. Как столицата ще се справи с презастрояването? По този и други актуални въпроси потърсихме мнението на главния архитект на София Здравко Здравков. Ето как той отговори на въпросите на управителя на БЛИЦ Ивайло Крачунов ( ) - Архитект Здравков, как ще решите проблемът с презастрояването на кварталите в София?  -  Проблеми свързани с презастрояването възникват най-вече в жилищните комплекси, които през 80-те години са изградени като тип \"спални\".  След 90-те години, обаче се възстановяват земеделски имоти и възникват спорове между техните собственици и хората, които живеят в блоковете.  Единственият стабилен механизъм, който може да направен, това е Подробният устройствен план.  Пред нас е планът за \"Дружба\" 2 част, който е преминал през поредица от обществени обсъждания. Повече от 4 пъти този план е обявяван на гражданите и след 10 години обществени обсъждания е довел до там, че да може стабилно да развиваме града си.  Голяма част от терените са предвидени за обществени сгради, детски градини и озеленяване, но пред нас стои огромен проблем свързан с придобиването на тези имоти. Веднъж ние сме защитили като публични мероприятия - училищата, детските градини и зелените площи, но тепърва стои задачата за отчуждаване на терените.  Заложихме 5-годишен срок, в който плановете да не могат да бъдат изменяни, за да могат хората да се убедят, че няма да бъдат подведени или измамени, че планът е направен, а след това се прави нещо скрито в администрацията.  Считам, че единствено с механизма на подробните устройствени планове би могъл да се сключи т.нар. Граждански договор между хората, които живеят в комплексите и собствениците на имоти.  Ние от своя страна като Столична община настояваме да бъдат защитени зелените площи и междублоковите пространства. От друга страна собствениците на имоти искат да построят във всеки един от тях по нещо.  С механизмът на плановете можем да успеем да редуцираме презастрояването и да направим така, че средата да стане достатъчно добра за живеене.       Има казуси, които провокираха напрежение в \"Младост\" и в някои от другите квартали, но ние ги решаваме доста добре с районните кметове като ги дефинираме във всеки един от кварталите.  На всички е ясно, че ние трябва да развиваме нашия град като се строят училища, детски градини и улици.  Безспорно строителството е двигателят на един огромен процес, който е свързан с ангажиране на много работна ръка за подобряване на градската среда. - Кога София ни ще заприлича на Виена, Париж, Берлин и други европейски столици, в които фасадите на сградите в центъра са чисти, а от балконите не висят гащи и потници?  - С приемането на Закона за устройство и застрояване на Столична община приехме редица специфични мерки по създаване на регламенти именно в тази посока.  Въведохме механизъм за градската среда и предстои внасянето му в Столичния общински съвет.  Стартирахме с т.нар. Зона 2 или това е пространството, което ремонтираме в района около бул. \"Граф Игнатиев\" и улиците \"Цар Иван Шишман\" и \"6-ти септември\", за да създадем ясни правила как трябва да изглежда всяка една сграда.  Ще създадем единен механизъм за местата за поставяне на климатиците, за да не бъдат видими, и да не капят и шумят.  Ще създадем и стандарт за настилките в града. Темата за настилките веднъж завинаги трябва да приключи.  - Как би могла да приключи темата с различните настилки в столицата?  - Гражданите ще могат да отворят каталог, в който настилките ще бъдат описани. Така всеки ще може да види каква е настилката на неговата улица. Така темата с настилките ще се затвори.  Същото ще стане и с летните градини. Създаваме един наръчник с указания, в който, когато вие сте собственик на заведение и искате да излезете в публичното пространство да знаете как да оформите лятната му градина. Ще се посочат ясно какви цветови решения да се ползват, да няма дъсчени обшивки и керемиди.  Трябва да се използват съвременни материали, за да не създават \"стъклени аквариуми\" в една градска среда, които да възпрепятстват движението на пешеходците.  София върви по правилния път и Ви уверявам, че срещите, които проведохме с наши колеги от европейските столици от Париж до Москва, посоката ни на развитие е правилна.   Малко късно започнахме тази промяна, защото когато говорихме с екипа на \"Геел архитекти\" за това, кога е започнала промяната в Копенхаген, за да доведе до там, че моделът на придвижване е намалил броя на автомобилите спрямо броя на велосипедите в пъти, хората казаха, че там са започнали да работят в тази посока още през 70-те години.  Намаляването на автомобилите в града става с по 2% на година. Нищо не става с магическа пръчка. Но е важно да знаем, че посоката ни на развитие е тази, а не да напълним града с автомобили и да прекарваме с часове в задръстванията.  Посоката е само една - намаляване на броя на личните превозни средства, приоритизиране на масовия градски транспорт, велосипедното и пешеходното придвижване с цел да превърнем София в град на хората.  Това ще стане постепенно, с подобряване на пешеходните пространства и доразвиването на връзки, които дават възможност да се отиде пеша до детска градина, училище и работното място.    Важно е да се промени мисленето на хората! Интервю на Ивайло КРАЧУНОВ     ", "date": "2018.11.08", "title": "Само в БЛИЦ TV! Вижте как задъхващата се с 2 000 000 жители София ще се бори с презастрояването! (ВИДЕО)"}
{"url": "https://www.blitz.bg/obshtestvo/regioni/prodlzhavat-proverkite-za-nalichieto-na-spanak-primesen-s-tatul_news638277.html", "text": "Продължават проверките на Агенцията по храните за наличието на спанак, примесен с отровни листа татул в търговската мрежа. Действията по изтегляне на опасната храна продължава. БАБХ призовава всички граждани, закупили пакетирани листа от спанак от по 500 грама, сорт „Горила”, произведен в област Пловдив, да не го консумират и да го върнат в търговския обект, от който са го закупили.   Изтеглянето на спанака от търговската мрежа започна след постъпването на два сигнала от граждани за закупен спанак от верига магазини в Костинброд и хипермаркет в Търговище.  Сигналът от Търговище се отнася за двама души, консумирали храна, приготвена с посочения спанак. Те са получили неразположение и са диагностицирани с признаци на атропиново отравяне. От Констинброд е постъпил сигнал от гражданин, който е приложил снимки със същата марка спанак, на които се виждат стръкове, наподобяващи татул.", "date": "2018.11.08", "title": "Продължават проверките за наличието на спанак, примесен с татул"}
{"url": "https://www.blitz.bg/kriminalni/nakazanie/prokopiev-dyankov-i-traykov-se-izpravyat-pred-sda_news638284.html", "text": "Бизнесменът Иво Прокопиев и бившите министри Симеон Дянков и Трайчо Трайков се изправят пред съда. Срещу тях са повдигнати обвинения в престъпление по служба. Делото се гледа от Специализирания наказателен съд, предава Канал 3.   През октомври СГС върна на прокуратурата обвинителния акт срещу Трайков, Дянков, Прокопиев и още трима обвиняеми – Петър Василев, Любомир Евстатиев и Радослав Рачев. Съдията прецени, че има съществени нарушения, които са довели до ограничаване на процесуални права на обвиняемите. В мотивите е записано, че в обвинението срещу Иво Прокопиев и Симеон Дянков липсват факти, които да докажат, че те са действали в интерес на компанията „Булброкърс“ ЕАД като са подписали договор за посреднически услуги за над 1 милиард лв. Не са описани и конкретни данни, че Дянков и Прокопиев са действали в съучастие. По обвинението, повдигнато срещу Трайчо Трайков, няма данни дали той е бил запознат с действията и решенията на Агенцията за приватизация и с анализа на инвестиционния посредник за стойността на предложените за продажба акции, преди да даде разрешение за извършване на разпоредителните сделки. От обвинителният акт не става ясен и размерът на вредите, причинени на държавата, как се формират, от кого са причинени, как и с кое деяние и кои факти формират извод за това. Съдът констатира и липса на описание какво е трябвало да направи Трайков, за да защити държавния интерес.  ОЧАКВАЙТЕ ПОДРОБНОСТИ В БЛИЦ", "date": "2018.11.08", "title": "Прокопиев, Дянков и Трайков се изправят пред съда"}
{"url": "https://www.blitz.bg/kriminalni/blits-tv-deloto-sreshchu-prokopiev-dyankov-i-traykov-pak-ne-trgna-a-prichinata-e_news638329.html", "text": "Прокопиев, Дянков и Трайков трябваше да се изправят пред Специализирания наказателен съд по обвинения за престъпления по служба.    Това е пореден случай, в който ходът на делото се отлага, след като през октомври Софийският градски съд върна на прокуратурата обвинителния акт срещу Трайков, Дянков, Прокопиев и още трима обвиняеми – Петър Василев, Любомир Евстатиев и Радослав Рачев. Съдията прецени, че има съществени нарушения, които са довели до ограничаване на процесуални права на обвиняемите.  Днешното заседание в Спецсъда е отложено за 17 януари Оператор: Съйко СЪЕВ, БЛИЦ  ", "date": "2018.11.08", "title": "БЛИЦ TV: Делото срещу Прокопиев, Дянков и Трайков пак не тръгна, а причината е..."}
{"url": "https://www.blitz.bg/obshtestvo/tsyal-grad-e-na-krak-misteriyata-okolo-izcheznaliya-obshchinar-pankov-se-zadlbochava_news638328.html", "text": "Общинският служител Асен Панков от Петрич, който изчезна мистериозно преди 2 дни, е неоткриваем. Цял град, близки, познати, полиция, охранители, са вдигнати на крак в търсенето му. Това пише struma.com.  Претърсиха гористите местности край града, селата, цялата околия, но от Панков няма следа. Никой не го е виждал, само съсед, който свидетелства, че го е видял видимо замислен да се качва в колата си, без да му проговори.  Съпругата му е в шок, роднините му също. На никого нищо не е казал. Камерите не са засекли автомобила да напусна Петрич. Къде е Панков е пълна мистерия. Стана ясно, че Панков е имал открито заболяване, дали то е отключило това действие е неясно.  Продължава издирването на 60 -годишния мъж, потресъл южния град, където всички го познават, уважават и твърдят, че е една от емблемите на общинска администрация, където е работил с години. Ако някой има информация за Асен, да се обади в близкото поделение на МВР. ", "date": "2018.11.08", "title": "Цял град е на крак: Мистерията около изчезналия общинар Панков се задълбочава!"}
{"url": "https://www.blitz.bg/kriminalni/brigada-maystori-bezchinstva-po-selata-dupchat-i-biyat-stari-khora-dokato-im-izmkvat-parite-video_news638331.html", "text": "Схема за измама на възрастни хора в карловските села – бригада от майстори предлага почистване на улуци срещу дребни суми, а после иска няколко хиляди. Вече седмица възрастното семейство Йовчеви живее в постоянен ужас, съoбщава bTV.     Всичко започва на 1 ноември, когато на външната врата се появява млад мъж и казва, че улуците на къщата имат нужда от ремонт. Дядо Иван бързо се съгласява да плати за залепване и почистване на тръбите. „Това беше уговорката – за 2 литра ракия”, казва дядото.     За петнайсетина минути дворът на къщата е окупиран от мъже, които му предлагат нова оферта. В следващия половин час бригадата сваля всички улуци без съгласието на собственика ѝ, започва да подменят тръбите въпреки протестите на дядо Иван.     „И аз също 10 пъти му казах, че не искам да правят нови, искам да ги залепят”, каза потърпевшият.  След още час единият от майсторите се представя за бивш затворник, а сумата, която вече искат от дядо Иван, е 1400 лева.      След още 15 минути сумата набъбва с още 2000 лева. Дядо Иван е надупчен с шило по ръката и е заплашен. „До стотинка ми взеха парите – общо 3000 лева”, допълва потърпевшият.      Бригадата измамила и Ани Иванова. „Дойде един господин една вечер, предложи ми почистване на улуци. Споразумяхме се за някаква разумна цена – 30 лева за почистване на улук и 70 лева за евентуални заварки на место. Впоследствие поискаха 2700 лв., платила съм 550”, заяви тя.     Дядо Иван твърди, че на 5 ноември е подал сигнал в полицията. Според местната власт от майсторите на улуци пропищели и в съседните села Климент, Московец, Богдан и Иганово.     „В нашето село 5 случая имаме на пострадали семейства. Те работят по една и съща схема. Отиват при хората, представят се, че ще им свършат нещо дребно за минимална сума от около 50 лева. Свалят почти всички улуци. И започват със заплахи да искат много големи суми”, посочи Славка Червенкова, кмет на с. Каравелово.     От пресцентъра на МВР в Пловдив твърдят, че досега сигнали за подобни измами не са получавали.     ", "date": "2018.11.08", "title": "Бригада „майстори“ безчинства по селата – дупчат и бият стари хора докато им измъкват парите (ВИДЕО)"}
{"url": "https://www.blitz.bg/politika/borisov-obyavi-na-koy-politik-svalya-shapka-v-momenta-i-alarmira-za-dve-golemi-opasnosti-koito-mozhe-da-schupyat-evropa_news638347.html", "text": "Хубаво е, че днес тук имаме за пример граница на север Финландия и каквато е на юг - България. Преди 4 г. предупредих какво ще стане в Европа, ако не се вземат незабавни мерки за външните граници. България взе своите мерки и гарантира сигурността, други не го направиха и Европа се счупи по средата от имиграционна криза. Това заяви премиерът Бойко Борисов на конгреса на ЕНП, който се провежда в Хелзинки.    „Би трябвало да се чуваме, тези, които сме на първа линия. Няма да говоря за двойния стандарт, който бе приложен към България, Румъния и Гърция, но това е друга тема - независимо, че всички институции в Европа казваха, че България и Румъния особено за по въздух са готови за Шенген”, подчерта Борисов.  „И договорът за приятелство със Скопие никак не беше лесен за подписване от България, но дадохме пример със Заев как една партия като ГЕРБ и друга в Македония - социалдемократи, могат да постигнат един договор. И го направихме, защото смятаме, че като партия от ЕНП, перспективата на Македония за ЕС и НАТО минава през този договор”, отбеляза още Борисов. „И като се събираме и вземаме решения в ЕНП, има ли дисциплина или няма? Като ЕНП извикахме ли да питаме колегите в Гърция и Македония, вие къде искате да видите вашата държава в ЕС и НАТО или обратно и те да ни кажат. Ето тук е Вучич - огромна работа върши сръбският президент и то в много трудно място. Трябва максимално да помогнем на Сърбия”, добави Борисов.  Той посочи според него кои са двете големи опасности за Европа.  „И тук не слагам миграционната криза, защото мисля, че сме я овладели и можем да я овладеем – това е Брекзит. Мишел Барние работи много, но не ви беше интересно да го слушате огромната част от залата, а това може да предизвика голям катаклизъм. Шапка му свалям. Другото е Европа на две скорости. Ако миграцията не счупи Европа, това ще счупи Европа – Европа на двете скорости и евроскептицизмът в страните от Източна Европа ще бъде голям”, каза още Борисов.", "date": "2018.11.08", "title": "Борисов обяви на кой политик сваля шапка в момента и алармира за две големи опасности, които може да счупят Европа"}
{"url": "https://www.blitz.bg/politika/mareshki-se-zapna-ne-si-dava-imuniteta_news638335.html", "text": "Лидерът на \"Воля\" Веселин Марешки и народните представители от групата Кръстина Таскова и Пламен Христов не са решили дали ще подадат заявления за  . Това каза пред журналисти в парламента Веселин Марешки в коментар на искането на главния прокурор за сваляне на имунитетите им, пише    \"Това е втора серия на първото. Сменили са члена, по който сме дали имунитета си предния път. Сега искат по друг член да си го свалим отново\", коментира Марешки. \"Още тогава, за да не ни разиграват такива циркове, казахме че си сваляме имунитетите по всички членове от целия Наказателен кодекс, за да работят спокойно, да не се притесняват, и да не губят времето и на вас, и на българския народ\", посочи той. След това уточни, че ще се запознаят с искането на прокуратурата и тогава ще преценят дали този път да се откажат от имунитета си. \" \", коментира лидерът на \"Воля\". \"Появиха се реакции, че става дума за това, че сме  прекалено остри спрямо някои вицепремиери  и ставаме неудобни. Ако това е, да си го кажат\", коментира Марешки. На въпрос определя ли това като политическа атака той заяви: \"Не виждаме друг вариант, защото това нещо вече колко време се мотае\" и допълни, че се пораждат доста съмнения. Попитан дали групата на \"Воля\" ще се регистрира утре в пленарна зала, тъй като изтича срокът, който дадоха за оставките на вицепремиерите Валери Симеонов и Красимир Каракачанов, Марешки зави, че той лично няма да присъства на петъчното заседание, но депутатите от групата ще се регистрират. Краят на седмицата е неделя, не петък, а какво следва след неделя, ще ви кажем в понеделник, уточни той.", "date": "2018.11.08", "title": "Марешки се запъна, не си дава имунитета"}
{"url": "https://www.blitz.bg/kriminalni/elena-yoncheva-i-prof-georgi-mikhaylov-se-otkazakha-ot-deputatskiya-si-imunitet-ninova-i-bsp-gi-podkrepikha_news638330.html", "text": "ПГ на „БСП за България“ заставаме като един зад Елена Йончева и проф. Георги Михайлов – вярваме, че са невинни и очакваме да се докаже. Това каза лидерът на БСП Корнелия Нинова пред журналисти във връзка с поисканите имунитети на Елена Йончева и проф. Георги Михайлов, предаде „Фокус“.   „Групата се събрахме, разговаряхме. Решението ни е следното. Елена Йончева и Георги Михайлов доброволно ще си дадат имунитетите. Разчитаме на бързо и обективно разследване, но цялата група заставаме зад тях като един“, допълни Нинова.  „Очаквам, че ще ни се задава и от вас и политически въпроса дали ще ги изключим от парламентарната група. Казвам го сега и това решение ще остане до края на разследването. Не, няма да ги изключваме от парламентарната група. Това са две ярки остриета на БСП, допускам, че със своите изказвания и своето поведение те са предизвикали такова нещо. За това ние стоим твърдо убедени, че са невинни и очакваме делото и разследването да го докажат“, допълни още Нинова. Депутатите от ПГ на \"БСП за България\" Елена Йончева и проф. Георги Михайлов се отказват от имунитетите си, предаде \"Фокус\". Имунитетите им бяха поискани днес от гл. прокурор Сотир Цацаров.   Исканията касаят разрешение за възбуждане на наказателно производство, на основание чл. 70 ал. 1 от Конституцията на Република България, по отношение на:  Георги Михайлов, народен представител от ПГ „БСП за България“, за престъпления по чл. 219 ал. 3 вр. ал. 1 НК /умишлена безстопанственост/ и по чл. 220 ал. 1 вр. чл. 26 ал. 1 НК /сключване на неизгодни договори/. В СГП са постъпили материали от извършена проверка от отдел „Икономическа полиция“ на СДВР, с предложение за образуване на досъдебно производство. От тях, както и от приложените договори за доставка на медикаменти и консумативи, е видно, че към 31.05.2018 г. задълженията на Специализирана болница за активно лечение на хематологични заболявания  - София /СБАЛХЗ ЕАД/ към всички доставчици са в общ размер на 24 359 808 лв. В хода на проверката от служителите на СДВР е установено, че за периода 07.05.2015 г. – 19.04.2017 г. директор на болницата и управител на търговското дружество е бил Георги Михайлов, като в това качество той е сключил преобладаващата част от договорите, последица от които е посоченото финансово състояние на лечебното заведение.   Елена Йончева, народен представител от ПГ „БСП за България“, за престъпление по чл. 253 ал. 5 вр. ал. 1 НК /изпиране на пари в особено големи размери/. Въз основа на постъпил сигнал от народни представители и след извършена проверка, в Специализираната прокуратура е образувано досъдебно производство за такова престъпление – за извършени финансови операции с парични средства, присвоени от „КТБ“ АД /в несъстоятелност/ и са прикривани чрез офшорна компания – „Далий Трейдинг Лимитид“ действителните права върху парични средства на „КТБ“ АД /в несъстоятелност/ в особено големи размери, за които се знае или предполага, че са придобити чрез престъпление по чл. 203 НК и случаят е особено тежък.  В хода на разследването е установено, че на 17.04.2012 г., на основание чл. 113 от Търговския закон, едноличният собственик на капитала на „Авторска телевизия“ ЕООД Елена Йончева е взела решение представляваното от нея търговско дружество да учреди съвместно с офшорна компания „Далий Трейдинг Лимитид“ /дружество, регистрирано на 09.02.2011 г., съгласно действащите нормативни актове на територията на Британски Вирджински острови/ юридическо лице с правно организационна форма – дружество с ограничена отговорност и с наименование „Офроуд“ ООД. На 20.04.2012 г., представляващите „Далий Трейдинг Лимитид“ също са взели решение за учредяване на това съвместно дружество с „Авторска телевизия“ ЕООД. В решенията на управителните органи на двете търговски дружества е посочен размера на капитала на новосформираното „Офроуд“ ООД – 10 000 лева, разпределен в 100 дружествени дяла, всеки един с номинална стойност 100 лева.  Всеки от учредителите /„Авторска телевизия“ ЕООД и „Далий Трейдинг Лимитид“/, при разпределението на капитала записва по 50 дружествени дяла /по 50 %/, с обща номинална стойност в размер на по 5000 лева. Вноските в капитала са разпределени, както следва: - съдружникът „Авторска телевизия“ ЕООД, срещу записаните 50 дружествени дяла, се задължава да извърши парична вноска в размер на 5000 лева.; - съдружникът „Далий Трейдинг Лимитид“, срещу записаните 50 дружествени дяла се задължава да извърши парична вноска в размер на 315 000 лева, от които 310 000 лева /разликата между общата сума на паричната вноска и общата номинална стойност на записаните дружествени дялове/ да бъдат отнесени във фонд „Резервен“ на „Офроуд“ ООД. „Далий Трейдинг Лимитид“ се е задължило след учредяване на „Офроуд“ ООД в Търговския регистър на Република България да направи и допълнителна парична вноска в „Офроуд“ ООД в размер на 250 000 евро или тяхната левова равностойност в срок от 1 година, при годишна лихва 5 %. Учредителното събрание е проведено на 23.04.2012 г., като за управител и представляващ на новоучреденото търговско дружество „Офроуд“ ООД е избрана Елена Николова Йончева. В това си качество, тя е сключила с „КТБ“ АД Рамков договор за платежни услуги за ЮЛ и ЕТ.  Определена е като единствено лице, което има право да се разпорежда със сумите по сметките на „Офроуд“ ООД. На 20.06.2012 г. и 22.06.2012 г. по разплащателната сметка на „Офроуд“ ООД са постъпили договорените суми, включително и валутен превод в евро от „Далий Трейдинг Лимитид“. Предстоят множество действия по разследването, свързани с установяване на начина на разпореждане с тези средства, както и спазване на разпоредбите на данъчното законодателство.  ", "date": "2018.11.08", "title": "Елена Йончева и проф. Георги Михайлов се отказаха от депутатския си имунитет, Нинова и БСП ги подкрепиха"}
{"url": "https://www.blitz.bg/politika/ministr-marinov-iska-pryaka-vrzka-mezhdu-finansovite-sanktsii-i-povedenieto-na-shoforite_news638349.html", "text": "Трябва да се обсъдят всички възможности и да се направи много бърза връзка между поведението на водача и финансовата санкция, която да търпи от своето незаконно поведение. Обсъжда се възможността и настройка на системите застрахователите да имат достъп до системата на \"Пътна полиция\". За това призова министърът на вътрешните работи Младен Маринов, който взе участие в официалната тържествена церемония по случай професионалния празник на полицията пред сградата на Главна дирекция \"Национална полиция\", цитиран от News.bg.  Той участва и в поднасянето на венци и цветя в памет на загинали полицаи.  Трябва да се обсъдят въпросите и да се намери оптималният ефект, с който всеки водач да си плати нарушенията по най-бързия начин, посочи силовият министър. Той добави, че се обсъжда възможността и настройка на системите застрахователите да имат достъп до системата на \"Пътна полиция\". Според него ще се намери начин, за да се постигне общата цел - намаляване на пътнотранспротните произшествия. Маринов честити празника на всички полицаи и добави, че всички органи на реда трябва да се чувстват горди, че са полицаи и имат честта да пазят българското общество и обществения ред. Директорът на Главна дирекция \"Национална полиция\" Христо Терзийски обясни, че за Пътна полиция са важни най-модерните информационни системи. Той припомни, че през последните години са направени редица нововъведения, сред които работа със станции с отдалечен достъп. \"Спирането на всеки един водач минава през проверка в информационните системи и всяко едно нарушение се съхранява в информационна система, която е от най-модерен тип\", обясни Терзийски. На въпрос на news.bg спазват ли се предписанията на полицията за Акция \"Зима\", главен комисар Терзийски отбеляза, че предписанията на полицията отчасти се спазват. Той се закани, че ще бъдат налагани глоби на водачите, които не ги спазват.   ", "date": "2018.11.08", "title": "Министър Маринов иска пряка връзка между финансовите санкции и поведението на шофьорите"}
{"url": "https://www.blitz.bg/politika/evropeyskata-integratsiya-pred-novi-predizvikatelstva-rolyata-na-progresivnite-sili_news638353.html", "text": "На 27.11.2018 г. в Брюксел ще се проведе дискусия на тема  „Европейската интеграция пред нови предизвикателства – ролята на Прогресивните сили“.   Събитието се организира от Прогресивния форум в Европейския парламент – пространство за диалог на базата на взаимно доверие. По време на дискусията ще бъдат представени позициите и отговорите на изявени политици от различни политически семейства в опит да преодолеят различията по между си в полза на общите виждания и споделените ценности по отношение на предизвикателствата, пред които е изправена Европа днес.  Необходимостта от този диалог е по-голяма от всякога. Днес Европа е изправена пред последиците от строгите бюджетни съкращения, бежанската криза, климатичните промени и проваления неолиберален икономически модел, които се отразяват крайно негативно върху ежедневния живот на хората и продължава да представлява заплаха за демократичните им права.  Членовете на Изпълнителния комитет на Прогресивния форум, сред които е и българският евродепутат от групата на Социалистите и демократите в ЕП Георги Пирински, работят за обединяване на усилията на прогресивните, левите, екологичните и социалните сили в Европа в борба за отстояване на общите им приоритети: устойчиво развитие, справедлив растеж, кохезионни политики, прозрачност, демокрация и мир!    ", "date": "2018.11.08", "title": "„Европейската интеграция пред нови предизвикателства – ролята на Прогресивните сили“"}
{"url": "https://www.blitz.bg/obshtestvo/regioni/v-mandra-kray-pomorie-namerikha-neshcho-gnusno-koeto-tryabvashe-da-stigne-do-trapezite-na-blgarite-snimki_news638390.html", "text": "След склад с нелегална риба край бургаския жк „Меден рудник“ Областната дирекция по безопасност на храните запечата още един обект. Става въпрос за мандра край Поморие, който произвежда имитиращ продукт – сирене. Там са открити подвеждащи опаковки, на които е пишело „Бяло овче саламурено сирене“. Това съобщи директорът на Областната дирекция по безопасност на храните д-р Георги Митев, цитиран от Флагман.бг.  „Открити са 36 тенекии с 432 кг имитиращ продукт. Те ще бъдат иззети и унищожени“, добави д-р Митев. Собственикът на мандрата е получил акт на стойност 1000 лева.  Проверката е извършена днес следобед, мандрата е запечатана до 16-и ноември, като дотогава трябва да бъдат премахнати всички подвеждащи етикети и опаковки.  Обектът има разрешение единствено за производство на имитиращи продукти.  „Преди месец приключи срокът, в който всяка мандра трябваше да заяви какво иска да произвежда - или само имитиращ продукт, или само истинско сирене по БДС. Тази мандра е заявила, че иска да произвежда само имитиращ продукт. Има специални опаковки, в които може да се продава в магазините, вече имитиращ продукт не може да се продава насипно, за да не се подвежда клиентът“, обясни още директорът на БАБХ-Бургас.  Останалото количество продукция, която не е била в подреждащи опаковки, няма да бъде иззета. Д-р Митев успокои, че конфискуваното сирене не е била предназначена за българския пазар.  ", "date": "2018.11.08", "title": "В мандра край Поморие намериха нещо гнусно, което трябваше да стигне до трапезите на българите (СНИМКИ)"}
{"url": "https://www.blitz.bg/kriminalni/arnaudova-razkri-novi-podrobnosti-za-shashmite-zaradi-koito-tsatsarov-poiska-imuniteta-na-elena-yoncheva_news638393.html", "text": "Спецпрокуратурата е завела досъдебно производство на 31 август тази година по сигнали срещу народния представител от БСП Елена Йончева. Извършена е проверка и в ДАНС и в публичните регистри за пране на пари в особено големи размери. Това заяви на извънреден брифинг говорителката на прокуратурата Румяна Арнаудова.     \"През 2012 година е взето решение за създаване на съвместно дружество, което е една офшорна компания, регистрирана през 2011 година на Вирджинските острови. То се казва \"Офроуд\" ООД. Една от компаниите участва с 320 000 лева\", каза тя.     Установили сме, че новообразуваното дружество е открило банкова сметка в КТБ имало е и разплащателна сметка. Елена Йончева е била управител на новото дружество и тя е могла да разполага със сумите\", каза Арнаудова.  \"Сумата от 320 000 е постъпила по сметката на \"Офроуд\". Как са изразходвани тези средства след това, с които е имала възможност да оперира само елена Йончева, разследването не може да установи, докато не бъде снет имунитета на народния представител”, каза Арнаудова.  \"Предстои разкриване на данъчна-осигурителна тайна, на банкова тайна и всичко, което ще засегне пряко правата на народните представители, чиито имунитет бе поискано да бъде отнет. Искаме да стигнем до верни и правилни изводи”, каза тя и добави, че предстои много работа.  Ако НС даде разрешение за възбуждане на наказателно производство, ще бъдат повдигнати по още едно обвинение на тримата депутати от „Воля“. Без да се изменя вече повдигнатото им обвинение за изнудване. За депутатите от „Воля“ това е едно и също съдебно производство. Същото, за което миналата година тримата дадоха съгласие да се провежда наказателно производство“, обясни тя.  „Бяха разпитани още свидетели, собственици на аптеки, които потвърдиха за упражнена спрямо тях принуда“, заяви Румяна Арнаудова. „В момента не сме изправени пред изменение на обвинението. Касае се за същото обвинение с ново престъпление“, посочи говорителят на главния прокурор.  „За това главният прокурор внесе искане за снемане на имунитетите им“, коментира Румяна Арнаудова. „За тези престъпления се предвижда повече от 3 години „лишаване от свобода“, каза още тя.  Докато изпълнителен директор на Специализираната болница за активно лечение на хематологични заболявания в София е бил Георги Михайлов от БСП са натрупани задължения в размер на повече от 24 млн. лева\", каза на брифинг говорителят на главният прокурор Румяна Арнаудова.  „Приложени са и договори само и единствено подписвани от него. Договорите са оценени като явно неизгодни сделки“, заяви тя.  „Има извършена безстопанственост, действията му не защитават в пълна степен интересите на болничното заведение“, посочи прокурор Румяна Арнаудова и уточни, че за да продължи разследването е необходимо снемането на имунитета на Георги Михайлов.  ", "date": "2018.11.08", "title": "Арнаудова разкри нови подробности за шашмите, заради които Цацаров поиска имунитета на Елена Йончева!"}
{"url": "https://www.blitz.bg/politika/v-parlamenta-obszhdat-po-strogi-nakazaniya-sreshchu-domashnoto-nasilie_news638279.html", "text": "Председателят на Народното събрание Цвета Караянчева ще представи на заседание на Комисията по правни въпроси мотивите на законопроекта за изменение и допълнение на Наказателния кодекс, свързан с предоставяне на всеобхватна и широка защита на жените и децата – жертви на домашно насилие и всички форми на агресия срещу тях. Заседанието ще се проведе от 14.30 часа в зала \"Изток\". Това съобщиха от пресцентъра на Народното събрание.     Законопроектът беше внесен от председателя на Народното събрание и група народни представители на 24.10.2018 г.     Целта е да бъде създадена цялостна система за промяна в наказателното право за инкриминиране на всички последици от домашно насилие, за да има превенция преди неговото извършване и последващо наказание.     Обсъждането се организира съвместно от Комисията по правни въпроси и Министерството на правосъдието. В заседанието ще участват председателят на парламента Цвета Караянчева, председателят на Комисията по правни въпроси Данаил Кирилов, министърът на правосъдието Цецка Цачева, народни представители.     Поканени за участие са представители на Прокуратурата, Върховния касационен съд, академичните среди и неправителствения сектор. На заседанието могат да присъстват и всички заинтересовани организации, които да споделят своите мнения и препоръки по законопроекта.   ", "date": "2018.11.08", "title": "В парламента обсъждат по-строги наказания срещу домашното насилие"}
{"url": "https://www.blitz.bg/obshtestvo/doncho-atanasov-ot-api-ot-magistralite-ne-se-krade-ne-ni-e-strakh-ot-proverki-na-kachestvoto_news638297.html", "text": "Не се притесняваме от осъществяването на законови проверки за качеството на пътищата у нас. Това каза инж. Дончо Атанасов – член на УС на Агенция \"Пътна инфраструктура\", пред bTV. Думите му са по повод проверката, която искат от БСП за качеството на пътищата у нас.     „Определен съм от министъра на регионалното развитие да координирам законовото осъществяване на проверката, подписана от група народни представители. Всички колеги, ангажирани в дирекциите по възможността за осъществяване на такава проверка работят и в кратки срокове ще отговорим. Проверката ще е случи, когато законите позволяват“, коментира инж. Атанасов.     По думите му дали законите позволяват такава проверка би трябвало да знаят народните представители. „Аз знам, но колегите ще се произнесат. Работи се, проверяват се закони и нормативни документи, по които може да се осъществява такава проверка на външни лица. Законът за устройство на територията много ясно показва какви са правата и отговорности по целия инвестиционен процес по реализиране на ново строителство, ремонти дейности и т.н. Който иска да осъществява такива проверки, особено народни представители, би трябвало да се запознае със Закона за устройство на територията, обхвата как се извършват проверки, чия отговорност е“, заяви инж. Дончо Атанасов.     Според него се правят внушения, че от пътищата се краде. „Били сме подложени на проверки на републиканската пътна мрежа при изпълнението на обекти от оперативните програми от лицензирани лаборатории, които Европейската комисия е подбрала, в рамките на година и половина“, каза още членът на УС на АПИ. „Категорично отказвам да участваме в такъв дебат“, добави той.     На въпрос кой трябва да направи проверката, ако е възможна по закон, инж. Атанасов поясни: „Би трябвало да се питат народните представители. Не се притесняваме от осъществяването на такива проверки“. „Няма как като администрация да допуснем да се случват неща извън нормите. При Своге текат процесуални следствени действия, като приключат ще се види кой е крив и кой прав“, допълни инж. Дончо Атанасов.       ", "date": "2018.11.08", "title": "Дончо Атанасов от АПИ: От магистралите не се краде, не ни е страх от проверки на качеството"}
{"url": "https://www.blitz.bg/politika/zapochna-sreshchata-na-borisov-s-finlandskiya-premier-snimki_news638299.html", "text": "Започна срещата на министър-председателя Бойко Борисов с премиера на Република Финландия Юха Сипила. Борисов е на работно посещение в северната държава.  По време на разговорите ще бъде обсъдено задълбочаване на двустранните отношения, актуални теми от европейския дневен ред, бъдещето на общността и възможности за развитие на сътрудничеството между България и Финландия в контекста на Общата политика за сигурност и отбрана на ЕС, съобщиха от Министерски съвет.  Министър-председателите на България и Финландия ще обсъдят още европейската перспектива и свързаност на Западните Балкани, както и резултатите от първото Българско председателство на Съвета на ЕС в контекста на предстоящото Финландско председателство, което ще се проведе през втората половина на 2019 г.     ", "date": "2018.11.08", "title": "Започна срещата на Борисов с финландския премиер (СНИМКИ)"}
{"url": "https://www.blitz.bg/politika/promyana-v-zakona-za-kontsesiite-predlozhena-ot-bsp-obszhdat-v-parlamenta_news638286.html", "text": "Първа точка в дневния ред на Народното събрание днес е предложението на социалистите за промени в Закона за концесиите.     Дебатът ще се проведе ден след като прокуратурата отхвърли сигнала на депутатите от БСП, с който бе поискано от държавното обвинение да протестира пред съда решението за концесиониране на летище София.     Депутатите ще обсъдят предлаганите промени от БСП, според които предприятия със стратегическо значение за националната сигурност, фигуриращи в забранителния за приватизация списък, да не могат да се отдават на концесия.     Промените бяха внесени преди два месеца, но тъй като досега не бяха разпределени за разглеждане в съответните комисии, депутатите имат право да ги представят директно в пленарната зала. Според идеята на социалистите, много предприятия ще влязат в забранителния списък за концесиониране.     Очаква се депутатите да гласуват на първо четене и внесените промени от МС в закона за БНБ, които предвиждат регламентиране не само на независимостта на БНБ от националните органи и институции, но и от институциите, органите, службите или агенциите на ЕС.    ", "date": "2018.11.08", "title": "Промяна в Закона за концесиите, предложена от БСП, обсъждат в парламента"}
{"url": "https://www.blitz.bg/politika/izvnredno-tsatsarov-iska-imuniteta-na-mareshki-elena-yoncheva-i-oshche-4-deputati-ot-gerb-bsp-i-volya_news638313.html", "text": "Днес, 08.11.2018 г. главният прокурор Сотир Цацаров отправи към Народното събрание искания за снемане на имунитета на шестима народни представители, обяви прокуратурата на сайта си. Исканията касаят разрешение за възбуждане на наказателно производство, на основание чл. 70 ал. 1 от Конституцията на Република България, по отношение на:  - Георги Михайлов, народен представител от ПГ „БСП за България“, за престъпления по чл. 219 ал. 3 вр. ал. 1 НК /умишлена безстопанственост/ и по чл. 220 ал. 1 вр. чл. 26 ал. 1 НК /сключване на неизгодни договори/. В СГП са постъпили материали от извършена проверка от отдел „Икономическа полиция“ на СДВР, с предложение за образуване на досъдебно производство. От тях, както и от приложените договори за доставка на медикаменти и консумативи, е видно, че към 31.05.2018 г. задълженията на Специализирана болница за активно лечение на хематологични заболявания  - София /СБАЛХЗ ЕАД/ към всички доставчици са в общ размер на 24 359 808 лв. В хода на проверката от служителите на СДВР е установено, че за периода 07.05.2015 г. – 19.04.2017 г. директор на болницата и управител на търговското дружество е бил Георги Михайлов, като в това качество той е сключил преобладаващата част от договорите, последица от които е посоченото финансово състояние на лечебното заведение.  - Веселин Марешки, Кръстина Таскова и Пламен Христов, народни представители от ПГ на ПП „Воля“. Спрямо тях, по досъдебно производство, започнало в ОП Варна, са повдигнати и предявени обвинения за престъпления по чл. 213а ал. 2 т. 4 вр. ал. 1 вр. чл. 26 ал. 1 НК /изнудване/. По предявено предно искане на главния прокурор, всеки от тримата народни представители е изразил писменото си съгласие за снемане на имунитет, съобразно чл. 70 ал. 2 от Конституцията. Понастоящем делото е прието по компетентност от Специализираната прокуратура, като наблюдаващият прокурор, с оглед събраните доказателства, е приел, че са налице основания за привличане към наказателна отговорност на Веселин Марешки, Кръстина Тодорова и Пламен Христов и за престъпление по чл. 321 ал. 6 НК /сговаряне на извършване на престъпления, чрез които се цели да се набави имотна облага/. Даденото вече съгласие от народните представители не включва и обвинението за това престъпление. Според тълкуването в Решение № 10 от 27.07.1992 г. по к. д. № 13/92 г. на Конституционния съд на Република България е необходимо повторно сезиране на парламента. Обвиненията касаят дейност на Веселин Марешки като съдружник и управител на „Фармнет“ ООД – Варна, а на Кръстина Таскова и Пламен Христов като регионални мениджъри, свързана с отправени заплахи за увреждане на имуществото към собственици на аптеки, с цел те да бъдат принудени да поемат имуществени задължения – да закупуват лекарства и лекарствени средства само от „Фармнет“ ООД, при неизгодни за тях условия /по-високи цени спрямо другите доставчици/.     - Борис Кърчев, народен представител от ПП „ГЕРБ“, за престъпления по чл. 255 ал. 3 вр. ал. 1 т. 2, т. 6 и т. 7 НК /избягване на установяването и плащането на данъчни задължения в особено големи размери/. В резултат на подадени сигнали от гражданин и НПО е започнала проверка, която е установила достатъчно данни за извършено от Борис Кърчев данъчно престъпление - затова че през месеците юни – юли 2015 г. в гр. Стара Загора, като управляващ „Би Би Си Кейбъл“ ООД избегнал плащането на данъчни задължения в особено големи размери – 320 000 лева ДДС, като потвърдил неистина в подадена Справка - декларация по ЗДДС и използвал документи с невярно съдържание – отчетни регистри и данъчни фактури и приспаднал неследващ се данъчен кредит.  В хода на проверките е установено използването на сходна практика за избягване, установяване и плащане на данъчни задължения в особено големи размери и от „КТВ“ ООД. Управляващ съдружник в дружеството от създаването му на 24.03.2005 г. до 24.08.2016 г. е бил Борис Кърчев.     - Елена Йончева, народен представител от ПГ „БСП за България“, за престъпление по чл. 253 ал. 5 вр. ал. 1 НК /изпиране на пари в особено големи размери/. Въз основа на постъпил сигнал от народни представители и след извършена проверка, в Специализираната прокуратура е образувано досъдебно производство за такова престъпление – за извършени финансови операции с парични средства, присвоени от „КТБ“ АД /в несъстоятелност/ и са прикривани чрез офшорна компания – „Далий Трейдинг Лимитид“ действителните права върху парични средства на „КТБ“ АД /в несъстоятелност/ в особено големи размери, за които се знае или предполага, че са придобити чрез престъпление по чл. 203 НК и случаят е особено тежък. В хода на разследването е установено, че на 17.04.2012 г., на основание чл. 113 от Търговския закон, едноличният собственик на капитала на „Авторска телевизия“ ЕООД Елена Йончева е взела решение представляваното от нея търговско дружество да учреди съвместно с офшорна компания „Далий Трейдинг Лимитид“ /дружество, регистрирано на 09.02.2011 г., съгласно действащите нормативни актове на територията на Британски Вирджински острови/ юридическо лице с правно организационна форма – дружество с ограничена отговорност и с наименование „Офроуд“ ООД. На 20.04.2012 г., представляващите „Далий Трейдинг Лимитид“ също са взели решение за учредяване на това съвместно дружество с „Авторска телевизия“ ЕООД. В решенията на управителните органи на двете търговски дружества е посочен размера на капитала на новосформираното „Офроуд“ ООД – 10 000 лева, разпределен в 100 дружествени дяла, всеки един с номинална стойност 100 лева. Всеки от учредителите /„Авторска телевизия“ ЕООД и „Далий Трейдинг Лимитид“/, при разпределението на капитала записва по 50 дружествени дяла /по 50 %/, с обща номинална стойност в размер на по 5000 лева. Вноските в капитала са разпределени, както следва:  - съдружникът „Авторска телевизия“ ЕООД, срещу записаните 50 дружествени дяла, се задължава да извърши парична вноска в размер на 5000 лева.;  - съдружникът „Далий Трейдинг Лимитид“, срещу записаните 50 дружествени дяла се задължава да извърши парична вноска в размер на 315 000 лева, от които 310 000 лева /разликата между общата сума на паричната вноска и общата номинална стойност на записаните дружествени дялове/ да бъдат отнесени във фонд „Резервен“ на „Офроуд“ ООД. „Далий Трейдинг Лимитид“ се е задължило след учредяване на „Офроуд“ ООД в Търговския регистър на Република България да направи и допълнителна парична вноска в „Офроуд“ ООД в размер на 250 000 евро или тяхната левова равностойност в срок от 1 година, при годишна лихва 5 %.  Учредителното събрание е проведено на 23.04.2012 г., като за управител и представляващ на новоучреденото търговско дружество „Офроуд“ ООД е избрана Елена Николова Йончева. В това си качество, тя е сключила с „КТБ“ АД Рамков договор за платежни услуги за ЮЛ и ЕТ. Определена е като единствено лице, което има право да се разпорежда със сумите по сметките на „Офроуд“ ООД. На 20.06.2012 г. и 22.06.2012 г. по разплащателната сметка на „Офроуд“ ООД са постъпили договорените суми, включително и валутен превод в евро от „Далий Трейдинг Лимитид“. Предстоят множество действия по разследването, свързани с установяване на начина на разпореждане с тези средства, както и спазване на разпоредбите на данъчното законодателство.  Исканията на главния прокурор касаят разрешение за възбуждане на наказателно производство срещу всеки от народните представители и извършване на действия по разследването, засягащи правата им, както и привличане като обвиняем, при наличие на предпоставките за това, съобразно НПК. Съобразно чл. 31  ал. 3 от Конституцията,  обвиняемият се смята за невинен до установяване на противното с влязла в сила присъда.    ", "date": "2018.11.08", "title": "Извънредно! Цацаров иска имунитета на Марешки, Елена Йончева и още 4 депутати от ГЕРБ, БСП и \"Воля\""}
{"url": "https://www.blitz.bg/kriminalni/sheft-na-kriminalna-politsiya-sdvr-razkri-v-kogo-nay-chesto-se-tselyat-kradtsite-i-kakva-zaplakha-idva-s-razvalyane-na-vremeto_news638363.html", "text": "Шефът на Криминална полиция в СДВР Ангел Бадънков разкри къде в момента става най-много кражби в столицата и как крадците успяват да преодолеят всякакви камери, сот и жива охрана. По думите му със застудяването грабежите над жени се увеличават, затова жертвите трябва да подават сигнали до полицията. Какво още каза той за апашите, вилнеещи в столицата вижте в интервюто му пред в. \"Телеграф\":  - Г-н Бадънков, къде в момента стават най-много кражби в столицата? Питам ви, защото този вид престъпление тормози хората ежедневно.   - Най-много кражби в момента стават в луксозните затворени комплекси на територията на 6 РПУ и 4 РПУ. Това са квартали, в които живеят предимно по-заможни хора. Става дума за районите по Южната дъга на Околовръстното шосе. Причината е ясна-ако крадците отидат в някоя квартира в кв. „Люлин“ например, ще намерят 2 лева, а при по-заможните хора се предполага, че се държат повече ценности и големи суми. - Да, но тези комплекси се охраняват с камери, СОТ, жива охрана. Как крадците успяват да преодолеят това?  - Точно така, вярно е. Те се охраняват от възрастни хора над 70 г. , които нощно време спят. Второ-камерите записват, но крадците са с маски, суитчъри и шапки и единствено могат да бъдат разпознати по походката, телосложението, но това е само предположение, не същинско разпознаване. Освен това записите не са доказателство. Кражбите се извършват обикновено в светлата част на деня, когато хората са на работа. - Вече е много модерно, който е обран, веднага да качва видео от камерите във фейсбук. Това помага ли ви?  - Лошото е, че записите не са доказателство в съда, но ние имаме други процесуално-следствени методи, с които доказваме, че точно тези хора са извършили точно това престъпление. Мога да ви кажа, че при последния такъв случай, когато двама мъже опитаха да откраднат пари от домоуправител, са хванати и вече с повдигнати обвинения. - Това, че хората първо качват в социалните мрежи, после алармират медиите, а при вас идват рядко да подават сигнал, притеснява ли ви?   - Да, това е много притеснително и не мога да си го обясня. Обществото определено не съдейства на полицията и тук искам да кажа, че нямаме нито един вид престъпление, при което нямаме намаление, и разкриваемостта се е увеличила. Полицията работи денонощно, но общественото мнение е негативно и не срещаме подкрепа и съдействие. Особено свидетели и очевидци не желаят да подават сигнали. Нямам обяснение, наистина. - Едно време не е било точно така, хората са съдействали повече, така ли е?  - Хората са били възпитавани по друг начин, че полицията е добра, но в момента е като чели тъкмо обратното. Ако ви прави впечатление, винаги когато и в социалните мрежи има статии за нас, че сме хванали даден бандит, коментарите отдолу са в подкрепа на съответния престъпник. Феномен е, не мога да си го обясня. - Защо се обиждате толкова на коментари в социалните мрежи, които са в голямата си част анонимни?   - Обижда ни, разбира се. Обиждат ни и полицейски експерти в кавички, които непрекъснато говорят негативно срещу полицията и как е било например по тяхно време. Има такива бивши представители на МВР, при които престъпленията са били 70% повече отколкото са сега. Вие си направете сами сметката колко добри професионалисти са били. Говорим за хиляди престъпления повече, а те не са спомогнали да бъдат разрешени. Но от екрана е лесно да се говори, трудно е да се работи на терен. Обидно е и за младите колеги, които имат успехи, а бивши експерти в кавички пак да кажа излизат и говорят неверни неща и се правят на специалисти. Демотивиращо е за младите служители особено. - Нека ви върна към проблемите на хората с битовата престъпност. Как един човек може да разбере, че е нарочен за обиране, има ли знаци?  - Знаците се правят, когато бандита краде от жилище на избираем принцип. Харесва си врата, която може да отключи, прави го и влиза вътре. Там се действа без информация. Но масовите кражби са по предварителна информация. Там е сложно. Следи се кога собствениците излизат, кога се прибират, къде работят. Апелирам и към гражданите да не се тагват и отбелязват от луксозни почивки, когато няма никой в дома им, тъй като и крадците гледат профилите им. - Колко кражби стават на денонощие в София?  - На денонощие стават между 2 и 3. Имали сме и доста случаи на кражби от т.нар. черни каси. Това е когато в жилище, офис или друг обект, се пазят неофициални, недоказани пари и крадците като имат информация, нападат. Тогава жертвата не може да докаже нито произхода на средствата, нито откъде са. - Кога е бил последния такъв случай?  - Наскоро имахме случай с един ММА-боец. От касата му в Студентски град бяха откраднали към 200 000 лв., докато е на почивка с жена му. Касата му е черна, не може да докаже откъде са парите. Въпросният човек подаде сигнал, в частен разговор каза каква е сумата, но после не написа колко е, тъй като няма доказани доходи. ММА-боецът мислел, че тази каса никой не може да я отключи, никой не може да я намери, но явно се е похвалил не където трябва и резултатът е видим. Мога да ви кажа, че повечето хора, които се правят и изживяват на бандити, парадират с пари и това им изиграва лоша шега накрая. Имаме и случаи на черни каси на фирми. - Кой е последният голям случай на обрана черна каса на фирма?  - Преди време имаше фирма, в която си складираха парите в кутии за обувки. Държаха ги в складово помещение. На тези хора им откраднаха близо 1 млн.лв. Сумата е крупна. Хората не можеха да докажат нито откъде са средствата, нито имаха такава печалба, нито доход в такива размери. Затова и не заявиха, че им липсват. И те също като ММА-боеца казаха в частен разговор колко са им взели, но не написаха и ред официално пред досъдебното производство. - Като хванете крадците, какво им е първото обяснение?   - Мълчат обикновено, не казват нищо (смее се). Но повечето обясняват после, че крадат от крадци. Тоест след като един човек има черна каса и недоказани доходи, крадецът обяснява, че е взел нещо от лице, което преди това е обрало друг. Повечето това обясняват. Освен това се хвалят и в техния приятелски кръг. Мога да ви кажа и друго. Преди около десетина дни хванахме сериозна група крадци в момента, когато се готвят да влязат в магазин на „Витошка“. Те казаха, че в 5 ч. сутринта се разхождали с черни маски, ръкавици...Опитаха да обяснят, че не се и познават, а крадат от години заедно. Представете си-как се разхождат с маски и ръкавици, то звучи нелепо направо. - Има ли известни бандити и въобще личности, които са били обирани, а после не подавали сигнал?  - Да, има. Има и обрани едри бандити, които не смеят да се оплачат после, защото си крият доходите от държавата. Имахме случай на престъпник, който криеше парите си в окачения таван на баня в жилище в благоевградския регион. Там крадците бяха влезли и изкъртили цялата баня. По информация са действали. - Хората са пропищели и от грабежи. Къде стават най-често?   - Грабежите, които тормозят най-много хората, се извършват основно от лица от ромски произход или наркозаивисими. Най-много стават в Красна поляна и до ромските махали. Нападат жени. Причакват ги след като слязат от транспорта, дърпат им чантата и бягат. Сега идва сезона на този вид престъпление, тъй като застудява и накитите на хората са скрити под шалове и шапки, затова апелирам всички да са бдителни и ако видят някой подозрителен човек да ги наблюдава или следи, веднага да ни подават сигнали.  Интервю на  Виктория ПЕНКОВА, \"Телеграф\"  ", "date": "2018.11.08", "title": "Шефът на Криминална полиция СДВР разкри в кого най-често се целят крадците и каква заплаха идва с разваляне на времето"}
{"url": "https://www.blitz.bg/dnes-cherpiat/nad-50-khubavi-imena-cherpyat-dnes-a-trapezata-i-poveriya-za-praznika-na-dushevadnika-sa_news638148.html", "text": "На 8 ноември, по стар български обичай, празнуваме Архангеловден (Рангелов ден).  В българските вярвания Свети Рангел (преиначен на Архангел Михаил) олицетворява смъртта.   Народният фолклор го представя като красив, млад момък, който изважда душата с нож или сабя от тялото на човек. Макар да е нарамен с тежка задача, народните вярвания представят светията като състрадателен и справедлив - смята се, че е глух - за да не чува жалбите на осиротелите. Казват, че, ако мъртвият си отива с усмивка, значи свети Рангел му е дал ябълка, а ако умира в конвулсии, светията му е подал да изпие горчива чаша. Според вярванията, след като извади душата, светията, наричан още и Душевадника, отвеждал душата в отвъдното, където го чакал Св.Петър.  Заедно премервали на везните греховете на душата и после я изпращали в Райската градина или във вечните мъки на Ада. Почитането на светеца-покровител е един вид надхитряване на съдбата, защото закрилник на празника (живота) става смъртта в лицето на Архангел Михаил. Вярва се, че почитането на покровителя на мъртвите ще осигури здраве и добър живот на живите, че ще му е по-леко на човек, когато дойде неговия ред да го навести. Празникът е един от най-големите поменални обреди в календара на българина и е предшестван от Архангелова задушница, която се отбелязва в първата събота преди Архангеловден.  Традиции и обичаи  Oсновната насоченост на обичаите през този ден и името на празника се определят от нар. вярване, че св. Рангел е един от шестимата братя-юнаци, на когото при подялбата на света се паднали мъртвите. Той вади душата на човека и затова е наречен душевадник.  На Архангеловден българите колят курбан в чест на светеца-покровител на мъртвите. Обикновено се жертва мъжко животно - овен или шиле, чиито глава и крайници се варят цели и след това се кадят с тамян.  Жените приготвят и раздават помежду си специални обредни хлябове, наричани “Рангелов” или “Господьов хляб”, “боговица”, “света Петка”, “Рангелово блюдо”. Тържествената трапеза, била тя семейна или общоселска, се освещава от представител на църквата. Кожата на обредното жертвено животно се дарява винаги на църквата.  Съботата преди Архангеловден е Задушница. С червено вино се преливат гробовете на починалите, раздава се жито, пали се свещ - да озарява пътя на душата в отвъдното.  На Рангелов ден се правят се общи трапези. В чест на светеца - покровител на мъртвите, се коли курбан - обикновено мъжко животно - овен или шиле. Жените приготвят обреден хляб \"рангелово блюдо\" (рангелов хляб), \"боговица\" (богова пита), близък по пластика на фигурите до този за помен или погребение.  Обредният хляб в чест на светеца се разчупва над главата на най-възрастния мъж в къщата, а след това той полива хляба с вино и измолва светците за благословия с думите “Свети Архангеле, свето Никола и вси светци, помагайте ни, почитаме Ви и сечем колач, да се роди ръж до тавана!”. Обичай било и да се раздава жито, като всеки го поемал с две ръце и изричал: “Колкото зърна, толкова купи и здраве”.  Традиционно на трапезата ни за Архангеловден присъстват ястия с овнешко, шилешко, пилешко - гювечи, ябълки и други сезонни плодове, жито, фасул, овнешка пастърма, червено винце и, разбира се, обредната пита.  След Архангеловден българския народ вярвал че започват \"Мратинци\", \"Вълчите празници\". Подобно на предшестващия \"Мишкин ден\" се спазвали обичаи, които да предпазят хората от злини.  На празника не се работи. Поверия за Архангеловден  Народът ни вярва, че когато умиращият се усмихва, Архангел Михаил му подава златна ябълка. Ако умира в конвулсии – предстои му да изпие горчива чаша.  На този ден черпят:  Ангел, Ангела, Алина, Ангелина, Ангелинка, Анжело, Анжела, Архангел, Гавраил, Гаврил, Мила, Милко, Милка, Милан, Милен, Милена, Миленка, Михаил, Михаел, Михаела, Михаила, Огнян, Огняна, Пламен, Пламена, Рада, Ради, Радивой, Радина, Радка, Радко, Радмила, Радослав, Радослава, Радостин, Радостина, Райко, Райна, Райчо, Рангел, Рая, Руси, Серафим.  ", "date": "2018.11.08", "title": "Над 50 хубави имена черпят днес, а трапезата и поверия за празника на Душевадника са..."}
{"url": "https://www.blitz.bg/obshtestvo/eksperti-obyasnikha-kak-shoforite-shche-bdat-zastaveni-da-si-platyat-nad-milion-aktove-i-fishove-za-koito-se-oslushvat_news638292.html", "text": "По принцип \"бонус-малус\" е добър вариант, но за жалост това е побългарен вариант. Става дума за система, която цели да дисциплинира водача, но това няма как да върви заедно с автомобила, както искат да го направят тук. В крайна сметка не автомобилът извършва пътнотранспортното произшествие, а водачът. Ако някой трябва да бъде вкаран в правилния път, това трябва да е само водачът със съответните наказания.   Това каза в сутрешния блок на БНТ Малинка Бондаренко от Съюза на българските автомобилисти. ,,Вътрешният министър Младен Маринов заяви, че ще бъде изградена Единна система, където отвсякъде ще бъдат качвани глобите. По този начин излизащият от нас чужденец ще бъде спиран на границата и ще трябва да си заплати глобата. Ако си я заплати веднага, ще плати санкцията наполовина'', посочи Бондаренко. По думите ѝ последните изследвания относно агресията на пътя показват, че все повече хора заявяват, че са били част от агресията на пътя или свидетели. ,,Тъй като анкетите, които правихме, бяха анонимни, някои дори си признаха, че използват упойващи вещества преди да се качат в колата, а други, че извършват нарушения. Ето защо жертвите на пътя продължават да растат. Това трябва да бъде добре анализирано и да се вземат необходимите мерки'', завърши Бондаренко. ,,Важно е как се събират глобите и дали се събират. С предвижданите промени в закона, ако не си си платил глобите, ще ти вземат книжката, което е усилие в правилната посока'', коментира по темата експертът по пътна безопасност Любка Маринова. ,,Алгоритъмът по събиране на глоби у нас е сгрешен, защото в Холандия например се заплаща глобата и после се обжалва, а тук е тъкмо обратното. Затова и някои глоби не се събират'', посочи още експертът. ,,Над милион актове и фишове са съставени до момента. А това че има хора, които не са ги платили, си е за тяхна сметка, но ще си ги платят, уверявам ви. Тези актове и фишове имат давност от пет години, така че когато отидат да си платят най-малко пътния данък, ще трябва да си платят и фишовете'', обясни Маринова. Според нея системата бонус-малус е добре да се въведе и у нас, но тя трябва да бъде обмислена изключително внимателно.", "date": "2018.11.08", "title": "Експерти обясниха как шофьорите ще бъдат заставени да си платят над милион актове и фишове, за които се ослушват"}
{"url": "https://www.blitz.bg/obshtestvo/stolitsa/dupki-ss-strchashcha-armatura-pukat-gumi-v-stolichniya-kvartal-mladost-3_news638290.html", "text": "Улица в квартала \"Младост\" 3 е осеяна с дупки, което не би трябвало да е изненада. Проблемът тук е, че участъкът не е ремонтиран от толкова дълго време, че арматурата на пътя се е показала. На подадените до Столичната община жалби пък не се обръща внимание. Хората дори правят опити сами да закърпят участъците, съобщава Bulgaria on Air.     Става дума за улицата пред блок 366 в квартал \"Младост\" 3. Тази година жителите на блока подават десетки сигнали до СО през имейл, но реакция няма. Година по-рано, през 2017 г., жителите решават сами да решат проблема си, като се пробват да асфалтират със собствени средства дупките, но и това не дава необходимия резултат.     „От СО ни връщат отговор, че тази улица не е в списъка с предвидените за ремонт. Аз живея повече от 30 години тук и не съм виждала улицата да се ремонтира. Състоянието на улицата обаче е критично“, категоричен е един от жителите на блока.     По думите им инциденти вече рядко се случват, защото хората знаят дупките наизуст, но все пак случайни хора постоянно пукат гуми и си изкривяват джантите.     Оказва се, че освен асфалт, жителите от блока се грижат и за отводнителната система. Преди години роми открадват една от шахтите за отводняване. Затова жител се наема и прави скарата за шахтата, която върши своята работа вече няколко години.     Даниел Евлогиев от \"Транспортна инфраструктура\" към СО обясни: „Списъкът на улиците, които трябва да бъдат ремонтирани, се подава от кмета. В същото време тази улица не присъства в този списък. На база на огледи обаче е установена необходимост за ремонт на тази улица и той ще бъде направен до края на годината“.    ", "date": "2018.11.08", "title": "Дупки със стърчаща арматура пукат гуми в столичния квартал \"Младост\" 3"}
{"url": "https://www.blitz.bg/obshtestvo/stolitsa/samo-v-blits-brutalna-agresiya-v-stolichniya-kvartal-geo-milev-snimkivideo_news638295.html", "text": "Нова агресия на пътя. За това алармира столичанин в социалните мрежи, като е публикувал и видео от случилото се. Става въпрос за спор между двама шофьори, като единият е в нарушение.  \"Поредната агресия на пътя. Този път в кв. Гео Милев до сервиза на Мост компютърс. Ситуацията е такава, че редовно образи спрели по една или друга причина потеглят в улицата Владимир Башев в забранено зс движение посока ул. Елисавета Багряна. Останалото можете да видите сами във видеото. Ако родната прокУратура реши да да се разправя, моля да вземе под внимание удъра по страничното огледало от камерата на Мост компютърс в ляво от моята гледна точка на камерата. Хората бяха типичен пример за рубриката Тарикатпарад на Господари на ефира. Питам до кога такива образи ще бъдат съдени за хулиганство и пускане да си веят коня отново. Имам следното предложение - нека такива образи се намери прозорче в милата ни Конституция и да положат обществено полезен труд щом имат наглостта да стоят и да плащат гражданите на Република България! Пожелавам на всеки един да не му се случват подобни ситуации, а ако ви се случат не се правете на тарикати. От другата страна най вероятно нямат акъл и някой ден ще има смъртен случай!\", пише Пламен Йонов.            Веднага под видеото се заредиха гневни коментари, като хората осъждат агресивното поведение.", "date": "2018.11.08", "title": "Само в БЛИЦ! Брутална агресия в столичния квартал \"Гео Милев\"! (СНИМКИ/ВИДЕО)"}
{"url": "https://www.blitz.bg/obshtestvo/mikrobiolog-napravi-ekspertiza-na-tatula-v-spanaka-otkrit-v-golemi-trgovski-verigi_news638298.html", "text": "Спанакът, примесен с татул, е изтеглен от големите търговски вериги, обявиха от Областната дирекция по безопасност на храните в Пловдив. Той беше открит след проверки по постъпили два сигнала от граждани за закупен спанак от верига магазини в Костинброд и хипермаркет вТърговище. Листата от спанак са опаковани в пакети по 500 гр. - сорт Горила, произведен в област Пловдив, съобщиха от Българската агенция по безопасност на храните. От БАБХ призовават всички, които са си купили от въпросния спанак, да не го консумират.     \"Няма ясно доказателство, че има татул в спанака. Няма доказателство, че отравянето в Търговище е причинено от татул. Листата могат да се различат визуално, но когато са в доста смачкано състояние, много трудно\", обясни микробиологът Сергей Иванов пред Bulgaria ON AIR.     Експертът добави, че липсва най-важният симптом при натравяне с татул - реакцията на зениците. А самият той се замисля дали не става въпрос за натравяне с нитрати. Сергей Иванов добави, че в болницата не е направена консултация с токсиколог.     Трябва да се правят проби в чужбина и нещата ще се проточат 1-2 седмици, прогнозира Иванов в студиото на \"България сутрин\".     \"Татулът расте навсякъде, той е плевел. Възможно е машината, която е събирала листната маса, да е захапала. Татулът е силно отровен\", подчерта той и добави, че човек може да умре при консумация на 100 грама татул.     Микробиологът съзря липса на капацитет и експертност в контролния орган, както и по думите му, крайно забавена реакция.    ", "date": "2018.11.08", "title": "Микробиолог направи експертиза на татула в спанака, открит в големи търговски вериги"}
{"url": "https://www.blitz.bg/obshtestvo/regioni/smeshno-nakazanie-za-krvozhadno-zverstvo-vv-vresovo_news638412.html", "text": "На 12 г. затвор бе осъден Петър Лечев от руенското село Вресово, който затри свой чичо, удряйки го с дървен прът по главата.   Жестокото убийство стана на 8 октомври, м.г. на поляна край ромската махала в селото. 19-годишният Петър и  жертвата Станчо Ж. се скарали, след което младежът хванал дървен кол и започнал да налага по-възрастния мъж. Ударите по главата били толкова силни, че буквално размазали черепа на Станчо, който издъхнал от несъвместими с живота травми на мозъка. След убийството Петър споделил на баща си какво е станало и двамата отишли при кмета. Момчето е арестувано часове след престъплението.  Присъдата на Бургаския окръжен съд може да бъде обжалвана пред апелативните магистрати.", "date": "2018.11.08", "title": "Смешно наказание за кръвожадно зверство във Вресово"}
{"url": "https://www.blitz.bg/layfstayl/svetski/prez-slzi-gurkova-progovori-za-ubiystvoto-na-mzha-y-razkri-na-kakvo-e-stanal-zhertva-dzhordzhe_news638398.html", "text": "„Възмутена съм от слуховете, които се разнасят по адрес на мъжа ми. Внушава се, че той е бил престъпник и измамник и едва ли не е заслужил участта си. Не, това не е вярно! Джордже стана жертва на жестоката престъпност в ЮАР, от която никой, за съжаление, не е застрахован. Той просто нямаше късмет и попадна в престрелка”, обяви през сълзи Наталия Гуркова в първото си изявление след сполетялата я трагедия пред \"Уикенд\".   Наталия едва се сдържала да не заплаче. Красавицата отклонила поканата за интервю с аргумента, че още не е дошло времето. Искала да запази спомена за любимия си мъж само за себе си и близките му. Съмнява се и дали изобщо някога ще дава интервюта повече. „ ”, просълзява се Наталия.  Тези дни тя изнесе 40 дни на любимия си мъж. Единствената й опора в момента са децата и майка му, с която, противно на слуховете, са в много близки отношения. Заедно организирали погребението и са си опора една на друга. Децата разбрали какво е станало с татко им и в момента с тях работи психолог. В края на септември Мис България Наталия Гуркова загуби съпруга си Джордже Михалевич, който бе убит чрез разстрел от двама маскирани мотористи в близост до Йоханесбург. Похитителите проследиха автомобила на черногорския бизнесмен, спрели точно до него на червен светофар и похитили жертвата през страничното стъкло на колата, информираха южноафриканските власти. Не е тайна, че само част от бизнеса на Михалевич беше легален, макар че Наталия винаги го е защитавала и е отклонявала слуховете по негов адрес, дори днес. Една от водещите версии за разстрела на Джордже е свързана с неуредени сметки за наркотрафик и търговия със скъпоценни камъни – нещо, което тя категорично отрича. Подробностите около случая още се изясняват, но според местните медии проблемите на черногореца започнали покрай сенчестите му отношенията с чешкия мафиот Радован Крейчир.", "date": "2018.11.08", "title": "През сълзи Гуркова проговори за убийството на мъжа й! Разкри на какво е станал жертва Джордже"}
{"url": "https://www.blitz.bg/kriminalni/prestplenie/sint-na-tutso-obrna-pokazaniyata-si-za-bozho-kravata-i-khorata-mu_news638435.html", "text": "Ние конфликти нямаме. Според мен момчетата са манипулирани от Пламен Петков. Това обясни Радослав Попов за подсъдимите от групата на Божидар Кузманов-Божо Кравата. Синът на Янко Попов-Туцо от „Килърите” беше свидетел в Специализирания наказателен съд в сряда, пише \"Флагман\".   Радослав е съдружник и управител във фирмата „Казино бийч ризорт груп”, чийто мажоритарен собственик е вдовицата на Бай Миле Силвия Панагонова. Последната бе разпитана преди това. Тя обясни, че конфликтът й с бившия й съдружник Пламен Петков бил заради бариера. Панагонова и Петков си разделили парцел от около 10 декара в Слънчев бряг. Имотът на Петков обаче се оказал вътрешен и до него можело да се стигне само през бариерата на Панагонова.  По този повод подсъдимият като лидер на организирана престъпна група Божидар Кузманов и негови хора създавали проблеми.  Силвия Панагонова обаче не се занимавала с въпроса. Това било задължение на управителя на фирмата Радослав Попов.  Той пък обясни, че по повод конфликта преговарял с част от подсъдимите – Божидар Кузманов, Георги Иванчев, Иван Терзийски, Димитър Николов. „Доста съм говорил с момчетата. Разбирахме се, но след това се намесваше Пламен. Той ги манипулираше. Оттам идваха проблемите. Това бяха някакви дребни спорове. Обръщали сме се към институциите, за да решат проблема”, коментира Радослав Попов.  Прокуратурата се опита да изтръгне от него спомени за тежки конфликти, за които Попов е дал показания през годините. Свидетелят обаче омаловажаваше случаите: „Конкретно не си спомням. Карали сме се, може би е било 2012 – 2014 г. Нормално е. Мъже сме. Караме се, какво да направим. (…) Карахме се за глупости, за бариера. Ние сме си прави за нас, те са си прави за тях.”  Представителите на държавното обвинение попитаха дали се е стигало до физическа саморазправа, но Попов ги разочарова, като отговори отрицателно.  След опити да изтръгнат от него конкретика за заплахи и повредено имущество, свидетелят отговаряше, че не си спомня конкретно. Той посочваше, че са пускани жалби и там всичко било описано.  След въпрос кой е стопанисвал ресторант “4 you”, където бе стрелбата срещу Митьо Очите и хората му, Радослав Попов отговори: „Собственикът мисля, че е Румен Козела.  Синът на Туцо каза, че не знае дали Божидар Кузманов е работил там.  Заради противоречия прокуратурата поиска четене на показанията, дадени от Радослав Попов, през годините – между 2013 и 2016 г. В тях Попов описва потресаващ тормоз от страна на Божидар Кузманов и хората му. Иван Терзийски влизал в имота на Силвия Панагонова и Радослав Попов с бус и демонстративно препречвал достъпа до него. Били потрошени автомобили и изкъртени плочки и метални ограждения.  Сега в съда обаче Радослав Попов обясни: „С тези момчета нямах проблем. Пламен ги навиваше. Може да им е показал някакви документи и да ги е излъгал”.  Думата взе и Божидар Кузманов за частично обяснение: „Относно функциите ми – аз съм бил служител по техническа поддръжка към фирма-наемател на паркинга (в имота на Пламен Петков – б.а.). Това е в общи линии. Имали сме разногласия във връзка с функциите ми на служител към въпросния обект. Аз съм бил на работа там.”  Адвокатите настойчиво се опитваха да предотвратят четенето на старите показания на Радослав Попов с аргумента, че се изкривява съдебното производство. Съдийският състав обаче отхвърли претенциите им.  Според протокол от разпита на 15 юни 2016 г. Попов заявява, че Божидар Кузманов извадил нож и го заплашил с думите „ще те убия, ще те изкормя, ще ти изпия кръвта”. Тогава Радослав заявил, че Кузманов и хората му са „способни на всичко” и че това се видяло, след като се стигнало и до убийство във “4 you”. Лидери, според него, били Божидар Кузманов и Иван Терзийски.  През лятото на 2012 г. Божидар нахълтал в заведение с 10 човека и го заплашил с думите „теб ще те смачкам, ще те убия, повече няма да стъпиш в Слънчев бряг”.  В друга ситуация Попов бил в колата си, когато до него застанал автомобил, управляван от Кузманов. При него били Иван Терзийски и Георги Иванчев. Те започнали да плюят по колата на Радослав, а той бил заплашен с думите „пак ли си тук, мършо, нали знаеш, че няма да те оставя”.  Синът на Туцо се опитвал да преговаря с Божидар, но след като се намесвал Пламен Петков, положението пак се влошавало.  Един път Иван Терзийки подхвърлил патрон и му казал „ето това е за теб”.  Радослав Попов сменил офиса си, за да не бъде близо до враговете си. Спрял да посещава и заведения. Всички охранителни фирми, които пазели собствеността на „Казино бийч ризорт груп”, се отказвали бързо заради разправиите.  В съда след въпроси на адвокатите обаче Попов обясни, че е бил афектиран и тогавашните му показания били повлияни от това.  „Карали сме се, случвало се е. Случвало се е и аз да съм бил агресивен”, призна и собствена вина синът на Туцо.  След като бе попитан дали потвърждава показанията си, той каза: „Когато съм ги давал, е било така. Сега вече нямаме проблеми. Нямаме за какво да спорим. Пламен ги манипулираше, не им обясняваше цялата история.”   Положението било такова, но към онзи момент. След въпрос на адв. Димо Гочев, Радослав Попов отговори: „Към сегашния момент не е така”.  Самият Пламен Петков също бе сред свидетелите на делото в сряда.  ", "date": "2018.11.08", "title": "Синът на Туцо обърна показанията си за Божо Кравата и хората му"}
{"url": "https://www.blitz.bg/kriminalni/izvnredno-i-samo-v-blits-v-0315-posred-noshch-tozi-mzh-se-opita-da-napravi-neshcho-strashno-v-stolitsata-snimkivideo_news638439.html", "text": "По-рано днес БЛИЦ публикува  .  Малко след неговите предупреждения във фейсбук групата „Видяно в София“ мъж на име Любомир Костов публикува страшно видео.  От кадрите, които са заснети от камера в блока, в който мъжът живее, става ясно, че неизвестен мъж се е опитал да проникне в апартамента му. Всичко се разиграва точно в 03:15 часа посред нощ.   Не става ясно в кой точно столичен квартал се осъществява наглият опит за кражба.  „Днес рано сутринта в 3:15 часа конкретното заснето лице опитва да влезе в апартамента ми! За мое щастие опита му не е успешен.  След това на видеото се вижда, че прави и друг опит на съседния апартамент.     Моля, всеки да сподели видеото, за да стигне до повече хора и да открием конкретното лице! Ако някой го познава нека ми пише на лично съобщение.  Благодаря ви приятели!“.     На   БЛИЦ очаква новини, снимки и видео от своите читатели в цяла България и по света    ", "date": "2018.11.08", "title": "Извънредно и само в БЛИЦ: В 03:15 посред нощ този мъж се опита да направи нещо страшно в столицата (СНИМКИ/ВИДЕО)"}
{"url": "https://www.blitz.bg/zdrave/ucheni-nazovakha-glavniya-vinovnik-za-poyavata-na-brchkite_news638306.html", "text": "Учени откриха кой е главният виновник за появата на бръчките. Никой не е застрахован от появата на тези несъвършенства. Те обаче невинаги са в резултат от годините, а по-скоро от лоша грижа за кожата и от прекаленото похапване на сладки неща. Ние се притесняваме как захарта ще повлияе на фигурата ни, но не допускаме, че тя има отрицателен ефект и върху кожата на лицето ни.  Според учените жените не трябва да се притесняват толкова за размера на дрехите си, колкото за бръчките по лицето, които сладкото причинява. Проучванията сочат, че захарта е най-големият враг на кожата. Остаряването и бръчките се случват, когато кръвната ни захар е прекалено висока. Тогава кожата започва да губи своята еластичност и колаген.  ", "date": "2018.11.08", "title": "Учени назоваха главния виновник за появата на бръчките"}
{"url": "https://www.blitz.bg/intsidenti/katastrofi/nevizhdan-ekshn-i-nov-uzhas-na-ptya-kray-kazanlk-snimki-18_news638437.html", "text": "Кон попадна под гумите на такси и загина на пътя между казанлъшките села Шейново и Хаджидимитрово. Инцидентът е станал тази вечер, съобщава presstv.bg.   Собственикът на животното го изпуснал, то се изплашило и побягнало, а в това време таксито го връхлетяло.  Шофьорът и спътничката му не са пострадали.    ", "date": "2018.11.08", "title": "Невиждан екшън и нов ужас на пътя край Казанлък (СНИМКИ 18+)"}
{"url": "https://www.blitz.bg/analizi-i-komentari/a-bonus-malus-se-prieme-a-idat-kup-problemi-bumashchina-i-zatrudneniya-za-shoforite_news638409.html", "text": "Новата наредба на КФН за подхода \"бонус-малус\" за изчисляването на застрахователните премии е първата стъпка към по-адекватна политика за стимулиране безопасността на движението по пътищата и за намаляването на нарушенията на пътя чрез финансови стимули. Това се казва в становище на Института за пътна безопасност, които обаче предлагат по различен подход на системата.   Институтът е възложил на експерти, работещи в Американската автомобилна асоциация (ААА), да направят кратък анализ на проекта за нова наредба на Комисията за финансов надзор (КФН) за прилагането на системата \"бонус-малус\" при изчисляването на конкретната застрахователна премия за всеки водач на моторно превозно средство, сключващ задължителната застраховка \"Гражданска отговорност\" на автомобилистите.  Към предложената проекто-наредба и доклада на Ernst Young (ey.com) към нея има следните особености, които следва да бъдат отчетени: Основният проблем произтича от въпроса кой реално е носителят на застраховката - шофьорът, собственикът на автомобила, или самият автомобил?  а) Как ще се подхожда, когато второ или трето лице пожелае да ползва автомобила - той ще ползва ли полицата на собственика, или ще бъде задължен да сключи своя собствена?  б) Как точно ще се подхожда и ще бъде ли възприетият подход справедлив, когато превозното средство е собственост на няколко лица, или е собственост на юридическо лице и се управлява от повече от един водач?  От предложения от консултанта анализ се вижда, че според проекто-наредбата основният акцент на бонус-малус ще падне върху превозното средство, а не върху ползвателя му. Това ще създаде огромно количество бумащина и затруднения от бюрократично естество - както за прилагането на Наредбата и изчисляването на премиите, така и за държавните органи и частните лица.  - На първо място, всяко моторно превозно средство (МПС) ще стане изключително трудно за продажба, прехвърляне и пр.  - На второ място, следва да се отчете, че идеята за безопасността на шофиране има два аспекта - внимателни и спазващи закона водачи; надеждни и изправни моторни превозни средства.  Това предложение не стимулира нито един от двата аспекта, както и няма да постигне целите за намаляване на пътните произшествия от една страна, а от друга - няма да има честно спрямо шофьорите изчисляване на застрахователните премии. Системата за прехвърляне и продажба на моторни превозни средства, с цел избягване на неизгодна застраховка, ще бъде много усложнена и трудно приложима. Подходът за предварително определяне на бонусите/малусите в %, като може да бъде от -25% до +400%, и както личи да се прилага стандартно за всички застрахователи, е непазарен и нестимулиращ дългосрочната изрядност на шофьорите.  а) Когато шофьорът е изряден 2, 3, 5 или 20 години, без нарушения, то неговата премия трябва да се движи надолу, макар и символично (не може да бъде 0 лв., но -25% е твърде малък бонус).  б) Застрахователните премии трябва да се определят от самите застрахователи по техни лични (фирмени) критерии, като те избират при какви нарушения какви намаления или увеличения на премията ще се приложат. Това ще стимулира конкуренцията, но и ще позволи застрахователите да бъдат независими финансово, а не да бъдат принудени да застраховат лица, които смятат за рискови, например. В Чл. 5. (1) и (2) от наредбата е посочено следното:  (1) По нисък клас за бонус-малус за лице и/или МПС се определя, когато през референтния период за съответното лице и/или моторно превозно средство няма регистриран инцидент по смисъла на ал. 4. ... (2) По-висок клас за бонус-малус на лице и/или моторно превозно средство се определя, когато през референтния период за съответното лице и/или моторно превозно средство има регистриран един или повече инциденти, по смисъла на ал. 4. Този вариант е математически и логически объркан. А именно - не се предвижда намаляване на класа, ако лицето е извършило само дребно нарушение през 12-месечния референтен период преди сключване на новата застраховка, а 2-3 години преди това има по-тежки нарушения. Например, ако през последните 12 месеца водачът е допуснал автомобила да има неизправен пътепоказател или фар, което се води дребно нарушение, но през 2016 г., е причинил катастрофа при шофиране с висока скорост, класът му за бонус-малус няма да бъде намален. Т.е. стимулиращият ефект, който трябва да бъде и функция на времето, липсва. Практически има вероятност неговият клас никога да не бъде намален. Същото се открива и в Чл. 9. (1): Освен в случаите по чл. 8, по-нисък клас за бонус-малус се определя, когато през референтния период не е регистриран инцидент. В Чл.10 на проекто-наредбата отново се предвижда анализ на данните от МВР и отново на преден план излиза моторното превозно средство и неговият бонус-малус клас като основен фактор за изчисляване премията на застраховката. От Института за пътна безопасност считат, че е много по-правилно да се изходи от следния ефикасен подход, който се прилага в САЩ и други страни, и има своите определени предимства:  Бонус-малус да се определя само на шофьорите/собственика на моторно превозно средство;  За моторните превозни средства да има изискване да са минали технически преглед, да са изправни, както и при тях да има разделение на база обща опасност (размер/тегло на МПС, мощност и пр.). Например - МПС се разделят на 4-5 категории или групи по отношение общата опасност (до 100 к.с., 100-150 к.с., 150-300 кс; леки автомобили, лекотоварни, мотоциклети и пр.);  Застрахователната премия да се определя на база класа бонус-малус на шофьора плюс допълнението, че важи за МПС от определена категория или група (например лек автомобил, 4 врати, 100-150 кс.);  Собственикът на автомобил, който предоставя автомобила си за шофиране от друго лице, да бъде сигурен, че въпросното лице има сключена застраховка \"Гражданска отговорност\", като в противен случай той/тя носи отговорността за настъпили застрахователни събития. По този начин всеки собственик ще бъде стимулиран да предоставя своето МПС само на изрядни водачи;  Гореописаното не може да се приложи, ако Законодателят не предвиди сериозно наказание за липса на застраховка \"Гражданска отговорност\" от водачите.  Предлагаме Институтът за пътна безопасност, съвместно с Асоциацията на българските застрахователи, да организира широка обществена дискусия по проблемите, свързани със застраховката Гражданска отговорност, като бъдат поканени и международни експерти, които да споделят своят опит, заявяват от Института за пътна безопасност. ", "date": "2018.11.08", "title": "А \"бонус-малус\" се приеме, а идат куп проблеми, бумащина и затруднения за шофьорите"}
