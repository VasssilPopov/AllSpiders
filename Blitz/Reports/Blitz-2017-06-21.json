{"url": "https://www.blitz.bg/politika/gen-konstantin-popov-posochi-kakvo-tryabva-da-se-promeni-v-armiyata_news523094.html", "text": "\n Българската армия не може да продължава да работи със старо въоръжение. Трябва да има перспектива не само в национален мащаб, но и в рамките на НАТО. Това каза в сутрешния депутатът от ГЕРБ и председател на Комисията по отбрана ген. Константин Попов в ефира на БНТ. \nГотови за проектите за модернизацията на военновъздушните и военноморските сили, в процес на подготовка е и проектът за модернизация на сухопътните сили, добави той. Целта е България да има една стабилна армия в бъдеще, така както сме имали стабилна армия и досега, посочи ген. Попов. \nТой е категоричен, че заплатите на военнослужещите трябва да бъдат увеличени. Надявам се това да се случи скоро. Българският войник и офицер трябва да има добро възнаграждение, съответстващо на дълга му да пази родината. \n", "date": "2017.06.21", "title": "Ген. Константин Попов посочи какво трябва да се промени в армията"}
{"url": "https://www.blitz.bg/politika/goreshcho-ot-bryuksel-nashi-evrodeputati-s-podrobnosti-za-atentata-na-garata-i-predstavyaneto-na-mariya-gabriel_news523089.html", "text": "Бях близо, на площад \"Люксембург\", когато ми казаха за това, което става в центъра на Брюксел. От година и половина живеем с мисълта, че ще има атаки. За преден път белгийските служби за сигурност не  можаха да установят и да предотвратят този атентат. Атентаторът е част от терористична клетка, действаща тук. Това заяви в ефира на \"Здравей, България\" Емил Радев - евродепутат от партия ГЕРБ за вчерашния атентат.\n\"Полицейските власти все пак действаха адекватно и предотвратиха нещо наистина сериозно. Това е бичът на 21 век\", заяви евродепутатът от БСП Момчил Неков, който също се намира в Брюксел заедно с Радев в момента. БЛИЦ припомня, че  взрив избухна в централна железопътна гара в Брюксел, където военни са застреляли заподозрян, който, както се предполага, е носил със себе си колан, зареден с експлозиви. Застреляният нападател е викал \"Аллах Акбар\", преди да причини експлозията в централната гара на Брюксел Няма пострадали при експлозията се казва в изявление на прокуратурата в града.  \n\"Госпожа Габриел се представи добре, имаше адекватни отговори. Това, което аз видях е, че тя не говори за гражданите, а само за дигиталните умения. Чухме какво би направила тя за бизнеса. Другото е, че тя посочи, че ще се съобразява с приоритетите на Юнкер, а на второ ще постави гражданите\", каза Неков. \n\"Перфектно премина изслушването вчера. Тя отговори на всички над 25 въпроса. Беше достатъчно изчерпателна спред мен и напълно покри огромния ресор, който й е поверен. Можем да се гордеем, че сме българи след вчерашното й изслушване и всички, с които говорих, са на същото мнение\", защяви Емил Радев. \nПовечето медии в Брюксел се обединяват около становището, че Габриел е отговорила добре, но въпросите към нея са били доста леки. Четвъртата власт в Брюксел отбелязва, че Габриел не е отговорила на въпрос за неин имот, но като цяло тя не е длъжна и да го прави, поясняват още те. БЛИЦ припомня,  че се предполага, че тя се е сдобила с общинско жилище, което взема под наем в елитен столичен квартал. \nСпоред Емил Радев въпросите на Габриел не са били леки, а точно обратното. Ненков пък заяви, че според него еврокомисарката ни няма стратегия и представа за въпросния ресор.\n", "date": "2017.06.21", "title": "Горещо от Брюксел! Наши евродепутати с подробности за атентата на гарата и представянето на Мария Габриел"}
{"url": "https://www.blitz.bg/politika/petr-kurumbashev-i-andrey-kovachev-se-sdrpakha-v-efir-zaradi-mariya-gabriel_news523090.html", "text": "Евродепутатът от БСП Петър Курумбашев и колегата му от ГЕРБ Андрей Ковачев влязоха в спор относно представянето на Мария Габриел вчера на нейното изслушване в Брюксел. Те, директно от белгийската столица, коментираха в ефира на bTV и атентата на Централна гара в Брюксел от снощи.\n\"Няма никаква разлика днес в живота тук. Очевидно целта на организатрите е това с атентатите да стане ежедневие, но нашият отгоговор е, че няма да променим начина си на живот\", каза Курумбашев. \n\"Спокойно е в Брюксел. Службите са си свършили работата. Елиминирани са опасностите за живота на европейските граждани\", каза Андрей Ковачев. \nОтносно изслушването изслушването на Мария Габриел, предложена за следващия български еврокомисар, Петър Курумбашев заяви: \"Изслушването вчера премина луксозно по европейски. Бяха взети доста мерки по процедурата да мине удобно. Групата на социалистите от 22 въпроса имаше право на четири въпроса, а нашата комисия – на един. Всички мои колеги трябваше да си зададат въпросите към координатора и той да ги комбинира в един въпрос и да ги зададе към Габриел. Аз например зададох два въпроса към координатора и той прецени, че единият е политически и остави само цифровия такъв. Имаше роля това, че е била 8 г. депутат в европарламента. Щях да съм удовлетворен, ако имах право да си задам въпроса\". \nАндрей Ковачев пък коментира изказването му по следния начин: \"Много убедително бе представянето на Мария Габриел и тя ще започне с много силен старт. Колегите от всички политически групи в залата са на това менение и очаквам оценката на координаторите да е много положителна. На нея й се дава добър старт. Атмосферата бе усмихната в залата и това за България е добър сигнал. Това не е луксозно изслушване, както казва Курумбашев, просто това са правилата в Европарламента. Виждам, че опозицията опитва да говори политически и да свързва съвсем други теми с г-жа Габриел\". \n \n", "date": "2017.06.21", "title": "Петър Курумбашев и Андрей Ковачев се сдърпаха в ефир заради Мария Габриел"}
{"url": "https://www.blitz.bg/obshtestvo/vnimanie-sledete-zorko-imeyla-telefona-i-sms-ite-si-akodeputatite-promenyat-tozi-zakon_news523337.html", "text": "Увеличение от близо 40% на съдебните такси по административни дела предвиждат изменения в Административнопроцесуалния кодекс, внесени от ГЕРБ. Промените бяха приети на първо четене в парламентарната комисия по икономика и туризъм. Предложенията на управляващите предвиждат още въвеждане на електронно правосъдие и института за мълчаливо съгласие.\nУправляващите са на мнение, че предложените текстове са стъпка за успешна съдебна реформа. Според проекта таксата за граждани, еднолични търговци и държавни органи е 90 лв. и 450 лв. за организации. Когато има правен интерес таксата ще е 1%, но не повече от 3400 лв., а при материален интерес над 10 млн. лв. - 9000 лв. \nИ ГЕРБ, и от БСП обаче са склонни да занижат размера на така предложените такси между първо и второ четене на законопроекта. Аргументите на управляващите за по-високите такси – често се злоупотребява с правото на жалба и настоящите такси са много ниски.  \nАнна Александрова от ГЕРБ посочи и други причини да се внасят промените. \"Голяма част от административните актове се обжалват. Поради това бързото производство пред административните органи се обезсмисля при бавно правораздаване. А това влошава управлението на държавата\", посочи тя. \nПредложенията на ГЕРБ включват и електронното оповестяване. Всички граждани, които са страна по административни дела, ще трябва да дават имейл и телефонен номер, на който да получават СМС. В новите текстове е записано, че и призовките вече ще може да се изпращат по електронната поща. С цел да се намали административната тежест се въвежда и принципът на мълчаливото съгласие при становища на държавната администрация.  \nИдея, срещу която възрази Петър Кънев от БСП. \"Много красиво звучи, невероятно, но е нож с две остриета, и ако не бъдат разписани коректно нещата, може да бъде страхотен повод за корупция \", коментира той. Промените ще бъдат разгледани утре в пленарна зала. \nИзточник: Дарик \n \n", "date": "2017.06.21", "title": "Внимание, следете зорко имейла, телефона и СМС-ите си, ако…депутатите променят този Закон"}
{"url": "https://www.blitz.bg/politika/drzhavata-kupuva-i-boyni-mashini-za-pekhotata_news523304.html", "text": "Освен самолети и кораби, държавата ще купи и бронирани бойни машини за пехотата. Това стана ясно днес от проектите за модернизация на армията, които военният министър Красимир Каракачанов внесе за разглеждане в Народното събрание.\nОбновлението на трите вида въоръжени сили ще бъде извършено според договореностите в Консултативния съвет за национална сигурност при президента. \nМиналата година парламентът одобри купуването на 8 многоцелеви изтребителя. Разходът за тях ще бъде близо 1,5 млрд. лв., като шведската оферта беше класирана на първо място от служебния кабинет. \nЩе строим и 2 многофункционални модулни патрулни кораба, като така общият разход възлиза на около 2,3 млрд. лв. \nРазходите за близо 200 бронирани машини за пехотата ще се разсрочват до 2029 г., съобщава bTV. В най-напреднала фаза е проектът за изтребителите. В авиобазата обаче са категорични, че отлагане или пренаписване на проекта ще го върне в изходно положение, което означава поне още 3 години да няма нова техника във ВВС. В момента в базата е въведен график на подготовка, в който по-често летят по-младите пилоти. \nПристигнали са горивосмазочните материали, заради липсата на които машините бяха приземени в началото на месеца. Недостигът на резервни части обаче остава, самостоятелната поддръжка не може да е до безкрайност и затова е нужен договор за нов самолет, обясняват от базата. \nДори и да се сключи договор за нов изтребител, периодът, в който ще трябва да бъде въведен в експлоатация, да се обучат екипажи и да се започне дежурство с него, е минимум една година.\n", "date": "2017.06.21", "title": "Държавата купува и бойни машини за пехотата"}
{"url": "https://www.blitz.bg/vsyaka-nedelya/ekskluzivno-v-blits-nay-novata-statiya-na-kevork-kevorkyan-zaev-za-tsar-samuil-i-svetite-bratya_news523307.html", "text": "\n И каква стана тя? \nТова е най-честият въпрос в нашата политика – и пак си го задаваме. \nНие ще вкарваме Македония в Европейския съюз. \nТя пък ще отмъква каквото може от българската история. \nМакедонският премиер Заев вече ни съобщи, че Кирил и Методий са гордост за целия регион.  \nГоре-долу същото каза и Путин. \nСега обаче със Заев сме по-кротки.  \nЗа да няма недоразумения, той направо си признал и за Цар Самуил.  \nПитали го, чий цар е той, и Заев рекъл:  \n„Вероятно дебатът за това ще е вечен“. \nЧудесен бъдещ ортак в ЕС. \n*** \nВ Скопие му скръцнали, че се е съгласил заедно да отбележим годишнината от Илинденско - Преображенското въстание.  \nУж. \nТой пък – с отговора си за Цар Самуил - прави едно малко въстание в Историята. \nА ние му се радваме. \n*** \n“Балканите са най-идеалното място за унижение” – казваше забележителният македонски писател и дипломат Любиша Георгиевски. \nИ допълваше, че общият знаменател на всичко тук са инатът и курназлъкът, кой е по-инат и кой по-курназ. \nДа допълним Георгиевски:  \nБалканите са най-идеалното място и за самоунижение. \n*** Статията е публикувана във фейсбук профила на журналиста. \n", "date": "2017.06.21", "title": "Ексклузивно в БЛИЦ! Най-новата статия на Кеворк Кеворкян: Заев за цар Самуил и светите братя"}
{"url": "https://www.blitz.bg/politika/mareshki-s-novo-predlozhenie-za-mazhoritarniya-vot_news523241.html", "text": "И \"Воля\" внася свои предложения за мажоритарен вот. \"Воля\" разчита най-вече на качествата на личността, обяви на пресконференция лидерът Веселин Марешки.\nОт политическата партия искат всеки един човек да излиза с името си и ако е харесван, да се избира. Не претендираме да сме най-умните, подчерта обаче Марешки. \nТой иска да се оформи сериозна дискусия, за да се намери най-доброто решение по отношение на изборните правила. Партията му предлага въвеждане на мажоритарен вот без листи, като се запазват 31 района. Въвежда се втори тур. Всяка партия ще има право да издигне брой кандидати до 2 пъти броя на мандатите. \nСпоред него предимствата на проекта на партията е, че ще се избира между доказани личности и така уважаваните хора по места ще влязат в НС. Според аргументите на \"Воля\" няма да се губи представителството за партиите. Нямало и да има проблем със заместването на депутат, напуснал парламента или заел друга длъжност. Не виждаме препъни камъни в нашия проект, похвали се Веселин Марешки, според когото никой не може да обвини партията му, че предлага неща, които са в партийна полза. \nЩе бъде сблъсък на много ярки личности, категоричен е лидерът на ПП Воля. Сега партийната дисциплина убивала яркостта на личността. \nИскаме елементарното нещо - видеозаснемане на целия изборен процес, обяви Марешки. За заснемането на изборния процес той посочи, че няма да се заснема в тъмната стаичка. Ще се снима какво се случва с урната, преброяването на бюлетината, попълването на протоколите. \nМашинното гласуване е по-лошият вариант, убеден е лидерът на \"Воля\". Една камера и един интернет, по думите му, нищо не струват. Когато ви откраднат гласа, открадват вашето бъдеще и бъдещето на детето ви, изтъкна Марешки. Това е най-бруталната кражба, допълни той. Ще се стремим да бъдем истински, обеща лидерът на \"Воля\". \nВеселин Марешки коментира и че ще му е интересно да види с какъв мотив би се отхвърлил този проект. \nМарешки би подкрепил смесената система на БСП, макар че \"Воля\" се стремяла към изцяло мажоритарен вот. \nА липсата на интерес към проекта на партията, той си обяснява с това, че депутатите били при децата и внуците си. Но пък като питали \" Бабо, дядо, какво направи в живота си\", днешните незаинтересовани законотворци трябвало да могат да ги погледнат в очите и да се похвалят с нещо в живота си, а не като \"измекяря, ограбил народа\". \nИсторията се повтаря, предупреди Веселин Марешки. Един ден внучето, излъгано от баба си, ще иде на училище и там ще го питат дали баба му е тази, която е правила \" това и това, и това\". \nВ един момент народът се надига, предупреди лидерът на \"Воля\". За пример даде въстанията, когато народът е клан и никой не е вярвал, че свободата ще дойде. Смятали са ги за луди, изклали са сума ти революционери, ама след две години се е случила свободата, припомни Марешки.\n", "date": "2017.06.21", "title": "Марешки с ново предложение за мажоритарния вот"}
{"url": "https://www.blitz.bg/obshtestvo/manolova-iznese-strashni-razkritiya-za-shamarenata-fabrika-i-detsata_news523250.html", "text": "\n Създаване на национална коалиция срещу насилието и телесните наказания срещу деца, която да предложи законодателни промени по този проблем. Идеята е на омбудсмана Мая Манолова. Целта е да се създаде атмосфера на нетърпимост към всички прояви на насилие над деца и телесни наказания, но и да се подкрепи позитивното родителство. \nОмбудсманът Мая Манолова организира Национална кръгла маса на тема \"Агресията сред деца и насилието над подрастващите\", в партньорство с Фондация \"Пулс\". \nИзготвени са проучвания по темата. 1200 деца отговорили на два поставени въпроса. \n766 малчугани са отговорили на първия: \"Били ли сте обект на агресия?\" \n41% отричат да са били обект на агресия. Повече от половината деца обаче са били жертва на различни форми на агресия. Най често това се случва на улицата - 26,63% от анкетираните, училище - 20,63%, и у дома - 11,62%. \nМанолова съпостави данните с официалната статистика от Националната програма за превенция на насилието и злоупотребата с деца за 2015 г., където са посочени 1839 регистрирани случая на форми на насилие над деца. 1224 от тях са свързани с домашно насилие, 183 случая - с насилие в училище, 206 - на улицата. \n440 деца са отговорили на втория въпрос \"Към кого бихте се обърнали, ако станете жертва на насилие или агресия?\" 43% от анкетираните биха се обърнали към родителите, 26,36% - към полицията, 3,18% - към органите за закрила на детето. \nМанолова посочи, че на пръв поглед данните си противоречат. Това е така, защото случаите, с които боравят органите за закрила, са само докладваните. \"Една голяма част от случаите изобщо не се регистрират, не се заявяват и са под повърхността\", изтъкна омбудсманът. \nПрипомняме, че само преди дни  . \nСпоред Манолова най-много са случаите на домашно насилие, но децата се притесняват да споделят, тъй като живеят с насилниците. Именно с това омбудсманът си обяснява факта, че според изготвеното изследване само 11% посочват, че са били обект на насилие вкъщи. \n6 на всеки 10 деца редовно са подложени на телесни наказания, подчерта общественият защитник и поясни, че това не е семеен проблем, а проблем на нашето общество. \n\"Абсурдни мъдрости са се вкоренили в нашето ежедневие\", коментира още Манолова и даде пример с поговорката \"Дете се целува само докато спи\". За абсурдна тя смята и друга народна мъдрост, според която детето се бие, докато е малко, за да не се налага, когато порасне. \n\"За година и половина не можем да се похвалим с особен напредък по темата за домашното насилие\", коментира Манолова \nПо думите ѝ, насилието няма работно време, не се случва от 8 до 5. Затова е необходимо институциите да реагират своевременно. \nВ цялата страна има 18 кризисни центъра за жертви на насилие, т. е. дори няма във всяка област. Манолова изтъкна, че в двумилионна София функционират два такива центъра с общо 30 легла. \n\"Трябва да окуражим всички жертви на насилие. Всяка четвърта жена в България е жертва на насилие\", посочи още статистика омбудсманът. \n\"Българинът не разпознава телесните наказания като форма на насилие, а го разпознава като форма на възпитание\", смята Екатерина Велева, председател на фондация \"П.У.Л.С\". \n \n", "date": "2017.06.21", "title": "Манолова изнесе страшни разкрития за „шамарената фабрика“ и децата"}
{"url": "https://www.blitz.bg/politika/rumen-radev-i-tsetska-tsacheva-obsdikha-sdebnata-reforma_news523276.html", "text": "Държавният глава Румен Радев разговаря на „Дондуков“ 2 с министъра на правосъдието Цецка Цачева. Работната среща е част от поредицата консултации на президента с представителите на правосъдната система и изпълнителната власт.\nМинистър Цачева запозна президента Радев с хода на съдебната реформа и с приоритетите в работата на Министерството на правосъдието, съобщават от прессекретариата на държавния глава. \nДържавният глава постави акцент върху необходимостта от независим орган за борба с корупцията по високите етажи на властта. Този орган трябва да има ясно изразени правомощия и компетенции, които да обхващат всички действия, свързани със събирането на информацията и разкриването на корупционни престъпления. Според президента Румен Радев само така може да се стигне до ефективни резултати. \nДвамата бяха категорични, че реформата в съдебната система трябва да води до бързо, ефективно и справедливо правосъдие.\n", "date": "2017.06.21", "title": "Румен Радев и Цецка Цачева обсъдиха съдебната реформа"}
{"url": "https://www.blitz.bg/politika/bozhidar-lukarski-ochakvam-predsrochni-izbori_news523271.html", "text": "Мажоритарната система в този вид, предложена от Слави Трифонов, няма да мине в парламента. Това заяви лидерът на СДС Божидар Лукарски.\n„Мнението на голяма част от десницата е, че този вариант не е добър. В Европа и развитите демокрации няма такъв вид система. За българските условия най-добрият вариант е немската система, която някои неправилно наричат смесена. Има добро мажоритарно представителство и няма изкривяването, което се получи във Франция”, посочи той пред bTV. \n„Много от представителите в РБ поддържат сегашната пропорционална система с преференциите, като се премахне съществуващата защита  на първия в листата”, каза още лидерът на СДС. \n„Дебатът трябва да бъде воден доста широко в обществото. Отидохме някак неподготвени на този референдум”, смята той. \nПо думите на Лукарски, ГЕРБ не искат  мажоритарни избори, а и нямат интерес от такива. „И българският народ няма интерес от такъв тип избори, каквито има само в третите страни”. \n„Очаквам предсрочни избори, но не и в близките 3-4 месеца. Не виждам да се получава тази велика хомогенна смес между партньорите. Мисля, че ще има пукнатини както и между двете групи, така и по отношение на участието в правителството”, посочи Лукарски. Той добави, че едни предсрочни избори не са добри за страната и не трябва да се случват веднага. \n  \n \n", "date": "2017.06.21", "title": "Божидар Лукарски: Очаквам предсрочни избори"}
{"url": "https://www.blitz.bg/politika/borisov-skastri-ministrite-do-ponedelnik-da-e-yasno-koi-dokumenti-otpadat-i-kak-shche-oblekchim-khorata-stenograma_news523278.html", "text": "\n Министър-председателят Бойко Борисов възложи на министрите до понеделник да са готови с информация за предоставяните от техните ведомства услуги и изискваните за това документи. Справката трябва да съдържа информация кои събирани от гражданите документи са ненужни и съответната администрация да спре събирането им. Той подчерта, че тази мярка е изключително важна за всеки човек и за бизнеса, това оповестиха от пресцентъра на Министерски съвет. \n  \n„Самите ние си даваме сметка, че това е реална реформа и тя затова не се е случвала, защото трябва да се преодолява огромна съпротива на чиновници, администрация, включително и корупционни схеми по маса звена – нещо, с което ние сме свикнали като народ, но ние трябва това да го поправим. Роптаем, ядосваме се, нервираме се и то не се случва. Този път ще се случи“, категоричен беше премиерът. Точка 33 \nПроект на Решение за приемане на мерки за намаляване на административната тежест върху гражданите и бизнеса чрез премахване на изискването за представяне на някои официални удостоверителни документи на хартиен носител \nТОМИСЛАВ ДОНЧЕВ: Господин премиер, уважаеми колеги, предвид факта, че редуцирането на административната тежест е един от приоритетите на това правителство, ние работим в няколко посоки. Работим по отношение на администрации, които имат трудности с административното обслужване – услугите са трудни, бавни, лошо достъпни, всички знаят за усилията ни от последните две седмици, свързани с КАТ – София, кадастър, конкретни общински администрации. Списъкът ще бъде удължен, идентифицирали сме още няколко структури, това може би другата седмица. Но днешната стъпка е в съвсем различен мащаб. За да имаме качествено административно обслужване, това на първо място означава ние да не караме гражданинът да влиза в ролята на куриер между различните администрации, събирайки един, два, три удостоверителни документа да ги носи в четвърта администрация. Това е големият проблем пред административното обслужване. \nБОЙКО БОРИСОВ: Добави от това, което говорихме сутринта – прокуратурата и МВР ще се свържат. Още куп такива документи има, които гражданинът отива и иска от МВР, за да занесе в прокуратурата. Или от прокуратурата да вземе да занесе до МВР, а те си общуват по една и съща система. Така че, Радев е поел ангажимент това да стане факт. \nТОМИСЛАВ ДОНЧЕВ: Виждам двата процеса успоредно – този, който ще докладвам днес, и процесът на ниво конкретна администрация с оглед оптимизиране на обслужването там. Защото наблюденията ни показват, че на много места процесите по самото физическо предоставяне на услугата са много далеч от оптималното. Има актове, има излишни части от услугата. Просто казвам – излишно обикаляне и стоене на гишета, което не е нужно. \nТова, което коментираме днес, е нещо съвсем различно и, както казах, е от съвсем различен мащаб. Става дума за възможност администрациите да правят справка помежду си по служебен и по електронен път като не товарят с това гражданите. Само да отбележа, че подобен ангажимент съществува като текст от АПК, съществува и конкретен запис в Закона за електронното управление, където пише, че административните органи не могат да изискват от гражданите и бизнеса предоставянето или доказването на вече събрани или създадени данни, а са длъжни да ги събират служебно. Това, както всички граждани са свидетели, консенсусно не се спазва от повечето администрации.  \nПървата голяма задача е да създадем електронната инфраструктура за подобни служебни справки, които да бъдат направени между администрациите. Тя до голяма степен съществува, доколкото Държавна агенция „Електронно управление“ поддържа централен компонент за служебен обмен на данни и информация, т. нар. RegiX. \nДнес тръгваме за първи път с първите 12 удостоверения на хартиен носител, които има всички шансове да бъдат електронизирани, доколкото те се базират на осем регистъра (мога да ги изчета), които вече могат електронно да бъдат достъпни по служебен път – Търговски регистър, Имотен регистър, Регистър „Булстат“, Регистър задълженията на митническата администрация, Регистър на актовете за граждански брак, Регистър на задължените лица, Регистър на пенсионерите и Регистър на признати дипломи за придобито висше образование.  \nКакво решаваме днес? Това, което има да се случи, ще следва няколко стъпки. На база днешното решение ние ще влезем в кореспонденция с всички администрации, предоставящи услуги, като ще съберем данни кои от техните услуги са базирани на справки по тези регистри, какво е законовото основание да предоставят тези услуги и точно по този начин. Ще анализираме информацията като се стараем това да стане максимално бързо. Ще подготвим промени, свързани с приложимото законодателство. След това, надявам се към септември месец, ще бъдем в състояние (не знам дали терминът е правилен) да принудим всички администрации по отношение на тези регистри и по отношение на споменатите удостоверения да спрат да искат удостоверения от хората на хартия. Твърдо сме решени, ако има администрации, които не са готови да минат на справки по електронен път от въпросните регистри, да продължат да искат хартия, да предложим, ако е необходимо, законови промени, които да дават възможност те могат да бъдат наказвани, включително и чрез непревеждане на субсидии от страна на държавата. Тук доза радикализъм е необходима. \nТова е фундаментът на административната реформа. Да, това не е всичко. Надявам се колкото може по-бързо следващите няколко месеца да тръгнем с друго предложение, което обхваща още регистри. Ще го правим поетапно, нямаме намерение да чакаме, примерно, година и половина или две, когато абсолютно всички регистри са достъпни по електронен път и тогава да го направим. Ще го направим поетапно. \nМоля да подкрепите точката. \nОсвен това, искам да допълня, че има още едно предложение – за оперативно заседание на Министерския съвет, което в сходна посока. То е свързано с трудностите специално при инвестиционния процес в сферата на устройство на територията, спазване на изискванията за опазване на околната среда, процедури в Министерството на енергетиката и в Министерството на земеделието, храните и горите. Ще имаме възможност да го дискутираме с колегите. Освен това, имаме доклад от всичко свършено по отношение на КАТ и това, което има да се свърши. Ако колегите желаят и ако Вие разпоредите, в рамките на оперативното заседание – групата е налична и стои пред залата, да докладва всичко свършено и това, което има да се свърши по отношение на КАТ. \nБОЙКО БОРИСОВ: Още сега да докладват, да дойдат. А през това време Росен Желязков да разкаже какви стъпки имаме. \nРОСЕН ЖЕЛЯЗКОВ, председател на Държавна агенция „Електронно управление“: Благодаря Ви. \nТова, което господин Дончев каза, всъщност е началото на края на изискването на удостоверение и извършването и предоставянето на вътрешни удостоверителни услуги от страна на администрациите. Голямата промяна ще дойде тогава, когато всички базови регистри при първичните администрации, които те съхраняват, поддържат и обработват данни, бъдат свързани в рамките на този период, който е разписан по пътната карта към Стратегията за електронното управление, финансиран по Оперативна програма „Добро управление“ и ще трае до края на 2018 година. Тенденцията е да се правят целенасочени интервенции по подхода, който днес беше докладван, с приобщаването на все повече и повече удостоверителни услуги. Всъщност, с този процес ще се намали до значителна степен времето, необходимо на заявителите на административни услуги да свършат своята работа.  \nВ рамките на тази година, заедно с Министерството на финансите, се предвижда едно значително облекчение на бизнеса и това е не само по настояване на работодателските организации, това е пестене на много време и ресурс за фирмите. Свързано е с към момента съществуващата необходимост за подаване на годишните финансови отчети едновременно в Търговския регистър, Националния статистически институт и Националната агенция по приходи. Създаването на единна входна точка ще даде възможност да се внасят само на едно място. Тоест, три пъти ще се намали тежестта. От другата страна, пак с Министерството на финансите и БНБ, ще се създаде необходимата инфраструктура за разплащане с виртуални ПОС терминали, което ще намали до значителна степен размера на държавните такси с оглед на комисионните, които се събират в момента.  \nПрез следващата седмица отново ще бъде докладвано от господин Дончев задължението и ангажиментът на администрациите да осъществяват електронен документооборот помежду си с възможността, която е създадена като инфраструктура и протокол на обмен на електронни документи. \nТова е от мен. Благодаря. \nБОЙКО БОРИСОВ: Реално от днес какво се случва с това, което разпореждаме с това постановление? Какво трябва да направят първо министерствата помежду си? \nТОМИСЛАВ ДОНЧЕВ: Не само министерства, а и общините. \nБОЙКО БОРИСОВ: И общините. Но понеже тук са всички министри, какво трябва днес да направят министрите като си отидат сега в службите? И да считате, че е заповед! \nТОМИСЛАВ ДОНЧЕВ: Както казах преди малко, ще влезем в кореспонденция с тях, ще получат писмо от мен – всички услуги, които са базирани на въпросните удостоверения, на въпросните регистри, да ги опишат кои са, правното основание за предоставянето на тези услуги, да ни върнат тази информация, срокът е 21 юли 2017 година. Ние ще анализираме информацията много бързо. Ще видим какви промени в законодателството са необходими, защото вероятно ще бъдат необходими такива. И от септември месец, надявам се, след като се процедират промените в законите, ще ги накараме да спрат да искат хартия от гражданите по отношение на тези регистри.  \nБОЙКО БОРИСОВ: От 2000 година има закон! \nТОМИСЛАВ ДОНЧЕВ: Този специално е от 2000 година, записът в АПК е от по-късно. \nБОЙКО БОРИСОВ: От 2000 година е законът, а не се прилага 2017 година! Седемнадесет години не се прилага! \nВАЛЕРИ СИМЕОНОВ: В доклада на господин Дончев срокът за подготовката за електронизация, най-общо казано, е 1 август 2017 година, а пък след това в самото решение – 15 август 2017 година. Случайно ли е? \nТОМИСЛАВ ДОНЧЕВ: Те са няколко акта. \nВАЛЕРИ СИМЕОНОВ: Етапите ги давате в доклада – актуализирана информация на услугите – срок до 1 август 2017 година. След това в самото решение – за предприемане на мерки за премахване на изискването за предоставяне на 12 официални документа – 15 август 2017 година… \nТОМИСЛАВ ДОНЧЕВ: На първо място е необходимо те да ни върнат информация, ние да я анализираме максимално бързо, да подготвим това, което е необходимо като промени в законодателството, и системата ще задейства, когато промените в законодателството станат факт, няма как да стане по-рано това. \nВАЛЕРИ СИМЕОНОВ: Някъде нямаш промяна в законодателството. \nТОМИСЛАВ ДОНЧЕВ: Някъде имаш. На повечето места има. \nВсъщност, ако искате да бъда болезнено откровен, ние в част от случаите не знаем коя администрация на какво законово основание иска от гражданина даден документ. \nВАЛЕРИ СИМЕОНОВ: Затова се дава срок до август месец – 1-ви или 15-ти. \nБОЙКО БОРИСОВ: Слушайте ме внимателно. Заместник-министрите да си запишат, за да ме предадат дословно на титулярите. \nТази тема ние, като политически партии, сме я поели като ангажимент пред нашите избиратели. Ние самите сме убедени, че това е изключително важно за всеки един човек, за бизнеса. Самите ние си даваме сметка, че това е реална реформа и тя затова не се е случвала, защото трябва да се преодолява огромна съпротива на чиновници, администрация, включително и корупционни схеми по маса звена – нещо, с което ние сме свикнали като народ, но ние трябва това да го поправим. Роптаем, ядосваме се, нервираме се и то не се случва. Този път ще се случи! \nСутринта на съвещанието по антикорупция и антиконтрабанда, което провеждаме, се оказа, че след срещата ни в петък териториалните данъчни служби са се срещнали с местните общински администрации и се оказва, че те дори не знаят колко услуги в момента НАП предоставя по електронен път, защото никой от държавната и общинската администрация реално не се интересува колко човека чакат на гишето или колко проблема има бизнесът. Затова всичко, което Дончев прочете, ще се прави и съм съгласен със сроковете, които касаят промени на закони. Това и с Валери си говорихме преди една седмица, парламентарните групи ще го подкрепят, ще го приемат по възможно най-бърза писта като ангажимент. \nОще днес искам, като се приберете, всеки министър в неговото министерство да събере администрацията и да направи списък кои услуги неговото министерство или агенциите, ако има такива към тях, предоставят на гражданите. Защото това, което Дончев казва, че самите ние, като администрации, не знаем на базата на какво сме сложили такси или искаме даден документ, или ето така, по инерция – дай свидетелство за съдимост. За какво ти трябва, примерно, трябва ли ти? Или администрацията на МВР, например, иска лична карта и акт за раждане. А личната карта се издава на базата на акта за раждане. Предполагам, всеки човек си има начин да си съхранява важни документи, не ги носи със себе си. И питам тогава: защо като имаш лична карта да ти искат и акт за раждане, да се разкарваш да събираш документи? Къде е логиката на тези, които го искат от теб? Разбирате ли абсурдността? Но хората безропотно, защото няма какво да правят, вървят от гише на гише. И всеки от вас ще види днес, като си направите преглед на това, което имате, колко ненужни неща се искат. \nУтре сме в Брюксел и няма да може да стане, но още в понеделник ще искам всеки от вас да ми предостави тази информация. До понеделник, през Томислав Дончев – да е написано, примерно Министерство на правосъдието – едно, две, три, четири, пет, какво искате. Министерство на вътрешните работи, Министерство на отбраната, Министерство на образованието и науката, Министерство на труда и социалната политика, Министерство на икономиката, всяко министерство. Първо, Томислав да знае какво всички вие искате. Другата сряда, преди първата точка, ще изслушам всеки един от вас какви съответно документи изисква и от кои може да се откажем като ненужни. \nИВАЙЛО МОСКОВСКИ: Сега се сещам за рибарите, искаха им прошнурован, прономерован корабен дневник, да попълват данни за вятър, вода... \nБОЙКО БОРИСОВ: Тормоз на рибаря, това правят! Той въдицата ли да държи, компас ли да гледа, температурата на водата ли да измери? Накрая ще се удави докато излезе, защото няма ръце кое да... \nИВАЙЛО МОСКОВСКИ: Питам ги какво е това, те казват, че застрахователите го искат. Отмених го, разбира се. \nБОЙКО БОРИСОВ: Сега говорим, но ако вие сте на лодката и това ви е прехраната, и ви дойде такава наредба… \nРазбрахте ли сроковете? Законите и това, което като анализ трябва да се прави, може да го кажем – месец срок, но днес почвате, понеделник да го има при Дончев. Всички трябва да си пратят материал при него. А за сряда – на всеки ще дам думата по листчетата да кажете – имахме толкова такси, тази е нужна, тази е нужна, толкова документи, това е нужно, това не е нужно, за това и това вече сме издали наредба или сме променили наредба, или предлагаме в тази промяна на закона това да отпадне. Ясен ли бях? \nТова не се ли направи, нищо не сме направили. И въобще не искам да си мисля, че някой ме е приел несериозно.  \nКАТ! \nТОМИСЛАВ ДОНЧЕВ: Кой от работната група в стегнат порядък ще каже какво е направено до момента и какво има да се направи оттук нататък? \nЕМИЛИЯ АЛЕКСАНДРОВА, държавен експерт в дирекция „Модернизация на администрацията“ в Министерския съвет: Уважаеми господин министър-председател, вицепремиери, министри, дами и господа, на 10 юни 2017 година на работно съвещание ни бе поставена задача от министър-председателя, един скромен екип от петима човека – служители в Министерския съвет, представител на Държавна агенция „Електронно управление“, представител на „Пътна полиция“ – София, да направим анализ. \nДо момента сме направили проверка в отдел „Пътна полиция“ към Столична дирекция на вътрешните работи и установихме няколко проблема, които в най-кратък вид са свързани с организация на работните процеси при предоставяне на административни услуги, сградния фонд, който е в лошо състояние, обезпеченост с хардуер и софтуер и липса на такива, липса на достатъчен човешки ресурс за обслужване на гишета и във връзка с това предлагаме подобряване на работните процеси.  \nБез да влизам в излишни детайли, ще увеличим броя на гишетата по отделни административни услуги. Мисля, че към момента не е необходимо наистина да задълбавам по видове и пунктове в КАТ. Ще увеличим освен човешкия персонал, съответно терминални устройства ще се поставят за плащане. Ще елиминираме някои от етапите в работния процес, така че опашките от потребителите да намалеят драстично, тъй като потокът е изключително голям, на ден преминават грубо около 2000 човека в трите пункта в „Пътна полиция“. \nСъщо така разработихме и, по-скоро, дадохме предложения да се усъвършенства сайтът на Министерството на вътрешните работи в частта от „Пътна полиция“, разработване на отделен модул, така че вътре да се акцентира на информация за всички услуги, които се предоставят от органите на „Пътна полиция“, с приоритизиране на най-често срещаните услуги, информация за електронно представените услуги от страна на „Пътна полиция“, включително възможност за проверка на фишове, актове, установяване на административни наказания. Също така сме направили проект за разработване на нови информационни и указателни табелки, които ще подобрят със сигурност информираността на потребителите на услуги, тъй като при проверката се установи, че цари, в общи линии, един безпорядък и хаос при гишетата.  \nВ нашия доклад имаме показани цветни сегашни и бъдещи, как ще изглеждат информационните табелки. Съответно имаме някои предложения. \nБОЙКО БОРИСОВ: На министър Радев дадохте ли доклада? \nЕМИЛИЯ АЛЕКСАНДРОВА: Да, мисля, че е пристигнал при Вас, министър Радев, тази сутрин. Също така и на господин Московски сме го предоставили. Господин Дончев също го има. \nТака че, всъщност някои от идеите, които сме записали, са разграничаване на процесите по предоставяне на услуги на граждани официални вносители. Някои типове услуги конкретно сме заложили, които да се променят. \nБОЙКО БОРИСОВ: В момента вървят разговорите на Министерство на вътрешните работи с нотариусите относно това да могат да се проверяват автомобилите за тежест по електронен път – тази измама или тези хиляди проблеми, които се нанасяха на хората след като отидат пред нотариус и продадат колата, дадат парите и след това новият собственик отива в КАТ и се оказва, че автомобилът е с тежест или е краден, или е на издирване и фактически новият собственик, който е платил парите, е излъган, не може да ползва автомобила. А има стотици такива случаи! Сега връзваме КАТ с нотариуса, по електронен път пита и системата само отговаря: да, издирва се – значи спира сделката; или: да, има запрещение – спира сделката. Сутринта на оперативката министър Радев ми докладва, че много от тези неща вече са задвижени и действат, в момента водят разговори. Надявам се до дни това да се случи.  \nНамерили сме сграда, в която да изместим целия архив, в непосредствена близост, за да освободим тези помещения, където сега са архивите и табелите. В същото време, тъй като половината терен там е реституиран, се прави проект, живот и здраве – догодина да се започне изнасянето горе на Враня, при жандармерията, на целия КАТ, наново да бъде построен там, тъй като рано или късно този имот половината ще го вземат. \nМного теми разисквахме сутринта с вътрешното и финансовото министерства и с оперативното ръководство и мисля, че сме доста напред.  \nС финансовия министър имаме готовност, когато се изчистят всички неща, за които няма средства за капиталови разходи в момента и са спешни, за да ви дадем пример, че стимулираме такава работа, която е в полза на гражданите, ще помогнем и финансово. Максимално бързо това трябва да се случи и то не само в Столичния – и в Пловдивския, и във Варненския КАТ, и във всички градове, където би могло или има такива проблеми. \nРадев! \nВАЛЕНТИН РАДЕВ: Това исках да кажа, господин премиер, не става въпрос само за Столичния КАТ, той е само примерът, там подобряваме и битовото обслужване. Хората да почнат да виждат, че го правим, както Вие казвате. А нещо, което ще се случи след време – става въпрос за КАТ и в Пловдив, в други големи два града в страната, останалите структури, подобно на тази, но Софийският КАТ е пример как ще изглеждат другите. \nТова, което Вие казахте, е вторият проект, той е по-дългосрочен – за изместването на КАТ на мястото на жандармерията. Може би ще отнеме година, две, но ние сега искаме да възстановим тук, хората тук да не губят време и тук да се чувстват добре, докато направим втората стъпка да освободим това място и всички тези автомобили да се изнесат извън София.  \nБлагодаря. \nБОЙКО БОРИСОВ: До понеделник това трябва да бъде отработено. Отидете си, седнете с администрацията, те ще се съпротивляват, не само защото ще им се утежни и усложни работата, а на много места се въртя корупционни кръгчета и тормозят хората. Трябва да се надделее. Повтарям, това ще ви е първата оценка, която ще получите. \nПриемаме точка 33. \n \n", "date": "2017.06.21", "title": "Борисов скастри министрите: До понеделник да е ясно кои документи отпадат и как ще облекчим хората (СТЕНОГРАМА)"}
{"url": "https://www.blitz.bg/politika/sreshchata-borisov-zaev-otekna-i-v-grtsiya-eto-kak_news523260.html", "text": "\"Скопие и София са близо до подписване на договора за добросъседство\" и \"Заев на посещение в София\" са само някои от заглавията в електронните издания на гръцките медии, съобщаващи за посещението на македонска държавна делегация в България, предаде агенция МИА.\nСъобщенията са без коментари, освен във в. \"Ризоспастис\", който посочва, че българското правителство е поело ролята на \"търговски пътник\" за евроатлантическите интеграции.  \nСпоред вестника българският премиер Бойко Борисов вчера се поставил в ролята на \"посредник\" в спора между Атина и Скопие за името на Македония.  \nВ другите информации се казва, че Борисов е подкрепил неделимостта на Македония и интеграцията й в НАТО и Европейския съюз, констатирайки, че вътрешнополитическата ситуация в Македония се е стабилизирала.  \nГръцките медии цитират изявлението на Борисов, че България ще направи всичко възможно \"да работим заедно с приятелска Гърция, за да решим всички проблеми, защото дестабилизацията на Македония означава дестабилизация на нашите граници\".  \nМедиите в Гърция цитират и думите на македонския премиер Зоран Заев, че България е \"пръв съсед\" и има огромно желание да помогне на Македония в евроатлантическата интеграция и че двете страни ще празнуват заедно Илинден на 2 август, когато ще бъде подписан и договорът за добросъседство. \nПрипомняме, че  . \n \n", "date": "2017.06.21", "title": "Срещата Борисов-Заев отекна и в Гърция, ето как"}
{"url": "https://www.blitz.bg/svyat/mey-prizna-za-ogromen-proval-drzhaven-mesten-i-natsionalen_news523293.html", "text": "Министър-председателят на Великобритания Тереза Мей се извини за „провала на държавата“ във връзка с трагедията с „Гренфел Тауър“, при която загинаха поне 79 души, пише вестник The Independent.\n„Нека бъда напълно ясна: подкрепата за семействата на земя в първите часове (след инцидента) не беше достатъчно добра“, подчерта Мей.  \n„Гражданите бяха останали без своите вещи, без покрив над главата, без дори основна информация за това, което се случва, което те трябва да направят и къде трябва да потърсят помощ“, уточни премиерът.  \n„Това беше провал на държавата, местен и национален, в това да се помогне на гражданите, когато те имаха най-голяма нужда от това. Като министър-председател аз се извинявам за този провал“, допълни Мей. \nИзточник: Фокус \n \n", "date": "2017.06.21", "title": "Мей призна за огромен провал – държавен, местен и национален"}
{"url": "https://www.blitz.bg/obshtestvo/kultura/ne-e-za-vyarvane-kakvo-napravi-ninova-s-bsp-arite-po-vina-na-nona-yotova-tova-e-poslednoto-neshcho-za-koeto-shche-se-setite-unikalni-snimki_news523345.html", "text": "\n Соцлидерът Корнелия Нинова заведе депутатите на БСП на театър, веднага след като приключиха пенсионните дебати и споровете около анкетната комисия за хасковската вода.   Културно-масовата проява бе \"по вина\" на тяхната колежка Нона Йотова, която бързо загърби парламентарната роля, за да влезе в кожата на италианската дива Джина Лолобриджида в пиесата на унгарския драматург Жолт Пожгаи \"Джина и Фидел\". \n  \n \n Той е и режисьор на спектакъла, който възкресява на сцената на Сатирата специалната 12-дневна среща на актрисата с Фидел Кастро, белязала живота на двамата. Тогава Лолобриджида е трябвало да заснеме серия интервюта за италианската телевизия с Фидел, които обаче никога не са излъчени. Неговите кубинки и униформа надяна експлозивният Кирил Ефремов, с неизменната пура в ръка, а за уникалното изпълнение двамата бяха възнаградени с бурни аплодисменти и кошница цветя от депутатите на \"БСП за България\". \n \n Редом до Нинова в публиката бяха забелязани зам.-председателят на ПГ Драгомир Стойнев, депутатите Анелия Клисарова, Весела Лечева, Георги Гьоков, Атанас Костадинов, други техни колеги, както и апарата на партията от \"Позитано\" 20. \n \n Весела реакция предизвика репликата на Кирил Ефремов-Фидел за това, че май е по-добре да се изповяда вместо на отчето, на партийния секретар, отправена с поглед и жест право към Нинова. \n \"Много ми хареса\", призна соцлидерката, останала очарована от постановката. Социалистите пък бяха изненадани, че освен флирта между легендарната актриса и кубинския лидер, в спектакъла има и толкова много социализъм и революция, поднесени със страст. \n \"Влизаш да го гледаш и излизаш социалист\", пошегува се един от червените, а друг съжали, че не са водили електората на представлението по време на кампанията. Това е първата покана на Нона към колегите й от парламентарната група да й гостуват там, където се чувства на своя територия. Сред публиката бе и друга известна актриса - Елена Петрова, която също е двойка с Ефремов, но не на театралната сцена, а на телевизионния екран. \nИзточник и снимки: \n", "date": "2017.06.21", "title": "Не е за вярване какво направи Нинова с БСП-арите \"по вина\" на Нона Йотова! Това е последното нещо, за което ще се сетите! Уникални СНИМКИ"}
{"url": "https://www.blitz.bg/svyat/samo-v-blits-britantsite-poshashaveni-ot-toaleta-na-kralitsata-govori-za-brekzit-oblechena-v-tsvetovete-na-es-snimki_news523286.html", "text": "\n Кралица Елизабет II днес изнесе  . Интересното е обаче, че повечето британци не обърнаха особено внимание на думите й, а на…облеклото й. \nНаблюдателните личности слагат акцент на това, че тоалетът й е бил с цветовете на знамето на ЕС. Според тях по този начин Кралицата най-искрено и завоалирано е показала доброто си отношение към ЕС и тактично се е подиграла на Брекзит. \n \n \nДали това е…европейска шапка? - пише британският журналист Барбара Теш. \n \n \nДали Кралицата изпраща съобщение на Европейския съюз с шапката й? - пише друг потребител на Туитър. \n \n \nМай носи знамето на ЕС на главата си вместо корона – шегува се младежът Джон Рид. \n \n \nНе може да бъде невидяно – казва Брент Дейвидсън. \nБЛИЦ припомня, че тоалетите на кралските особи днес бяха изключително актуална тема, след като по-рано от . Превод и редакция: БЛИЦ \n", "date": "2017.06.21", "title": "Само в БЛИЦ! Британците пошашавени от тоалета на Кралицата – говори за Брекзит, облечена в цветовете на ЕС (СНИМКИ)"}
{"url": "https://www.blitz.bg/obshtestvo/deputatite-zalozhikha-na-tezi-16-dushi-reshikha-te-dainfografika_news523306.html", "text": "\n Oбщо 16 съдии, прокурори и адвокати са предложени от депутати и парламентарни групи в НС за членове на новия Висш съдебен съвет (ВСС). Мандатът на настоящия изтича на 3 октомври. Парламентарната квота във ВСС е от 11 души. Другите 11 члена вече бяха избрани от Общи събрания на съдии, прокурори и следователи, пише  . \n От ГЕРБ са предложили районния прокурор на Пловдив Гергана Мутафова, съдийката от ВКС Вероника Имова, която от 2016 г. е шеф на атестационната комисия във ВСС, окръжния прокурор на Бургас Калина Чапкънова-Кичукова и Боян Магдалинчев, който е председател на Асоциацията на българските административни съдии. Георги Марков от ГЕРБ е внесъл името на сина на Александър Джеров, адвокат Мирослав Джеров. \n От ДПС са заложили на Пламена Апостолова – завеждащ отдел „Стопански” на Националната следствена служба и на зам-председателя на Апелативен съд – София Стефан Гроздев. \nПатриотите предлагат за членове на ВСС Йордан Стоев, който е заместник апелативен прокурор -София и столичния адвокат Боян Новански. \n От БСП са внесли кандидатурите на съдийката от ВАС Марина Дойчинова, Даниела Маринова-Марчева, съдия във Софийски апелативен съд с ранг върховен съдия, на прокурора от ВАП Маринела Тотева, на съдийката от ВКС Диана Хитова, на съдията от апелативния спецсъд Драгомир Кояджиков и на прокурора от ВКП Светлана Бошнакова. \n Веселин Марешки предлага за член на ВСС Владислав Томов, който е прокурор от Районна прокуратура-Варна. \n \nВ 14-дневен срок кандидатите трябва да депозират писмени концепции и декларации за имотното си състояние в деловодството на Народното събрание. \n Преди да бъдат гласувани в пленарната зала ще има изслушване в правната комисия, а заседанието ще се предава пряко в интернет. Изслушването трябва да е най-рано два месеца след изтичане на срока за номинациите, който приключи на 21 юни (т.е. – няма как да е преди 21 август). Тогава парламентът е във ваканция и се очаква излсушванията да започна през септември. След изслушването има срок от 2 седмици за гласуването в пленарната зала. \n За първи път парламентът ще избира членове на съвета по колегии – отделно за съдийската и отделно за прокурорската, и с квалифицирано мнозинство от 160 гласа за всеки член поотделно. Новият ред за избор на членове на съвета следва от промените в Конституцията през декември 2015 г., отразени и в Закона за съдебната власт. \nИзточник: \n", "date": "2017.06.21", "title": "Депутатите \"заложиха\" на тези 16 души! Решиха те да...(ИНФОГРАФИКА)"}
{"url": "https://www.blitz.bg/politika/zadavat-se-dva-izklyuchitelno-vazhni-dni-za-borisov_news523282.html", "text": "\n Министър-председателят Бойко Борисов ще посети Брюксел и Берлин на 22 и 23 юли 2017 г., съобщиха от правителствената информационна служба. \nВ четвъртък, в белгийската столица премиерът Борисов ще участва в редовното заседание на Европейския съвет. Държавните и правителствените ръководители на страните от ЕС ще приемат заключения, посветени на темите „Сигурност и отбрана“, „Работни места, растеж и конкурентоспособност”, „Миграция”, „Парижкото споразумение относно изменението на климата”, „Дигитална Европа“ и „Външни отношения”. Европейският съвет ще проведе заседание и във формат ЕС-27 във връзка с оттеглянето на Обединеното кралство от Европейския съюз. \nНа 23 юни, петък, министър-председателите на Естония, България и Австрия ще представят официално в Брюксел 18-месечната програма на Съвета на ЕС (1 юли 2017 г. – 31 декември 2018 г.). \nВечерта в петък премиерът Бойко Борисов ще бъде в Берлин, където ще се срещне с представители на Фондацията на семейните предприятия. Акцент на дискусията ще бъдат предимствата на България като инвестиционна дестинация. В рамките на посещението си в германската столица министър-председателят Борисов ще разговаря и с федералния министър на финансите Волфганг Шойбле. \n \n", "date": "2017.06.21", "title": "Задават се два изключително важни дни за Борисов!"}
{"url": "https://www.blitz.bg/svyat/makron-ponese-oshche-edin-udar_news523317.html", "text": "\n Двама от центристките съюзниците на френския президент Еманюел Макрон   на фона на обвиненията, че тяхната партия е злоупотребила с фондовете на Европейския съюз, пише вестник The New York Times.  \nОставките на министъра на правосъдието Франсоа Байру и на министъра на европейските въпроси Мариел дьо Сарнес хвърлиха сянка върху това, което трябваше да бъде незначителна промяна в кабинета.  \nДен по-рано министърът на отбраната Силви Гулард също обяви, че ще се оттегли.  \nМакар че оставките няма да попречат на способността на Макрон да управлява, те могат да очернят обещанието му да промени френската политика, така че да се сложи край на етичните скандали от миналото.  \nБайру и дьо Сарнес са част от „Демократическото движение“, центристка партия, водената от Байру, която се съюзни с Макрон по време на президентската кампания.  \nГулард беше избрана в Европейския парламент от същата партия през 2009 г. и 2014 г., но наскоро се дистанцира от \"Демократическото движение\", уточнява Фокус. \n \n", "date": "2017.06.21", "title": "Макрон понесе още един удар"}
{"url": "https://www.blitz.bg/obshtestvo/blgariya-stava-arena-na-boyni-deystviya-blizo-6-000-chuzhdi-voenni-idat-u-nas-zaradi-saber-guardian-2017_news523239.html", "text": "\n Правителството със свое решение от днес, 21 юни, разреши преминаването през и пребиваването на територията на Република България на сили и средства от държави-членки на НАТО и страни - партньори, които ще участват в многонационалното учение „Saber Guardian - 2017“. То ще се проведе през  и е в изпълнение на засилените мерки за гарантиране на сигурността в Черноморския регион.  \nВ ученията, които ще се проведат в рамките на „Saber Guardian - 2017” на територията на нашата страна, ще участват военнослужещи, щабове и военни формирования с щатно въоръжение, снаряжение и бойна техника от въоръжените сили на САЩ, Грузия, Украйна, Словения, Румъния, Сърбия, Унгария, Литва, Полша, Гърция, Македония, Канада, Италия и Португалия - общо до 6000 (шест хиляди) души, до 1200 единици сухопътна техника и въоръжение и до 80 военни въздухоплавателни средства. \nОбщото планиране на учението се извършва под ръководството на командващия на Сухопътните войски на САЩ в Европа (United States Army Europe - USAREUR), съвместно със страните-домакини. Ръководството и контрола на свързаните със „Saber Guardian - 2017” учения се осъществява от многонационална структура (Multinational Division Saber Guardian - MND SG), която е разположена в района на съвместните българо-американски съоръжения на учебен полигон „Ново село“. \nУчението „Saber Guardian - 2017” се провежда в изпълнение на Споразумението между правителството на Република България и правителството на Съединените американски щати за сътрудничество в областта на отбраната и Плана за подготовка на Щаба на отбраната, Българската армия и структурите на пряко подчинение на министъра на отбраната през 2017 година.  Учение „Resolute Castle - 2017“   – водено от САЩ инженерно учение, провеждано в периода 14 април – 30 септември 2017 г. в Полша и Румъния.  То допълва учението  „Saber Guardian - 2017“ чрез провеждане на  инженерни задачи в различни  военни тренировъчни съоръжения и полигони в Румъния.  „Szentes Axe - 2017“  – национално учение, провеждано в периода 26 юни – 7 юли 2017 г. в Дьор, Унгария. То допълва учение „Saber Guardian - 2017“ чрез провеждане на операции по тактическо развръщане и форсиране на водни прегради за осигуряване на придвижването на 2-ри Кавалерийски полк от Германия през Унгария.  „Brave Warrior - 2017“  – национално учение, което се провежда в периода 26 юни – 23 юли 2017 г. в Унгария. Фокусирано е върху осъществяването на съвместни маневри и върху способностите на бойната група на Европейския съюз, съставена от страни от Вишеградската четворка, да проведе разполагане на военно оборудване. Подпомага  участниците в учение „Saber Guardian - 2017“ за осигуряване на придвижването.  „Black Swan - 2017“   –  учение на силите за специални операции, което ще се проведе в периода  25 юни – 22 юли 2017 г. в различни  локации в България, Унгария и Румъния.  „Swift Response – 2017“  – водено от САЩ въздушно-десантно учение, което ще се проведе в периода 15 -23 юли 2017 г. в различни локации в България, Унгария и Румъния.  „Tobruq Legacy -  2017“  – водено от САЩ учение на противовъздушната артилерия, което ще се проведе  в периода  12-22 юли 2017 г. в Чешката Република, Литва и Румъния.  „Immediate Response  2017“  – командно-щабно учение, което ще се проведе  в периода 12-16 юли 2017 г. в Словения. Това учение е интегрирано в командно-щабното учение на „Saber Guardian - 2017“. „Eagle Sentinel – 2017“  – многонационално тактическо учение, което ще се състои в периода 3-21 юли 2017 г.  на учебен полигон „Ново село“ в България.  То е интегрирано като учение с бойни стрелби в „Saber Guardian - 2017“. „Peace Sentinel - 2017“  – тактическо учение с бойни стрелби на Сухопътните войски на Българската армия, което ще се проведе в периода 3 – 23 юли 2017 г. на полигон „Корен“ в България.  „Shabla - 2017“  – тактическо учение с бойни стрелби на формированията за противовъздушна отбрана на Българската армия, което ще се проведе в периода 3 – 25 юли 2017 г. на зенитен полигон „Шабла“ в България. Учение „Shabla - 2017“ подпомага учение „Saber Guardian - 2017“. \n„Dragoon Guardian 17” – учение по придвижване на сили и средства от Сухопътните войски на САЩ в Европа на територията на Република България в периода от 23.06. до 28.07.2017 година. \n„Sea Breeze - 2017“ – многонационално учение, водено от Военноморските сили на САЩ в Европа (NAVEUR) в подкрепа на програма „Партньорство за мир“ (различно от националното учение на българските ВМС с международно участие „Бриз“). „Sea Breeze - 2017“  ще се проведе в периода 11 – 21 юли 2017 г. в Черно море. То допълва „Saber Guardian - 2017“, като предоставя ескорт за предислоцирането на 2-ри кавалерийски полк след края на учение „Saber Guardian - 2017“ в Грузия за участие във воденото от САЩ учение „Noble Partner – 2017“. \nВсички тези учения, интегрирани в „Saber Guardian - 2017“ демонстрират взаимната ангажираност към колективната отбрана на страните-членки на НАТО и страните-партньори, които участват в многонационалното учение.    \n", "date": "2017.06.21", "title": "България става арена на бойни действия: Близо 6 000 чужди военни идат у нас заради „Saber Guardian - 2017”"}
{"url": "https://www.blitz.bg/politika/ot-poslednite-minuti-pravitelstvoto-reshi-zakharieva-poluchava-nov-vazhen-post-veche-shche_news523189.html", "text": "Правителството определи вицепремиера по правосъдната реформа и министър на външните работи за национален координатор по антикорупционни политики, съобщиха от правителствената информационна служба.\n Това стана с промяна в решението от 2015 година, с което е одобрена Националната стратегия за превенция и противодействие на корупцията в Република България (2015-2020). \n Изменението се налага във връзка с новата структура на Министерския съвет, приета с решение на Народното събрание от 4 май тази година. \n", "date": "2017.06.21", "title": "От последните минути! Правителството реши: Захариева получава нов важен пост, вече ще..."}
{"url": "https://www.blitz.bg/politika/prvo-v-blits-zoran-zaev-raztseluva-korneliya-ninova-snimki_news523200.html", "text": "Лидерът на БСП Корнелия Нинова публикува снимки и текст относно срещата си с македонския премиер Зоран Заев. На един от фотосите се вижда как той я разцелува по бузите.\n\"Изключително съм щастлива, че бяхме домакин на срещата с г-н Зоран Заев и неговия екип. Имаме и с него, и партията му дългогодишни, не само партийни, но и приятелски отношения. Днес обсъдихме няколко теми. Направихме му конкретни предложения и мисля, че може и да кажем конкретни решения. Поздравих г-н Зоран Заев за избора му и изразих увереност, че той и екипът му ще се справят успешно с предизвикателствата, пред които се изправят. Подкрепяме техните усилия за членство в ЕС и НАТО на Република Македония и приветстваме това, което правят за задълбочаване на двустранните отношения със съседните държави. Направихме две конкретни предложения за задълбочаване на нашите взаимоотношения и тяхното развитие. \nПърво, един път всяка година, между нашата и неговата партия да правим срещи в разширени състави, в които да участват народни представители и кметове от двете страни, да поканим нашите евродепутати, да се включат нашите партийни структури и на тях да обсъждаме не само европейски въпроси, но и теми, които са изгодни и за България, и за Република Македония. Ние имаме трансгранично сътрудничество между общини, в които имаме кметове на БСП и техни кметове- и да задълбочим това сътрудничество, и да си разменяме домакинството- един път да е в София, един път при тях. Мисля, че получихме и разбиране, и съгласие. \nВторото, което предлагаме, днес ще го кажа за първи път пред вас, имаме една идея – инициатива, през септември да бъдем домакини на една Балканска конференция, на която да поканим лидерите на партиите от нашето семейство, и тези които са премиери, и тези които не са, но да бъде лидерска среща. На нея да обсъдим Западните Балкани като приоритет на председателството на България на Съвета на ЕС. Ще излезем с конкретни предложения и решения, като поех ангажимент да ги представим на българското правителство и да настояваме Западните Балкани да са приоритет на председателството на България с всички отворени теми и нерешени въпроси, на които на една такава конференция ще търсим общи решения. \nРазговаряхме и за задълбочаване на културното сътрудничество, чрез размяна на екипи от интелектуалци, художници, писатели, задълбочаване на трансграничното сътрудничество и стъпване на едно дългогодишно приятелство между нашите две страни, с много голямо желание да го задълбочаваме и развиваме. Бях щастлива да чуя, че г-н Заев се чувства в тази сграда, като у дома си и сред приятели. Така че, още веднъж- добре дошли и ви желая успех, вярвам, че това, което сте започнали, ще го довършите.\", написа Нинова. \n \n \n \n \n \n \n", "date": "2017.06.21", "title": "Първо в БЛИЦ! Зоран Заев разцелува Корнелия Нинова (СНИМКИ)"}
{"url": "https://www.blitz.bg/obshtestvo/evrostrasti-v-ns-kazal-li-e-simov-kukha-leyka-na-gabriel-ili-ne_news523197.html", "text": "С гневна декларация ГЕРБ скочи да брани бъдещата еврокомисарка Мария Габриел. Тома Биков обвини Александър Симов, че нарекъл в коментар Габриел \"куха лейка\". Депутатът от ГЕРБ попита коя точно е позицията на БСП - тази на вицепрезидента Илияна Йотова, която я определи като работохолик, или тази на Симов, предава Канал 3.\n Симов не остана длъжен и скочи на трибуната, като препоръча на Биков да следи какво е казал, когато го репликира. \"Тъй като думата \"куха лейка\" не съм я казал, аз имам право да изкажа своето мнение, независимо какво мисли групата\", отвърна социалистът. \n После стана ясно, че той е използвал определението \"кухи приказки\" за отговорите на въпросите към българския еврокомисар. \n Поради изчерпаната възможност на БСП днес да прави втора декларация, водещата на пленарното заседание Цвета Караянчева реши да предостави думата на Симов и БСП за такава в началното на утрешния пленарен ден.  \n", "date": "2017.06.21", "title": "Еврострасти в НС: Казал ли е Симов \"куха лейка\" на Габриел, или не"}
{"url": "https://www.blitz.bg/ikonomika/prez-blgariya-shche-preminava-gaz-za-makedoniya_news523185.html", "text": "\n През България ще преминава газ за Македония. Това стана ясно на среща на министъра на енергетиката Теменужка Петкова с македонския премиер Зоран Заев, който е на посещение в България. Да се създаде съвместна работна група, която да проучи възможностите за изграждане на междусистемна газова връзка между България и Македония, предложи на срещата министър Петкова. Македонската страна е запозната с концепцията на България за газоразпределителен център и възможностите, които той ще осигури за достъп до природен газ от различни източници, стана ясно още по време на срещата. В разговора Зоран Заев потвърди интереса на нашите съседи да получават синьо гориво от българската страна. \n Още през 2012 г. газовите оператори на двете държави са разговаряли по идеята за изграждане на интерконектор и тогава „Булгартрансгаз\" е дал подкрепа за проекта, припомни Петкова. По нейните думи, работата по бъдещия интерконектор трябва да продължи с информация за предпроектното проучване и за пазарния интерес към връзката. \n Министър Петкова информира македонския премиер Заев за напредъка по изграждане на интерконекторите със Сърбия, Турция и Гърция. \n Македонският премиер Зоран Заев потвърди, че един от основните приоритети на новото правителство е енергетиката. Той информира министър Петкова за осигуреното финансиране в размер на 2 млрд. евро за газифициране на страната. Засега само община Струмица е газифицирана, но ние искаме да покрием поне 63% от отоплението на детски градини и общински сгради с газ, каза Зоран Заев. По неговите думи, България може да осигури експертизата за реализиране на тази цел. Заев припомни също, че в повечето случаи Македония разчита на внос от България при недостиг на електроенергия. \n", "date": "2017.06.21", "title": "През България ще преминава газ за Македония"}
{"url": "https://www.blitz.bg/obshtestvo/intervyu/samo-v-blits-kmett-na-stara-zagora-zhivko-todorov-razkri-golyamata-tayna-okolo-privlichaneto-na-stoichkov_news523131.html", "text": "Стара Загора е в очакване на едно от най-грандиозните събития в историята си. На 20 септември в Града на липите ще излязат дриймтийма на славната Барселона на великия Христо Стоичков и отбор, съставен от негови приятели. По този повод БЛИЦ потърси за коментар кмета и основен организатор на проявата Живко Тодоров. Ето как той отговори на въпросите на Ивайло Крачунов.\n - Г-н Тодоров, как успяхте да убедите Христо Стоичков да организира мач между звездите на \"Барселона\" и негови приятели в Стара Загора? \n- С Христо Стоичков се запознахме след гостуването на водения от него \"Литекс\" в Стара Загора преди няколко години. След мача се видяхме и разговаряхме. Христо беше много впечатлен от уважителния начин, по който публиката в Стара Загора се отнесе към него - тя го аплодираше. \nЗа хората от града, а и от много български градове, той си е един футболен бог! \n \n \nНационалният отбор постигна най-големите си успехи по негово време. Всеки се радваше на головете и играта му. Стоичков е един истински лидер. \nМалцина знаят, че Хросто е изкарал казармата в Стара Загора. Самият той не крие сантиментите си към града, от който е тръгнал. \nНа срещата ни преди няколко дни в града беше пристигнал и ротния му командир. Стоичков има много приятели в Стара Загора. \nИменно неговата любов към града го доведоха тук за събитието, което подготвяме заедно на 20 септември.  \nТой знае, че Стара Загора е футболен град. Спомняте си, че през 2015 година ние направихме рекорд по посещаемост по време на домакинството на европейското първенство за юноши.  - Още от сега има огромен интерес към паметното събитие. Кога очаквате билетите да бъдат напълно разпродадени? \n- Очакваме 15 000 зрители да бъдат на стадиона. Това е и неговия пълен капацитет. Като гледам темпото, с което върви продажбата на билети, смятам, че до няколко седмици те ще бъдат реализирани. \nЛично аз не съм очаквал толкова бързо да се изчерпят билетите. Интересът към \"Барселона\" на Стоичков е изключително голям. Според мен на 20 септември ще стане истински футболен празник. За това каним хората да присъстват на стадиона. Искаме да покажем едно голямо уважение на Христо и представителите на неговото поколение, които са ни радвали толкова дълги години. \nСъбитието ще вдъхне увереност и на младите футболисти, които сега се изграждат. Те трябва да видят добрия пример на Стоичков. - Стоичков издаде част от имената на звездите, които ще пристигнат в Стара Загора. Открехнете още малко завесата. \n- Капитанът от дрийм тийма на Барса със сигурност ще бъде на стадиона, но този път ще е в ролята на негов треньор. Потвърдили са участието си също и Серхи, Жули, Ферер, Надал, Салинас и още ред звезди от отбора. \nОчакваме и някои от легендите на българския футбол. Със сигурност ще присъства Красимир Балъков. Поканени са и момчетата от златното поколение от 1994 година, както и по-млади техни наследници. \nУбеден съм, че ще стане истински футболен празник в Стара Загора. Градът се намира в центъра на България и каним хора от всякъде за събитието на 20 септември, за да му се насладят. Хората го заслужават. - Ще поканите ли и премиера Борисов? \n- Разбира се. Той винаги е добре дошъл в Стара Загора. \nБорисов е направил най-много за футбола в града през последните 27-28 години.  \nПреди години \"Берое\" имаше проблеми с базата, но сега има прекрасна спортна инфраструктура и сигурност. Всичко това се дължи на премиера Борисов. \nНегова е заслугата и за изграждане на модерни спортни бази в цялата страна. Виждаме стадионите в Русе, Велико Търново и \"Тича\" във Варна, който сега се доизгражда. Бургас също има прекрасен стадион. \nБазите в София също са на много добро ниво. Дай Боже и в Пловдив да бъде построен нов стадион. \nБорисов положи много усилия в цялата страна, за да се обновят спортните съоръжения. - Община Стара Загора във Ваше лице помага много на \"Берое\". Какви са целите пред отбора през този сезон? \n- Целта на \"Берое\" през тази година ще е да се бори за участие в европейските клубни турнири.  \nТомаш е един млад и перспективен треньор, който има достатъчен поглед върху българския футбол. Мисля, че с него начело и със селекцията, която е в ход, \"Берое\" ще се класира за Европа. \nНа Томаш малко не му достигна да класира \"Верея\" за европейските турнири. Пожелавам му с \"Берое\" да го направи\" и по този начин да покажем, че имаме добри млади треньори, които да развиват футбола в България. Интервю на Ивайло Крачунов \n", "date": "2017.06.21", "title": "Само в БЛИЦ! Кметът на Стара Загора Живко Тодоров разкри голямата тайна около привличането на Стоичков!"}
{"url": "https://www.blitz.bg/politika/deputat-ot-gerb-signalizira-za-skandal-s-nachalnika-na-kabineta-na-rumen-radev-dokumenti_news523188.html", "text": "\n Депутатът от ГЕРБ Антон Тодоров сигнализира за проблем с възможността началникът на кабинета на президента Иво Христов да изпълнява фунциите си. Той получи отговор от Държавна комисия по сигурността на информацията, че Христов няма достъп до класифицирани данни. Във фейсбук Тодоров публикува и писмото от Комисията.  \n \n \n \nВ отговора се казва, че към 15 юни няма данни г-н Христов да има издадено разрешение за достъп до класифицирана информация. \"В официален отговор на мое питане, Държавната комисия за сигурност на информацията еднозначно заявява, че началникът на кабинета на Президента Румен Радев Иво Христов НЯМА ДОПУСК ДО КЛАСИФИЦИРАНА ИНФОРМАЦИЯ. Скандалът от този факт е огромен, защото няма как този човек 5 месеца да е изпълнявал дейността си в рамките на закона и в същото време да не е имал достъп до класифицирана информация\", заяви депутатът от ГЕРБ. \n \n \nИво Христов е журналист, докато не става част от предизборната кампания на президента Румен Радев. След победата влиза и в екипа на държавния глава и става началник на кабинета му. \n", "date": "2017.06.21", "title": "Депутат от ГЕРБ сигнализира за скандал с началника на кабинета на Румен Радев (ДОКУМЕНТИ)"}
{"url": "https://www.blitz.bg/politika/makedonskiyat-premier-zoran-zaev-v-bsp-se-chuvstvam-kato-u-doma-si_news523218.html", "text": "\n В БСП се чувствам като у дома си. Това каза министър-председателят на Република Македония Зоран Заев след среща с лидера на БСП Корнелия Нинова, съобщиха от пресцентъра на   . \nПубликуваме изявлението на македонския премиер без редакторска намеса: \n", "date": "2017.06.21", "title": "Македонският премиер Зоран Заев: В БСП се чувствам като у дома си"}
{"url": "https://www.blitz.bg/politika/bsp-vze-dosta-interesno-reshenie-kasaeshcho-mariya-gabriel_news523231.html", "text": "Изпълнителното бюро на БСП е взело решение на последното си заседание да не коментира представянето на Мария Габриел като бъдещия еврокомисар от България и да не я критикува, твърди Канал 3.\nПозицията на червените била да демонстрират, че те не са като другите партии и няма да топят сънародничката си в Европарламента. \nПо тази причина днес в парламентарните кулоари социалисти отказваха да говорят по темата и най-вече изтъкваха аргумента, че не са гледали изслушването на Габриел. Други соцдепутати казваха под сурдинка \"добре се представи жената\" или пък \"няма да коментирам, защото не искам да критикувам\". \nОказа се обаче, че журналистът Александър Симов, който вече не е в соцръководството, очевидно не е бил предупреден за партийната повеля и си каза какво мисли по въпроса, които произведе и поредния скандал с ГЕРБ в пленарната зала. \nВ социалните мрежи вече гръмна недоволство, че евродепутатите от ПЕС били предатели, влезли в договорки и си премълчали неудобните въпроси. От друга страна пък немалко са изразителите на убеждението, че не е редно българи да плюят българи пред Европа. \nЯсна е и негласната договорка на върха на ЕП между ЕНП и ПЕС при разпределянето на постовете, така отдавна се знае, че това място е отредено за жена от ЕНП. Затова се очаква президентът на ПЕС Сергей Станишев символично да гласува \"за\" номинацията на Мария Габриел, а останалите социалисти в ЕП ще се въздържат, прогнозираха запознати. \n \n", "date": "2017.06.21", "title": "БСП взе доста интересно решение, касаещо Мария Габриел"}
{"url": "https://www.blitz.bg/politika/blgarski-i-italianski-iztrebiteli-shche-vardyat-nebeto-ni_news523234.html", "text": "\n Министерският съвет със свое решение от днес, 21 юни, разреши съвместното изпълнение на задачи по усилване на охраната на въздушното пространство на страната ни от военновъздушните сили на България и Италия. Мисията е в изпълнение на мерките по гарантиране на сигурността на страните-членки по източния фланг на НАТО и ще се изпълнява по плановете и процедурите на Интегрираната система на Алианса за противовъздушна и противоракетна отбрана (NATINAMDS), уточниха от Министерство на отбраната. \nЗа съвместното изпълнение на задачите по усилване на въздушната охрана (Air Policing) Военновъздушните сили на Италианската република ще дислоцират в периода юли-ноември 2017 г. в авиобаза Граф Игнатиево 4 самолета „Eurofighter Typhoon“ и до 110 души персонал. Изпълнението на задачите ще се извършва в периода 15 юли – 15 октомври. Италианските дежурни самолети ще изпълняват задачи по зона за дежурство във въздуха, прехват, визуално опознаване и съпровождане. Българските Военновъздушни сили ще продължат да изпълняват националните си ангажименти по носене на дежурство в Интегрираната система на НАТО за противовъздушна и противоракетна отбрана /NATINAMDS/. Всяка една от страните ще поеме разходите за собствените сили и средства, участващи в дейностите по усилване на въздушната охрана.  \nОхраната на въздушното пространство на НАТО е мирновременна колективна отбранителна мисия. Нейното предназначение е да гарантира целостта и сигурността на въздушното пространство на съюзниците от Алианса. \n \n", "date": "2017.06.21", "title": "Български и италиански изтребители ще вардят небето ни!"}
{"url": "https://www.blitz.bg/obshtestvo/isteriyata-s-mertsedesa-na-lozan-panov-stana-komichna-zashcho-prokopiev-ne-mu-dade-bmv-to-si-snimka_news523261.html", "text": "Вече две седмици Лозан Панов безуспешно пробва да се преоблече в доспехите на италианския магистрат Джовани Фалконе, който загина от безмилостната ръка на мафията.\nКомпрометираният председател на ВКС и овчите медии разиграват боливудския етюд за разхлабените болтове на мерцедеса му. \nЧаст от електронните страници на обвиняемия бос на \"Капитал\" Прокопиев пробват да внушат на апокрифната си аудитория, че кумирът им Панов е в центъра на заговор, който иска да го елиминира. И то заради едни паднали винтове. \nА какво да кажат десетки хиляди наши сънародници, на които гигантските улични дупки поглъщат не само болтовете, но и джантите? И разкъсват нервите им, дори да са от карабни въжета! \nСлед като истерията около пановите болтове потъна, господарят им се изтупа, че вече ще се вози пак на държавна кола. Но този път от автопарка на съда. Отново лъскава и безплатна. Героизъм, достоен за златен медал!  \nКакво ли ще се случи, ако утре същото возило спука гума? Ще ви кажа! Панов и блеещите медии ще решат, че това си е направо бомба. \nЗа да е най-спокоен, Панов ще е по-добре да получи едно БМВ от приятеля си Прокопиев. Това ще е дребен дар на фона на невижданото прокарване на тезите му. \nДобре, че Фалконе е в един по-добър свят! Иначе щеше да му се наложи да изпита на гърба си как шепа провалени особи използват личността му, за да си правят евтина реклама. Ивайло КРАЧУНОВ \n \n \n", "date": "2017.06.21", "title": "Истерията с мерцедеса на Лозан Панов стана комична! Защо Прокопиев не му даде БМВ-то си? (СНИМКА)"}
{"url": "https://www.blitz.bg/politika/politicheskata-voyna-gerb-bsp-pak-se-razyari-kazal-li-e-simov-kukha-leyka-na-gabriel-ili-ne_news523222.html", "text": "С гневна декларация ГЕРБ скочи да брани бъдещата еврокомисарка Мария Габриел от мнението на социалисти. Тома Биков обвини Александър Симов от БСП, че нарекъл в коментар Габриел \"куха лейка\", пише Канал 3.\nДепутатът от ГЕРБ попита коя точно е позицията на БСП - тази на вицепрезидента и бивш евродепутат от ПЕС Илияна Йотова, която я определи като работохолик и много подходяща кандидатура, или тази на Симов.  \n\"Изслушването на Мария Габриел беше признато за успешно от всички европейски фактори и обществеността, която се интересува от тази тема\", протестира Биков. \n\"В свое изказване г-н Александър Симов, депутат от БСП, нарича г-жа Габриел „куха лейка”, „кумица”, „снахица“ и т.н. – термини, които не ми се иска да цитирам дословно\", възмути се още депутатът от ГЕРБ. \nТой уличи БСП, че прилага двоен стандарт в поведението у нас и в чужбина - в Европа се държи европейски, а в България - съвсем по друг начин. \nСимов не остана длъжен и скочи на трибуната, като препоръча на Биков да следи какво е казал, когато го репликира. \n\"Тъй като думата \"куха лейка\" не съм я казал, аз имам право да изкажа своето мнение, независимо какво мисли групата\", отвърна социалистът. \nПосле стана ясно, че той е използвал определението \"кухи приказки\" за отговорите на въпросите към българския еврокомисар. \nПоради изчерпаната възможност на БСП днес да прави втора декларация, водещата на пленарното заседание Цвета Караянчева реши да предостави думата на Симов и БСП за такава в началното на утрешния пленарен ден. \n \n", "date": "2017.06.21", "title": "Политическата война ГЕРБ – БСП пак се разяри! Казал ли е Симов \"куха лейка\" на Габриел, или не"}
{"url": "https://www.blitz.bg/obshtestvo/zdraveopazvane/vazhna-promyana-v-zdraveopazvaneto-koyato-kasae-vsichki_news523245.html", "text": "Правителството прие нова Наредба за медицинската експертиза, съобщиха от пресслужбата на кабинета. Причините за решението на Министерския съвет са свързани със съдебното оспорване на действащата наредба, при което съдът е установил нарушение на административно-производствените правила при изработването им. Отменянето на наредбата отчасти или в нейната цялост създава правен вакуум със значителни неблагоприятни последици предвид широкия й обхват на приложение.\nС новата наредба се цели създаването на правна регламентация на принципите и критериите на медицинската експертиза за определяне на наличието на временна или трайна неработоспособност и на реда за нейното извършване. Това ще осигури уеднаквяване на дейностите, свързани с медицинската експертиза на територията на цялата страна. \nНаредбата се прилага и с цел да осигури определени права на пациентите - например, правото им на отсъствие от работа или осигуряване на подходяща работа с цел полагане на оптимални грижи за здравето до неговото пълно или максимално възможно възстановяване. \n  \nВ същото време, чрез Наредбата се осигурява стабилност и предвидимост на резултатите от нея, което е предпоставка за планиране и прогнозиране на всички произтичащи от медицинската експертиза последствия, включително социалните придобивки и финансовите обезщетения, които са обект на прилагане на други нормативни документи. \n \n", "date": "2017.06.21", "title": "Важна промяна в здравеопазването, която касае всички"}
{"url": "https://www.blitz.bg/politika/ot-dvoretsa-vrana-i-pred-pogleda-na-sakskoburggotski-stana-yasna-izklyuchitelno-vazhna-novina-svrzana-s-bg-politikata-mzhete-i-zhenite_news523217.html", "text": "25% от българите са на мнение, че политиката е мъжка професия, а 1% - женска професия. 58% от българите обаче смятат, че е добре в политиката да има повече жени. 31% от българите предпочитат важните държавни решения да се вземат от мъже, но за повече от половината българи полът няма значение. За 7% от българите няма никакви пречки пред участието на жените в политиката. Това сочи национално представително проучване, реализирано от изследователски център \"Тренд\" по поръчка на Либерален институт за политически анализи (ЛИПА), финансирано от ЮНЕСКО и БГНЕС.\nТемата на проучването е свързана с Половите стереотипи спрямо участието на жени в политиката в България. Проучването е реализирано в периода между 2 и 8 февруари 2017 г. сред 1002 пълнолетни български граждани. Проведено е „лице в лице“ и е представително за пълнолетното население на страната. В проучването бяха тествани основни стереотипи спрямо участието на жените в политиката, съобщават от „Тренд“.  \n42% от българите са съгласни с твърдението, че „политиката е за мъже“, докато малко над половината са на обратното мнение. Въпреки превесът на дела на несъгласните с подобно твърдение, то е видно, че при голям процент от българите продължава да битува възприятието, че политиката е мъжка територия.  \n45% е делът на съгласните с твърдението „нормално е управленските позиции да се заемат от мъже“, докато 48% не го споделят. С увеличаване на възрастта намалява делът на хората, които не споделят това разбиране.  \nПо отношение на твърдението „жените в политиката са подценявани най-вече, защото са жени“, то 52% от българите са съгласни с това твърдение, а 39% не са. И тук впечатление прави населеното място - в малките населени места в по-големи дялове са съгласни с това твърдение за разлика от живеещите в столицата и в областните градове, които са по-скоро на обратното мнение.  \nВ сравнението дали „мъжете или жените се справят по-добре в политиката“, то 53% са на мнение, че и двата пола се справят еднакво добре. 29% са на мнение, че мъжете се справят по-добре, като 12% от българските жени също са на това мнение. Хора с висше образование в най-голям дял смятат, че и двата пола са равнопоставени, докато най-голям дял от хората с основно образование са на мнение, че мъжете се справят по-добре.  \nПо отношение на твърдението, че „жените нямат необходимите качества, за да бъдат политици“, доминиращото мнение, че това не е така. 75% от българите не са съгласни с това твърдение, но 18% го подкрепят. Трябва да имаме предвид, че 1% от извадката отговаря на 55 хил. души, което означава, че 990 000 хил. души смятат, че жените нямат необходимите качества да бъдат политици.  \nСпоред българите основните качества, които са характерни за един мъж политик, са: смелост/решителност (24%), отговорност (10%), професионализъм (8%), а чертите характерни за жените политици, са съответно – емоционалност (7%), отговорност (12%), смелост/решителност (8%).  \nДанните показват, че емоционалността е качество, което в най-малка степен е важно да бъде притежавано от един политик. Най-важните качества според българина, които един политик трябва да притежава, със стойности от 99%, са отговорност, професионализъм и справедливост. Данните еднозначно показват, че за голяма част от висшите постове полът няма значение, но има и сфери, в които българите държат да бъдат заемани от мъже. Това са основно силови постове. Висши държавни постове, които българите предпочитат да бъдат заети от мъже, са президент (57%), министър на вътрешните работи (68%), министър на външните работи (54%) и министър на отбраната (81%). Няма нито един от тестваните възможности за постове, които българите еднозначно да предпочитат да бъде заеман от жена.  \nПроучването бе представено на кръгла маса в резиденция \"Врана\". Почетен гост на събитието бе Симеон Сакскобургготски. В дискусията взеха участие много жени ангажирани с каузата сред които: Меглена Кунева, Зинаида Златанова, Румяна Коларова, Антония Първанова, Ирена Соколова и други.\n", "date": "2017.06.21", "title": "От двореца „Врана“ и пред погледа на Сакскобургготски стана ясна изключително важна новина, свързана с БГ политиката, мъжете и жените"}
{"url": "https://www.blitz.bg/politika/ot-poslednite-minuti-super-novina-za-mariya-gabriel_news523263.html", "text": "\n Българският кандидат за еврокомисар Мария Габриел получи одобрението на всички комисии, които я прослушаха във вторник. Тяхното становище ще бъде подложено на гласуване на пленарно заседание на Европарламента в началото на юли.  \nСлед това трябва да бъде одобрена и от Съвета, уточнява Нова телевизия. \nАко бъде окончателно одобрена за поста, Габриел ще отговаря за цифровизацията.  \nТя ще бъде и най-младият комисар в комисията на Жан-Клод Юнкер. \n \n", "date": "2017.06.21", "title": "От последните минути: Супер новина за Мария Габриел"}
{"url": "https://www.blitz.bg/obshtestvo/patriarkht-dari-tsenna-ikona-na-prezidenta-radev-snimka_news523186.html", "text": "\n Българската православна църква е пазител на вярата и изконните духовни ценности, съхранили българския народ през вековете във времена на тежки изпитания за страната ни и винаги ще се ползва от подкрепата на президентската институция и на мен като държавен глава. Това заяви президентът Румен Радев по време на срещата с Негово Светейшество Българския патриарх Неофит и митрополитите от Светия Синод на БПЦ, съобщиха от пресцентъра на Светия Синод на БПЦ.  \nТя се състоя днес в Синодната палата по инициатива на синодалните архиереи и премина в дух на взаимно уважение и разбирателство. \nВ хода на разговора бяха набелязани сферите, в които двете институции влизат във взаимодействие и бе изразена готовност от двете страни за по-нататъшен диалог и сътрудничество между Президентството и Българската православна църква в името на единството на българския народ и благото на страната.  \nПрезидентът сподели своето виждане за законови промени, които да гарантират независимостта на вероизповеданията в страната от външни сили и чужди държави, както и сигурността на българските граждани и България, и изслуша вижданията на членовете на Светия Синод начело с Патриарх Неофит по този въпрос. \nПрезидентът пое ангажимент да инициира работна среща по въпросите на религиозното образование с участие на традиционните вероизповедания в страната и ангажираните с това държавните институции.  \nОт името на Светия Синод Светейшия патриарх Неофит подари на държавния глава икона на Пресвета Богородица за благословение и в памет от този ден. \n \n \n", "date": "2017.06.21", "title": "Патриархът дари ценна икона на президента Радев (СНИМКА)"}
{"url": "https://www.blitz.bg/politika/bsp-s-ostr-komentar-za-povtoren-referendum-za-izbiratelna-sistema_news523110.html", "text": "Идеята за повторен референдум за Избирателната система е опит за игра с обществените настроения на хората. Това каза в сутрешния блок „Добро утро, България“ на Радио „Фокус“ зам.-председателя на ПГ на „БСП за България“ Жельо Бойчев, относно идеята на депутата от ГЕРБ Данаил Кирилов за провеждането на допитване, определящо спецификите на системата.\nПо думите на Бойчев личи липса на воля от страна на управляващите да се подходи сериозно за промяна в изборното законодателство, не се постигнаха и съдържателни дебати по темата.  \n„Нямаше съдържателен дебат за това каква трябва да бъде избирателната система, по какъв начин най-добре могат да бъдат представени българските граждани. Това, което мога да кажа, е, че след обсъждането в събота на Националния съвет на партията БСП ще се опита да предложи избирателна система, която да отчита много ясно изразеното желание на хората за по-силен мажоритарен елемент при избора на народни представители, който същевременно да съхранява и политическото представителство, и да ползва добрата традиция и практика, която има България досега“, обясни депутатът.  \nПо думите на Жельо Бойчев от проектозакона на ГЕРБ ясно са личали проблемите, на които няма как да бъде намерено решение. Той добави, че БСП ще предложи решения, които в най-голяма степен отразяват запазване на представителността, провеждане на честни избори и възможността за по-директна връзка с избраните кандидати. „Няма как да се избяга от сериозната роля, с която са нагърбени политическите партии в една съвременна демокрация“, подчерта Бойчев. \n", "date": "2017.06.21", "title": "БСП с остър коментар за повторен референдум за избирателна система!"}
{"url": "https://www.blitz.bg/politika/ofitsialno-deputatite-reshikha-za-pensiite_news523140.html", "text": "\n Парламентът гласува на първо четене Законопроекта за изменение на Закона за бюджета на държавното обществено осигуряване, предаде „Фокус”. \nПромените бяха приети единодушно с 187 гласа „за“. Законопроектът е внесен от Министерски съвет, а в мотивите му се посочва, че с цел подобряване адекватността на пенсиите за трудова дейност е необходимо да се определи по-висок минимален размер на пенсията за осигурителен стаж и възраст. Това може да се постигне именно чрез приемане на предложената със законопроекта промяна в чл. 10 от ЗБДОО за 2017 г., с която се предвижда минималният размер на пенсията за осигурителен стаж и възраст да стане 180 лв. от 1 юли 2017 г. и 200 лв. от 1 октомври 2017 г. Увеличението на минималната пенсия за осигурителен стаж и възраст от 161,38 лв. на 180,00 лв. представлява увеличение с 11,5%, а увеличението от 180,00 лв. на 200,00 лв. от 1 октомври 2017 г. представлява увеличение с 11,1%.  \nВ резултат от предложената промяна със същите проценти ще се повишат минималните размери и на останалите пенсии за трудова дейност, които се определят в процент от пенсията за осигурителен стаж и възраст: пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии.  \nСпоред направените разчети всички пенсии, които след преизчисляването от 1 юли с тежест 1,126 за всяка година осигурителен стаж ще останат с размери под 180 лв. или под минималния размер на пенсията за съответния вид, ще бъдат приравнени на новия минимален размер. В резултат на увеличението на минималната пенсия за осигурителен стаж и възраст на 180,00 лв. броят на пенсиите в минимален размер ще се увеличи от 547 300 на около 668 000, или около 31,5% от пенсионерите за трудова дейност ще бъдат с минимални пенсии. Необходимите допълнителни средства за изплащането на новите минимални размери са в размер 8,8 млн. лв. месечно. \nНеобходимите допълнителни средства за увеличението на минималната пенсия за осигурителен стаж и възраст от 180 лв. на 200 лв. са в размер 14,7 млн. лв. месечно. За 2018 г. необходимите средства са около 280 млн. лв. \n \n", "date": "2017.06.21", "title": "Официално! Депутатите решиха за пенсиите"}
{"url": "https://www.blitz.bg/politika/yarostna-prestrelka-mezhdu-bsp-i-gerb-v-parlamenta-chervenite-zaplashikha-che-shche_news523120.html", "text": "\n \"БСП за България\" заплаши, че повече няма да участва в редовните заседания на Председателския съвет всяка сряда заради невключването на техните законопроекти в дневния ред на парламента. \nТова обяви от трибуната зам.-председателят на ПГ Драгомир Стойнев. Веднага след него официална декларация направи и соцлидерът Корнелия Нинова с допълнението, че левите се възползват от правилника и ще искат извънредни свиквания на заседания на парламентарните комисии. \nПредседателят на НС Димитър Главчев в отговор обеща, че ще напише писма до всички председатели на парламентарни комисии с покана да ускорят приемането на законопроектите. Размяната на остри реплики между ГЕРБ и БСП започна, след като Драгомир Стойнев се оплака от трибуната, че няколко законопроекта на червените, които отлежават, в това число проект за промени в Закона за храните, който чака от седмици, докато в същото време такъв на МС, вкаран на 19 юни, веднага намерил място в седмичната програма на Народното събрание. \"Това е тенденциозно отношение към опозицията\", скочи Стойнев.вие високомерно отхвърляте, дори не си правите труда да ги гледате в комисии. докато не си преразгледат отношението, ние нямаме място в този председателски съвет. \n\"Вие високомерно ги отхвърляте, дори не си правите труда да ги гледате в комисии\", възмути се соцдепутатът, цитиран от канал 3. \nСтойнев се зарече, че ръководството на ПГ на левицата повече \"няма място на този председателски съвет\", докато председателят на НС Димитър Главчев и управляващите не преразгледат отношението си. От своя страна шефът на правната комисия Данаил Кирилов отхвърли обвиненията и обясни, че промени по ГПК има внесени не само от червените. Става въпрос за три законопроекта, един от които е на ГЕРБ. Думата взе и председателят на НС Димитър Главчев, който напомни, че сутринта е обяснил на Стойнев, че проблемът е в парламентарните комисии. \"Ще изпратя писма до всички председатели на комисии с покана да бъдат своевременно разгледани законопроектите\", заяви Главчев. В същото време той захапа БСП, че протестират за невключването на проектите им в дневния ред, а те самите не правят предложения по него.\n", "date": "2017.06.21", "title": "Яростна престрелка между БСП и ГЕРБ в парламента, червените заплашиха, че ще..."}
{"url": "https://www.blitz.bg/obshtestvo/ekaterina-zakharieva-doverieto-mezhdu-borisov-i-zaev-se-dokaza_news523105.html", "text": "Общата история трябва да сближава две държави, а не да ги разделя. Това каза вицепремиерът и министър на външните работи Екатерина Захариева в ефира на БНТ във връзка с посещението на министър-председателя на Република Македония Зоран Заев в България.\n„Доверие между двамата премиери беше показано на високо ниво. За доверие, разбира се, трябва да се работи. Факт е обаче, че България наистина е добронамерена към Македония, така, както и премиера Заев също“, отбеляза тя. \n„Няколко наистина исторически неща се случиха вчера. Първо - премиер от Македония да отправи такива силни послания за отваряне на нова глава в отношенията между двете държави. Второ – посещението на паметника на цар Самуил. Трето – решението за общо честване на общата ни история. Тоест ние започнахме да прилагаме несключения още договор на практика с вчерашното посещение. Това е много по-важно, както и предшестващите действия, посланията, които се отправиха от двамата премиери на пресконференцията, посещението на паметника, разбирането за това, че историята трябва да ни обединява, а не да ни разделя, така, както всички съвременни държави правят“, коментира министър Захариева. \nПо думите й натрупаните от години напрежения са абсолютно неестествени и ненормални и общата история трябва да сближава две държави, а не да ги разделя. „Аз съм наистина обнадеждена от вчерашната среща. До съвсем до скоро такива послания и посещения бяха немислим. Факт е, че договорът за добросъседство се дебатира, обсъжда, 11 преговори е имало до сега на експертно ниво. Силно се надявам на 2 август да успеем да го финализираме“, заяви още външният министър. По думите й по важното е, че напрактика с вчерашната среща е започнало прилагането на договора, тъй като, ако отношенията между двете страни продължаваха, както до сега, той щеше да остане само на хартия. \n", "date": "2017.06.21", "title": "Екатерина Захариева: Доверието между Борисов и Заев се доказа"}
{"url": "https://www.blitz.bg/obshtestvo/stolitsa/izvnredno-v-blits-deputat-ot-gerb-pomogna-na-zhena-s-panicheska-ataka-v-blokiranoto-sofiysko-metro_news523112.html", "text": "Депутатът от ГЕРБ Антон Тодоров се притече на помощ на жена, получила паническа атака по време на блокираното повече от 20 минути столично метро. Това разкриха пред БЛИЦ очевидци на инцидента.\nМетровлакът, пътуващ по линията Сердика - Софийски университет, спря внезапно. Пътниците се притесниха сериозно, а една от тях получи остри болки в сърдечната област и пристъп на паническа атака. В този момент Тодоров се приближи към дамата и я успокои. \nСтотиците пътници трябваше да бъдат евакуирани през предния вагон. Точно, когато това трябваше да се случи, техническата повреда в подземната железница беше оправена и тя пое по нормалния си път. \nВ момента се изяснява причината за аварията.  \n", "date": "2017.06.21", "title": "Извънредно в БЛИЦ! Депутат от ГЕРБ помогна на жена с паническа атака в блокираното софийско метро!"}
{"url": "https://www.blitz.bg/politika/zhozef-dol-se-sreshchna-s-tsvetanov-i-kaza-mnogo-vazhna-novina-za-blgariya-snimki_news523116.html", "text": "\"България има нов комисар и това е Мария Габриел!\" каза председателят на Европейската народна партия (ЕНП) Жозеф Дол след среща в Брюксел с номинираната за комисар Мария Габриел и със заместник-председателя на ГЕРБ Цветан Цветанов. Тримата обсъдиха както изслушването на Мария Габриел в Европейския парламент, така и актуалната политическа обстановка в България и Европа.\nЖозеф Дол посочи, че е получил много добри отзиви за блестящото представяне на Мария Габриел по време на изслушването. Той изрази увереност, че българската номинация за еврокомисар ще получи възможно най-висока оценка от досегашните си колеги в Европарламента и ще бъде избрана за следващ комисар от България. \nПредседателят на парламентарната група на ГЕРБ Цветан Цветанов запозна Жозеф Дол със законодателните инициативи на парламентарното мнозинство в страната ни през последните месеци, както и с политическите процеси в България и актуалната ситуация на Балканите. Председателят на ЕНП даде висока оценка за скорошните международни посещения на премиера Бойко Борисов във Франция, Германия и Турция, както и за срещата във вторник с македонския премиер Зоран Заев. Дол добави, че е доволен, че българското правителство работи на пълни обороти, а парламентът осигурява необходимото мнозинство, за да може да се провеждат реформи и политики и да се подготви страната за председателството на Европейския съвет. \nСпоред Жозеф Дол победата на ГЕРБ на изборите в България и на десни партии на няколко избора в Европа показва, че десницата дава категоричен отпор на популистите. Председателят на Комисията по вътрешна сигурност и обществен ред Цветан Цветанов е в Брюксел за участие в конференция на високо ниво за миграцията. Събитието се провежда в Европейския парламент в сряда. Конференцията ще бъде открита от председателя на Европейския парламент Антонио Таяни, председателя на Европейската комисия Жан-Клод Юнкер и върховния представител на ЕС за външната политика Федерика Могерини. В нея участват над 500 души, свързани с овладяване на мигрантската криза - от политици до хуманитарни работници. \nВ работната програма на Цветан Цветанов за сряда са предвидени и редица двустранни срещи. \n", "date": "2017.06.21", "title": "Жозеф Дол се срещна с Цветанов и каза много важна новина за България (СНИМКИ)"}
{"url": "https://www.blitz.bg/analizi-i-komentari/evgeniy-mikhaylov-mnogo-pritesnen-ot-poseshchenie-na-putin-u-nas-mariya-pirgova-go-uspokoyava_news523139.html", "text": "\n Евентуална визита на руския президент Владимир Путин у нас може да се окаже проблем за руската стана, особено заради това, че явно съветниците на българския президент са побързали „да се сложат“ и не са се информирали, че на 3 март 2018 г. се навършват 100 години от Брест-Литовски мирен договор, когато Русия капитулира пред България. Това каза режисьорът и бивш кандидат за депутат на ДОСТ Евгений Михайлов в предаването „Тази сутрин“ по bTV. \nТой коментира поканата на президента Румен Радев към Путин да посети страната по повод 140-годишнината от края на Руско-турската война и Освобождението на България. \nМихайлов добави, че не е ясно дали е отправена покана за посещение и към президентите на Украйна, Беларус, Румъния, Финландия, Румъния, защото воини от тези страни са се сражавали тогава и са дали живота си в Руско-турската война. \nСмятам, че е крайно време отношенията с Русия да се балансират и поканата от страна на Радев е много добър ход, коментира политологът доц. Мария Пиргова. Според нея трябва да се отнасяме нормално към такива държавни посещения. Вероятно ще бъдат поканени и други президенти и всеки ще отдаде почит на своите воини, а най-голямо основание има президентът Путин. \n„Нищо лошо и ненормално няма да се случи. Защо трябва да реагираме с някакви особени негативни или свръхпозитивни чувства? Нормално е отношенията да бъдат възстановени“, каза тя. И добави, че нито тогава, нито сега амбициите на Русия към България са чисти, нито тези на Турция или Европейския съюз – „в политиката има интереси, добре го знаете“. \nДа се отдава почит най-вече на Путин и се говори за него като за патрон на честването е слагачество на инициаторите, коментира Михайлов. Според него е добра идеята на новосъздадения Атлантически съвет да се поканят наследниците на воините, отдали живота си във войната. \nБългария си е откупила свободата, която е била част от политиката на Русия за достъп до Проливите, посочи той. По думите му страната ни „стои доста странно в света, в ЕС и в НАТО“. „Нашите съюзници само преди няколко дни увеличиха санкциите срещу Русия, наложени заради анексирането на Крим и политиката на Москва към Донбас, докато българският президент говори за сваляна на санкциите“, каза гостът. \n„Едно е Освобождението ни, в което Русия играе централна роля, друго са санкциите. Радев има особено отношение към тях, но не го проявява в ЕС. Той ще изчака момент, когато вероятно може да бъде инициатор на такова обсъждане за падането им. Това е съвсем различна политика“. Няма значение с какво съвпада посещението на Путин (догодина България ще е председател на Съвета на Европа, бел. ред.), смята Пиргова. \nПомолени да коментират дали паметникът на връх Бузлуджа трябва да бъде върнат на БСП, Михайлов каза: „Не знам някога Бузлуджа да е била собственост на БСП, за да ѝ се връща. Доколкото знам този паметник е построен от българската държава с парите на българския народ“. Той припомни, че със закон режимът на БКП е обявен за престъпен. „Не знам защо трябва да се прави подарък на наследниците на БКП“, на партия, която има престъпно минало, добави той.\n", "date": "2017.06.21", "title": "Евгений Михайлов много притеснен от посещение на Путин у нас, Мария Пиргова го успокоява"}
{"url": "https://www.blitz.bg/politika/yoncheva-nazhezhi-strastite-do-cherveno-v-parlamenta-razmakha-butilka-voda-ot-khaskovo-i-prizova-piyte-ako-vi-stiska-snimki_news523146.html", "text": "Елена Йончева нажежи страстите до червено в парламента. От трибуната червената депутатка показа бутилка с вода и призова депутатите да отпият от нея, като уточни, че течността е от Хасково.\n \"Водата в Хасково е радиокактивна! Нося тук и ви каня да пиете, ако продължавате да твърдите, че тази вода не е опасна. В 23 проби от 24 са установени завишени стойности от 10 до 32 пъти на алфа активност. Те продължават да я ползват за битови цели, готвят и си правят кафе. Ако я оставя в кафенето тук, ще си направите ли кафе?\", попита Йончева. \nТя съобщи още, че от 17 водоноски, които обслужвали града през април, сега останали едва няколко и хората били принудени да ползват замърсената вода, тъй като нямали достъп до друга. \n \n \n \n \n \n", "date": "2017.06.21", "title": "Йончева нажежи страстите до червено в парламента! Размаха бутилка вода от Хасково и призова: Пийте, ако ви стиска (СНИМКИ)"}
{"url": "https://www.blitz.bg/politika/silno-rkostiskane-mezhdu-glavchev-i-zaev-snimka_news523162.html", "text": "\n България ни даде сигнал за искрено приятелство, отбеляза премиерът на Република Македония Зоран Заев на срещата си с председателя на Народното събрание Димитър Главчев. Зоран Заев изрази надежда, че отношенията между нашите страни в бъдеще ще се развиват и задълбочават. \nПредседателят на парламента подчерта, че България има последователна позиция за подкрепа на евроатлантическата и европейската перспектива на Република Македония. Ще работим за изграждането на отношения на добросъседство на Балканите и пример за това е подготовката за сключване на договор за добросъседство, който ще създаде ясен регламент за развитието на двустранните отношения, добави Димитър Главчев. \nОбщо бе мнението, че сключването на договора ще постави партньорството ни на нова основа и ще открие пътя за интензивно сътрудничество във всички сфери. \nПредседателят на Народното събрание Димитър Главчев изрази задоволство от успокояването и стабилизирането на политическата обстановка в Република Македония. \nНа срещата бе отбелязано, че основен принос за разширяване на сътрудничеството могат да имат и добрите контакти между парламентите на двете страни. \n \n \n", "date": "2017.06.21", "title": "Силно ръкостискане между Главчев и Заев (СНИМКА)"}
{"url": "https://www.blitz.bg/obshtestvo/ninova-i-zaev-s-moshchna-evropeyska-initsiativa-za-mirni-i-prosperirashchi-balkani_news523177.html", "text": "През септемрви в София се организира Балканска конференция - лидерска среща, на партиите от нашето семейство. Това заяви лидерът на БСП Корнелия Нинова след среща с премиера на Македония Зоран Заев. \"На срещата беше обсъдено сътрудничеството между България и Македония, както и поставянето на Западните Балкани като приоритет по време на /българското председателство на Съвета на ЕС\", допълни Корнелия Нинова, цитирана от Канал 3.\n По думите й двете страни ще работят за задълбочаване на трансграничното и културното сътрудничество.  \"Зоран Заев се чувства в сградата на \"Позитано\" като у дома си. Македония има подкрепата на БСП за влизането на страната в ЕС\", каза още Корнелия Нинова.  \n От своя страна македонският премиер Зоран Заев коментира, че БСП е голям приятел на Македония, както и България.   \n", "date": "2017.06.21", "title": "Нинова и Заев с мощна европейска инициатива за мирни и проспериращи Балкани"}
{"url": "https://www.blitz.bg/politika/tomislav-donchev-s-vazhna-novina-za-vsichki-blgari-eto-kakv-zakon-shche-se-poyavi-prez-septemvri_news523174.html", "text": "От септември ще излезем със законодателни промени, за да спрем това гражданинът да носи справка на хартия. Това каза на брифинг в Министерския съвет вицепремиерът Томислав Дончев след редовното правителствено заседание, предаде агенция „Фокус“.\n„Борбата с излишния бюрократичен товар и тежест се води на няколко фронта, ако използваме арменска терминология. На първо място търсим и идентифицираме звената и администрации, където административното обслужване е излишно забавено, затормозено, отнема много време, пари, нерви. Опитваме се да оптимизираме процесите там – да бъдат по-кратки, по-достъпни, по-евтини. Но голямата битка всъщност е друга. Тя е свързана на първо място с електронизация на процесите и най-вече със служебни справки, които да се извършват от администрацията, а не да караме гражданина да събира документи от една администрация и да ги носи в друга“, заяви Дончев. \nПо думите му, за да получим разрешително за нещо, ако са ни необходими справки от три администрации, целта на правителството е тази справка да се извършва по служебен, електронен път, а не да гражданинът да посети първата, втората, третата администрация, да събере документи и да ги занесе в четвъртата. „Това е фундаментът на административната реформа, това ще доведе до облекчаване на процедурите, поевтиняване, по-лесен достъп, по-голяма скорост и т.н. Базираме се на 12 типа удостоверения, които вече са електронно достъпни от 8 регистъра – Търговски регистър, Имотен регистър, Регистър БУЛСТАТ, Регистър на задълженията към митническата администрация, Регистър на актовете за граждански брак, Регистър на задължените лица, Регистър на пенсионерите и Регистър на признатите дипломи за висше образование. Във връзка с това, че тези регистри вече са достъпни по електронен път от самите администрации, стартираме следния алгоритъм, веднага след взетото днес решение, ще влезем в кореспонденция с абсолютно всички администрации“, допълни вицепремиерът. \nТой уточни, че ще искат информация от тях кои услуги, които те предоставят, са базирани на информация, налична в тези регистри. „Какви са законовите основания да изискват документи от тези регистри и да предоставят тези услуги. В много стегнати срокове, до началото на месец август, ще анализираме тази информация и най-късно от месец септември ще излезем с необходимите законодателни промени, за да спрем необходимостта да се иска от гражданина да носи справка на хартия“, каза още Томислав Дончев.\n", "date": "2017.06.21", "title": "Томислав Дончев с важна новина за всички българи, ето какъв закон ще се появи през септември!"}
{"url": "https://www.blitz.bg/obshtestvo/gerb-obmislya-nov-referendum-za-nay-dobrata-izbiratelna-sistema_news523151.html", "text": "Има риск обществото да се умори от питане, казаха политолозите Стоил Стоилов и Цветанка Андреева пред Bulgaria ON AIR. Обмисля се нов референдум от страна на ГЕРБ за проучване сред обществото за най-добрата от всички избирателни системи.\nСвидетели сме на поредното завъртане на спиралата на популизма. Това са недообмислени предложения, от които няма нищо полезно за демокрацията и хората. Това ще е трети референдум за няколко години по същата тема. Избирателните системи са специфична материя, която се обяснява трудно, а обществото може да се умори да бъде питано. \nТова посочиха Цветанка Андреева, политолог и Стоил Стоилов, експерт по изборни системи в студиото на \"България сутрин\". Според Андреева на референдумите трябва много внимателно да бъдат задавани въпросите, за да няма манипулация. \n\"Ако питаме обществото дали иска да даде субсидиите на корумпираните, гадни политици, вместо да се увеличат пенсиите – ясно е какво ще отговори. Но ако въпросът е - иска ли обществото партиите да нямат издръжка и да се финансират по таен начин от други държави – пак е ясен отговорът\", уточни тя пред Bulgaria ON AIR. \nСтоилов заяви, че явно за България референдумите не са ефективен начин на демократично решаване на проблеми, щом провеждаме трето допитване по една и съща тема в рамките на няколко години. \n\"За избирателната система пита Плевнелиев, Трифонов и сега ГЕРБ. Има риск хората да бъдат уморени от референдуми и да няма никаква избирателна активност. Проблемът е, че обществото не получава политически предложения, върху които може да има реална тежест за разплитане на казуса\", завърши той. \n  \n \n", "date": "2017.06.21", "title": "ГЕРБ обмисля нов референдум за най-добрата избирателна система"}
{"url": "https://www.blitz.bg/obshtestvo/nov-skandal-bsp-s-bezmilostna-ataka-iskat-ostavkata-na_news523180.html", "text": "Заявява ни се, че държавната Комисия за защита на конкуренцията е загубила в процедури, тъй като адвокатите на ответниците били много добри. След като адвокатите са много добри, това ли е извинението на българската държава. Една ключова държавна институция не може да се справи с някакви добри адвокати. Ако е така, ръководството да си подаде оставката. Това заяви от парламентарната трибуна народният представител от ПГ на „БСП за България” Румен Гечев, по време на разискванията по Годишния доклад за дейността на Комисията за защита на конкуренцията за 2016 г., предаде агенция „Фокус”.\n По думите му, че първоначално от КЗК за намеквали за установени сериозни съгласувателни практики по отношение на цените на горивата. \n„С една дума, пред българската общественост беше установено от КЗК, че тя е установила нарушение на пазарната конкуренция има необорими доказателства и очаква конкретни резултати. Няколко месеца по-късно, същата комисия ни казва, че всичко е наред, няма картел в пазара на горива, няма измама на българската държава, не се мамят българските граждани и фирми, не се мами българския бюджет и всичко е наред. Кое е вярно?”, попита Румен Гечев. \n", "date": "2017.06.21", "title": "Нов скандал! БСП с безмилостна атака, искат оставката на..."}
{"url": "https://www.blitz.bg/politika/menda-stoyanova-s-vazhni-novini-sled-sreshcha-s-kt-podkrepa_news523175.html", "text": "\n Представители на ПП на ГЕРБ и ръководството на КТ „Подкрепа” проведоха едночасова среща в парламента, предаде „Фокус”. След срещата председателят на Бюджетната комисия и народен представител ГЕРБ Менда Стоянова обясни пред журналисти, че на нея са били обсъдени ключови проблеми от различни сфери на обществения живот.  \n„Постарали са се, приготвили са доста сериозен материал от над 40 страници, с конкретни предложения. Много от тях успяхме да обсъдим, по други – тепърва ще разговаряме. Винаги сме водили диалози със синдикати и работодателски организации”, обясни Стоянова. \nТя поздрави КТ „Подкрепа” за това, че винаги в своите конкретни предложения стъпват на здравата икономическа логика и възможностите, които държавата ни има. „Няма предложения, които са крайни и които по никакъв начин немогат да бъдат поставени на масата на диалога”, допълни още Менда Стоянова и обеща диалогът да продължи.  \nОт своя страна президентът на КТ „Подкрепа” инж. Димитър Манолов обясни, че на срещата е била обсъждана ситуацията с доходите в страната. „Очевидно е, че с това ниво на доходите неможе да приказваме нито за Еврозоната, нито за някаква Европа, която да се движи интегрирано и ние да сме в центъра на този интегритет”, заяви Манолов. \nПо думите му посоката, която ГЕРБ предприемат с повишаването на минималната работна заплата и увеличение на заплатите в сектора на образованието е вярна. \n„Днес и за пенсиите, където според нас верният подход е по-различен, но си даваме сметка, че на този етап друг не е възможен. Верният подход е да се запазят съотношенията на равнищата според осигурителния принос на лицата”, обясни инж. Манолов. „Информирахме ПГ на ГЕРБ, че КТ „Подкрепа” няма да се съгласи с никакъв механизъм за определяне на минималната работна заплата, в който присъстват текущи параметри, като сегашната средна работна заплата. Това би ни обрекло на вечна бедност”, допълни още той. Президентът на КТ „Подкрепа” обяви, че подкрепя и протеста на служителите на МВР за увеличение на заплатите. \n", "date": "2017.06.21", "title": "Менда Стоянова с важни новини след среща с КТ \"Подкрепа\""}
