{"url": "https://www.blitz.bg/politika/dps-s-ostra-reaktsiya-sreshchu-atentata-v-london_news522546.html", "text": "Ръководството на ДПС изпрати съболезнования към семейството на загиналия и пострадалите при тoзи варварски акт в близост до джамията при Финсбъри Парк в Лондон.\n\"Насилието и отнемането на човешки живот по време на Свещения месец Рамазан е грозна демонстрация за обругаването на ценностите и ярко доказателство, че отговорните за това кърваво нападение са далеч от моралните норми на човечеството! Защото тероризмът няма цвят, няма религия и няма етнос – борбата е обща и обединени заедно ние можем да бъдем по-силни, да се противопоставим на общата заплаха срещу съвременната цивилизация\", се казва в позицията на ДПС. \n \n", "date": "2017.06.19", "title": "ДПС с остра реакция срещу атентата в Лондон"}
{"url": "https://www.blitz.bg/politika/revizoro-razkri-kde-e-golyamata-kontrabanda_news522500.html", "text": "\n Корупцията в митниците трябва да се изкорени. Това каза в сутрешния блок на БНТ депутатът от Обединени патриоти Емил Димитров-Ревизоро. Подкупите за митничарите са малката измама, голямата контрабанда се случва на пристанищата. \nТам искам да видя усилията на държавата. Добре ще е да се сложат измерителни уреди на пристанищата. 1 млрд. лв. може да влязат в бюджета по този начин. Виждам в изказванията на премиера Борисов голяма закана да работи в посока на засилване на контрола, посочи Димитров. \nПо думите му мажоритарната избирателна система има много недъзи. Чистият мажоритарен вот е вреден за демокрацията. Приемлив вариант е смесената избирателна система, каза Ревизоро.\n", "date": "2017.06.19", "title": "Ревизоро разкри къде е голямата контрабанда"}
{"url": "https://www.blitz.bg/politika/transportniyat-ministr-sobshchi-kakvo-se-sluchva-v-stolichniya-dai-sled-koruptsionniya-skandal_news522515.html", "text": "Всички, за които има сигнали, че са участвали в схемата за продажба на книжки, са уволнени. Един човек е останал в ареста след акцията, която се проведе в ДАИ-София, съобщи транспортният министър Ивайло Московски.\n„Всяка година има подобни сигнали. Във всички контролни органи съществува риск от корупционни фактори. Няма нито политически, нито административен чадър над тази система. Абсолютно безкомпромисни сме. Трябва да има смяна на начина на работа.  Белите кабини не е възможно да се измамят. Минаваш през скенер, за да влезеш. После сядаш в шумо и звукоизолирана кабина. Няма мобилна мрежа”, обясни той пред  bTV. \n  \n„Във всички контролни органи заплатите трябва да бъдат увеличени, защото иначе хората стават лесни за корупционни практики”, каза още той. \n  \nПо повод искането на КАТ обозначителният пътен знак за пътни камери да бъде премахнат, министър Московски заяви, че по-добре е шофьорът да не знае къде има камери по пътя, за да бъде внимателен. \n  \n„Вярвам, че политиката, която реализират колегите от МРРБ е добра. Ако някъде има дефект – това е недофинансирането”, посочи той. \n  \n„Длъжни сме да се справим с войната по пътищата. България е на челните места по жертви и ранени на пътя. Битката е комплексна. Изисква сериозен ангажимент на няколко институции”, подчерта Московски.  \n", "date": "2017.06.19", "title": "Транспортният министър съобщи какво се случва в столичния ДАИ след корупционния скандал"}
{"url": "https://www.blitz.bg/politika/danail-kirilov-obyasni-podrobno-ideyata-na-gerb-za-nov-referendum-za-mazhoritarniya-vot_news522510.html", "text": "\nПровеждането на нов референдум, с който българските граждани да посочат каква точно промяна на избирателната система искат. Тази своя идея представя пред \"Стандарт\" председателят на парламентарната комисия по правни въпроси и депутат от ГЕРБ Данаил Кирилов. \nСпоред него нов по-обширен референдум е един от възможните изходи от сегашната ситуация и дори е логически вариант на действие. Кирилов уточни обаче, че провеждането на нов референдум не е обсъждано в парламентарната група на ГЕРБ и няма решение на управляващата партия. \n\"Промените в избирателната система са достатъчно сложен въпрос и няма как да ги подминем само със зададения на изминалия референдум на 6 ноември въпрос - за или против мажоритарния вот\", коментира Кирилов. По думите му, ако се направи ново допитване, може да се поиска по-детайлното становище на избирателя не само дали одобрява 100% мажоритарната система, но и какво е мнението му за другите изборни системи. Като важно условие за предстоящ референдум председателят на правната комисия посочи провеждането на разяснителна кампания и добра подготовка от поне една година, а зададените въпроси да са повече от един. \"Първо - каква да е избирателната система. Второ - мажоритарна ли да бъде тя. Смесена ли да бъде системата, или да бъде настоящата система с подобрения\", изреди Кирилов. И добави, че \"ако се влезе в детайлите, ще се получи много по-добра представа каква промяна искат българските граждани\".  \nВъвеждането на 100% мажоритарен вот не успя да получи подкрепата на парламента през изминалата седмица. След ожесточени дебати депутатите отхвърлиха предложението на ГЕРБ за изцяло мажоритарно гласуване в два тура в 240 едномандатни избирателни района, чиито граници се определят от президента. Законопроектът получи подкрепата само на 98 народни представители от ГЕРБ и \"Воля\". Категорично против се обявиха депутатите от БСП, ДПС и \"Обединени патриоти\". \nТемата за мажоритарния вот ще бъде на дневен ред и през тази парламентарна седмица. Зам.-председателят на Народното събрание и лидер на \"Воля\" Веселин Марешки обяви, че в сряда ще представи своя вариант за мажоритарна система. В законопроекта, който предстои да бъде внесен, се предлага отново 100% мажоритарен вот, но не и разделяне на страната на 240 едномандатни района. Идеята на Марешки е да се запазят сегашните 31 многомандатни района, а за избрани да се приемат първите 15 по брой гласове кандидати. \nОт мажоритарния вот не са се отказали и от партията на Бойко Борисов. \"Усилията на ГЕРБ за въвеждането на мажоритарна избирателна система ще продължат\", увери министърът на правосъдието Цецка Цачева. \n", "date": "2017.06.19", "title": "Данаил Кирилов обясни подробно идеята на ГЕРБ за нов референдум за мажоритарния вот"}
{"url": "https://www.blitz.bg/ikonomika/ministrt-na-zemedelieto-obyavi-izklyuchitelno-vazhna-novina-za-tsenata-na-khlyaba-ot-novata-rekolta_news522542.html", "text": "\n Очаква се добра реколта от пшеница, но тазгодишната жътва няма да бъде рекордна като миналогодишната. Това обяви министърът на земеделието Румен Порожанов пред Дарик радио. \nТой увери, че по-ниските добиви няма да се отразят на цената на хляба. \n\"Цената на хляба се влияе или цената на пшеницата се влияе от международните пазари, респективно цената на хляба се калкулира и когато има промяна на цената тя се дължи не толкова на цената на пшеницата, на брашното, колкото в рамките на допълнителните разходи, свързани с ток, вода и т. н. В никакъв случай не може да се очаква повишаване на цената на основен продукт за българското население като хляба и хлебните изделия\", допълни министърът. \nПорожанов засегна и темата с двойните стандарти в храните. Продължават лабораторните изследвания на хранителни продукти, купени от България и страни от Западна Европа. До края на месеца ще бъдат готови и резултатите.\n", "date": "2017.06.19", "title": "Министърът на земеделието обяви изключително важна новина за цената на хляба от новата реколта!"}
{"url": "https://www.blitz.bg/obshtestvo/intervyu/predsedatelyat-na-ns-dimitr-glavchev-day-bozhe-minimalnata-pensiya-shche-stane-i-poveche-ot-300-leva_news522511.html", "text": "Димитър Главчев е роден на 15 август 1963 г. в София. Средното си образование завършва в столичното 35 СОУ “Добри Войников”(тогава ГРЕ “Михаил Калинин”) през 1981 г. Висше образование получава в УНСС (тогава ВИИ”Карл Маркс”) със специалност “икономист-счетоводител”. Главчев е магистър по международни икономически отношения от УНСС. Той е дипломиран експерт-счетоводител и регистиран одитор. Главчев бе депутат от партия ГЕРБ в 41-вото, 42-рото и 43-тото Народно събрание. Заместник-председател на 43-тото Народно събрание.\n – Г-н Главчев, БСП ви обвиниха, че не мислите за пенсионерите, отхвърляйки тяхното предложение за преизчисляване на пенсиите. Какво ще направи ГЕРБ по отношение на тази чувствителна социална група? \n– Като председател на Народното събрание ще коментирам предложенията на всички групи. Ясно е, че когато и да има предложения, свързани с доходите на пенсионерите, те винаги ще са закъснели. България е на опашката по доходи в ЕС. Нормално е всяка политическа група да предложи начин за увеличението им. За съжаление, някои от идеите са откровена спекула. Едни партии остават на твърди реалистични позиции, а други бягат във фантастиката. За да се случи нещо в разходната част на бюджета, трябва да има източник на приходи. Другото означава увеличаване на дефицита, поемане на дългове… Убеден съм, че никой не би искал да се случи нещо подобно. Не мисля, че е редно българите да се делят на пенсионери и непенсионери. Нима доходите на младите хора не са ниски?! Знаем, че е голям броят на пенсионерите, че пенсиите им са мизерни, но нима заплатите на лекарите, на учителите и на други категории работещи са високи? \n -Какво всъщност ще се случи с пенсиите? \n– В програмата на управляващата коалиция е записано – от първи юли минималната пенсия ще стане 180 лв. и преди края на годината – 200 лв. Това е заложено и има средства от повишените приходи на НОИ. Коалицията “Обединени патриоти” прояви разбиране и след като им бяха показани разчети от финансовото министерство и от НОИ, те се съгласиха на плавна стъпка. Това не означава, че минималната пенсия никога няма да стане 300 лв. Дай Боже, да стане и повече. Всичко зависи от приходите. \n – Много шум се вдигна и около друг законопроект – за мажоритарния избор на депутатите и за намаляването на субсидиите на партиите от 11 лв. на 1 лв. Опозицията обвини ГЕРБ в популизъм. Защо не осигурихте подкрепа за промените? \n– Какво означава популистки предложения? Имаше референдум, референдум означава глас на народа. Казахме, че трябва да се съобразим с поисканото от суверена. Предимствата на мажоритарната и на пропорционалната система би трябвало да се разискват преди референдума, а не постфактум. \n – Нали не сте забравил, че и ГЕРБ мълчахте, когато в парламента трябваше да се обсъдят въпросите за референдума на Слави Трифонов? \n– Мога да се съглася, че от всички парламентарни групи, включително и от нашата, референдумът бе подценен. Когато има Инициативен комитет неговата задача е да проведе разяснителна кампания. След като има такъв резултат, очевидно този комитет си е свършил работата. Докато останалите, които са били на противоположно мнение, не са направили същото. Спомнете си, какво се случи във Великобритания. Там имаше жестоки спорове какви ще са последиците от излизането от ЕС. Едните казваха, че ще стане много зле, другите казваха, че ще е супер. С минимална разлика спечелиха онези, които поискаха излизане от ЕС. Никой не си помисли от политиците във Великобритания да не се съобрази, с това което са поискали гражданите. А в България слушаме мариновани изказвания по темата какво се случи на референдума… \n – Какви са тия мариновани изказвания? \n– От рода “да има смесена система”. Няма такъв въпрос на референдума. Ще продължа с аналогията с Великобритания. Ако действаха като някои от нашите политици, там би следвало да има обструкции от типа на: „Не сте достатъчно дорасли, за да можете да проумеете каква е същността на въпроса”. Виждате, че се прокрадват и такива твърдения, които показват абсолютно подценяване на суверена. Смисълът на пряката демокрация е всички да кажат какво мислят. Хората са различни – кой дорасъл, кой недорасъл, но принципът на пряка демокрация е да се питат всички. Във Великобритания, ако бяха тръгнали с нашия подход, можеха да кажат: “Дайте да направим нещо междинно – Шотландия нека да си остане в ЕС, а пък Уелс и Англия да излязат”. Нищо подобно не се случи там, само Шотландия обяви, че иска да си проведе референдум. Но при нас няма Шотландия и Уелс… \n – Няма ли отново да внесете промени в Изборния кодекс, или действащия ви харесва? Хората дадоха ясен знак, че искат смяна на модела. \n– Хората поискаха промяна на изборната система и то по определен начин. Доста сериозна част от българските избиратели казаха точно какво искат. Ние искахме и продължаваме да искаме да изпълним волята на суверена. \n – Слушайки дебата по промените в Изборния кодекс ми направи впечатление, че всички партии говореха напористо по темата мажоритарен вот и нямаше нито едно изказване по другата, за намаляването на субсидията. Не беше ли субсидията истинската причина за препъване на промените? \n– Не мога да кажа дали е така. В проекта ни беше включено и намаляването на субсидията от 11 лв. на 1 лв. ГЕРБ не казваме, че мажоритарният вот е по-добър, нито че е по-добре субсидията да е 1 лв., но след като суверенът го е поискал, ние сме длъжни да се съобразим. Вече имаме резултат от референдум и несъобразяването с него, означава неглижиране на пряката демокрация. \n – Как се чувствате като председател на Народното събрание, останал на поста, благодарение на четири гласа? \n– Това е реалността на управлението на ГЕРБ и патриотите – четири гласа разлика – 122 на 118. Вотът на недоверие към мен показа, че твърдението “Воля” е патерица на властта” издиша. \n – След като останахте на поста младите лъвчета в БСП тръгнаха по телевизионни студия и заобясняваха, че Цецка Цачева им липсва… \n– И на мен ми липсва. Да, тя е изявен парламентарист. Но изявени парламентаристи са и Михаил Миков, Янаки Стоилов, Атанас Мерджанов. На мен ми липсват те. \n – Трудно ли се работи в парламент с толкова многобройна и така ожесточена опозиция? \n– Това мобилизира мнозинството. Опозиция и мнозинство са като скачени съдове. Когато има силна опозиция и мнозинството се изявява с по-голяма сила. Проблемът е по-скоро друг. Добре би било и опозицията, и управляващите да са по-обрани в изказванията си, да има повече политически дебати и по-малко лични нападки. Когато има политически тези винаги оставям депутатите да си ги развият. Дори и още десет пъти да ми поискат оставката, няма да си променя стила. Обвиненията срещу мен бяха, че не съм прекъснал оратор, който прави изявление от името на парламентарна група. Не си спомням случай в парламентарната практика, когато да е прекъсвано подобно изявление и да се отнеме думата на оратора. \n – Не ви ли притеснява острия тон и нападките, които са извън границите на политическото говорене? \n– Езикът меко казано е остър. Няма да се връщам на това, кой е дал тон, по-скоро ще апелирам да се престане. За съжаление, дневният ред на политиците се разминава с дневния ред на онези, които са ги изпратили да ги представляват в НС. \n – Кажете какво ще направите, за да доближите дневния ред на политиците, до този на обществото? \n– Време е да започнем да се занимаваме с теми, които интересуват избирателите. И не само да се занимаваме, но и да ги решаваме. Когато тръгнеш да се занимаваш с тема, каквато е мажоритарният вот, те питат дали това не е популизъм. Какво трябваше да направим с мажоритарния вот, за да не кажат, че сме популисти? Дори и с пенсиите нещата изглеждат по подобен начин. Добре е да насочваме вниманието на избирателите си към неща, които може да се случат, вместо да ги залъгваме с фантазии. Смисълът на работата на парламента, а и на всяко едно управление, е гражданите да почувстват подобрение в живота си. Ако не се случва това, политиците си отиват, сменят ги с други. \n – Парламентът е с най-нисък рейтинг сред институциите. Имате ли идея как може да се промени това? \n-Вече казах, че трябва да се доближим до дневния ред на обществото. Другата стъпка е качествено законодателство. Трябва да правим такива закони, които да решават проблемите на избирателите. \n – От доста време депутатите са превърнати в хора, които натискат копчето за гласуване. Повечето законопроекти се пишат от МС. Кога ще се промени това? \n– Ще ви опровергая. Преди няколко дни една неправителствена организация представи данни, според които твърде много законопроекти се пишат от народните представители. Организацията се занимава със социология на законодателството, изследва и какви са последствията от приетите закони. Обясниха, че многото проекти, внесени от депутати, са индикатор за лобизъм. \n – Не е ли време да се приеме Закон за лобизма? \n– Това е въпрос на политическа воля. Както за закон за лобизма, така и за антикорупционен закон. \n – Подсетихте ме. Кажете докъде стигна антикорупционният закон. \n– Подготвят го в правосъдното министерство, защото стигнахме до извода, че е по-добре да дойде от Министерски съвет. Там се извършва цялостна оценка на въздействието. \n – Мандатът ще ви стигне ли за писане на закона и изготвяне на оценката за въздействието му? \n– Очакваме съвсем скоро от правосъдното министерство да приключат работата по закона. Правосъдният министър Цецка Цачева увери, че се работи много активно по закона. Важното е да се създаде добър нормативен акт. Знаете, че към предишния вариант имаше много критики. И тогава казвахме, че задължително трябва да има подобен закон, насочен към висшите етажи на властта. Липсата на подобен закон сваля рейтинга на всички, които са на власт. Предложението на ГЕРБ за облекчаване на административната тежест и за по-малък контакт на гражданите с чиновниците е стъпка от борбата с корупцията по средните етажи. Когато представител на фирма или гражданин общува с по-малко инстанции и чиновници, възможността за корупционен натиск намалява значително. \n – Електронното управление е най-ефикасното лекарство срещу чиновническата корупция. Кога ще заработи то? \n– Истина е, че когато има електронно управление, корупцията се свежда до минимум. Надяваме се съвсем скоро и електронното управление да заработи пълноценно. \n Източник:  \n", "date": "2017.06.19", "title": "Председателят на НС Димитър Главчев: Дай Боже, минималната пенсия ще стане и повече от 300 лева"}
{"url": "https://www.blitz.bg/politika/ofitsialno-nad-130-000-nabroyava-armiyata-ot-chinovnitsi_news522517.html", "text": "\n 132 648 са щатните бройки в централната и териториалните администрации, предава БГНЕС, като се позова на Доклад за състоянието на администрацията, приет от правителството. 98 663 са заети в централната администрация, а 33 985 в териториалните администрации. Незаетите щатни бройки в администрацията са 5 840, като незаети за повече от 6 месеца са 2 811. По данни от утвърдените годишни отчети на администрациите през 2016 г. са прекратени общо 11 712 правоотношения – текучество от 9.2%.  \nНай-добре платени в администрацията са главните секретари на ведомството. Основното месечно възнаграждение на главен секретар възлиза средно на 2183 лв. Парадоксално, но заместник-главните директори взимат повече от главните директори. Това се дължи, че само в част от институциите има такава длъжност. Средно малко над 2000 лв. е основното месечно възнаграждение на ръководителите на вътрешния одит и на инспекторатите. Юрисконсулт в администрацията има основна месечна заплата 803 лв., а най-ниско платени са специалистите – 630 лв. В края на 2016 г. администрацията разполага със 129 985 броя компютри, от които 17 137 преносими и 112 848 настолни. Това показва, че почти всички чиновници у нас имат служебни компютри. \nДържавата е платила 95 954 лиценза за операционна система Windows. По отношение на използвания антивирусен софтуер има инсталирани 89 214 програми на персонални компютри и 3 524 на сървъри, става ясно още от обобщената информация. Общият брой на подадените заявления за електронни административни услуги през 2016 г. е 8 268 221, разпределени както следва: 2 590 271 от граждани, 6 673 065 от фирми и 4885 от чужденци. \nПочти 20 млн. са стрували на бюджета телефонните разговори на чиновниците през 2016 г. Прави впечатление, че миналата година се отбелязва бум на предоставянето на телефони на администрацията. Само в структурите на изпълнителната власт има 457 967 телефонни номера, които са активни. 221 750 от тях са фиксирани телефони, а 236 217 са мобилни. От справката се разбира, че спрямо 2015 г., увеличението на мобилните телефони, с които администрацията разполага е 100 000 бройки и 25 бройки на стационарни телефони. \nИ въпреки, че живеем в ерата на информационните технологии, данните за достъпността им в работата на администрациите са красноречиви: 15.56% нямат система за документооборот; 15.38% нямат система за правно-информационни услуги; 34.53% не са въвели система за управление на човешките ресурси; 4.11% нямат система за труд и работна заплата; 4.29% нямат счетоводна система; 44.36% от администрациите нямат система за управление на база данни; 64.76% от администрациите нямат системи за управление на документи, потоци и съдържание през интернет. \n \n", "date": "2017.06.19", "title": "Официално: Над 130 000 наброява \"армията\" от чиновници"}
{"url": "https://www.blitz.bg/obshtestvo/sindikatt-na-mvr-izleze-ss-stanovishche-sreshchu-dumi-na-ministr-radev_news522521.html", "text": "Управителният съвет на СФСМВР излезе със становище по отношение изказванията на министър Радев за решенията, взети на заседание на Съвета за социално партньорство. Ето какво пишат от синдиката:\n Управителният съвет на СФСМВР намира не само за изненадваща, но и за неприемлива позицията на министъра на вътрешните работи, изразена във връзка с решенията, взети на заседание на Съвета за социално партньорство в МВР, провело се на 15 юни 2017 г. \nРеакцията на министър Радев към Съвета за социално партньорство в МВР буди най-малкото недоумение, тъй като съгласно Закона за Министерството ва вътрешните работи „Съветът осъществява социалния диалог, като разрешава въпросите, свързани с трудовите и служебните отношения и със социално-икономическите права и интереси на служителите, в дух на сътрудничество, взаимни отстъпки и зачитане интересите на всяка от страните“. \nСъс своето изказване министърът на вътрешните работи показва, че или не е запознат с функциите на Съвета за социално партньорство, или не смята да се съобрази с основни принципи на демократичната държава – като този за равнопоставеността на партньорите в социалния диалог. Очевидно министър Радев приема Съвета за социално партньорство като експертна работна група, с чиито решения и позиции той не се чувства обвързан по никакъв начин. Нещо повече, министърът с лека ръка задраска постигнатия в Съвета консенсус по три изключително важни за служителите въпроса – увеличението на заплатите и обвързването им със социално измерим показател, решаването на проблема с компенсиране на служителите, неполучавали с години униформено облекло и необходимостта от нов закон за МВР. Аргументите на Федерацията по тези въпроси са внесени писмено в Съвета за социално партньорство и ако министърът не е запознат с тях, проблемът очевидно не е у СФСМВР. \nГлавният извод, който УС на СФСМВР прави от изложените факти е, че Съветът за социално партньорство очевидно не е подходящият формат за провеждане на преговори за увеличаване на основните заплати на служителите в МВР. Представителите на Федерацията ще продължат да участват в работата на Съвета, но УС на СФСМВР отправя покана към министъра за започване на преговори с личото му участие. Всеки опит подобни преговори да се възложат на някой с по-нисък ранг Федерацията ще приеме единствено като опит за отлагане и протакане. \n(Длъжни сме да добавим, че с писмо от 12 юни УС на СФСМВР поиска среща с министъра, на която да му бъдат изложени така липсващите му аргументи. Това писмо все още е без отговор и ако министърът не е запознат и с него, проблемът отново трябва да се търси в сградата на ул. „6-и септември“.) \nУспоредно с това на свое заседание на 24-25 юни УС на СФСМВР ще обсъди и вземе решения за местата, формите и началната дата на активни протестни действия – в столицата и страната – срещу ниските трудови възнаграждения в системата на МВР. Федерацията започва и разговори с други синдикални организации – както в системата на МВР, така и извън нея – за участие и подкрепа на тези протестни действия. \n  \n", "date": "2017.06.19", "title": "Синдикатът на МВР излезе със становище срещу думи на министър Радев"}
{"url": "https://www.blitz.bg/politika/radev-obsdi-s-putin-strudnichestvoto-v-sferata-na-energetikata_news522735.html", "text": "Българският президент Румен Радев и неговият руски колега Владимир Путин обсъдиха по телефона двустранното сътрудничество в сферата на енергетиката. Това съобщиха от Кремъл.\n\"Потвърдена бе взаимната заинтересованост от развитието на руско-българското сътрудничество в различни сфери, включително и в енергетиката”, се казва в съобщението.   \n  \nОтбелязва се, че са били обсъдени и въпросите на подготовката на съвместните мероприятия по случай важните в двустранния контекст юбилейни дати: 25-годишнината от подписването на Договора за приятелски отношения и сътрудничество (4 август 2017 година) и 140-та годишнина от освобождаването на България от османско иго (3 март 2018 година). \n  \nСъобщава се още, че „е било постигнато споразумение за продължаване на контактите на различни равнища”. Превод и редакция: БЛИЦ \n", "date": "2017.06.19", "title": "Радев обсъди с Путин сътрудничеството в сферата на енергетиката"}
{"url": "https://www.blitz.bg/politika/mira-radeva-kogato-khorata-iskat-da-pometat-politicheskata-klasa-izbiratelnata-sistema-nyama-znachenie_news522682.html", "text": "Дебатът във Франция за мажоритарната система е интересен. Когато ядосаш хората, няма пропорционална, няма мажоритарна система - всичко минава под ножа. Това каза в предаването \"Лице в лице\" по БТВ социологът Мира Радева, която коментира отхвърлената от Народното събрание мажоритарна избирателна система.\nКогато хората искат да пометат политическата класа, избирателната система няма значение. Нашите депутати продължават да смятат, че са някаква екстра класа хора, а ние избирателите сме малки и неуки. Депутатите трябва да козируват и да изпълняват желанието на хората, а не да си затварят очите. Точно поради тази причина хората не уважават парламента и депутатите. Те погазиха тяхното желание. Българският избирател познава мажоритарната система - така се гласува на местните и президентските избори, категорична беше тя. \nЗаедно с нея гост в студиото беше и депутатът от \"БСП за България\" Таско Ерменков. \nМажоритарната система в България беше предложена по-много странен начин. Няма такава система, като нашата, освен в Африка. Виждаме във Франция какво се случи. Най-важното нещо е представителността и после как се избират политиците. Има много проблеми, които трябва да се решат. Аз гласувах \"против\" не защото не чувам гласа на 2,5 млн. българи, а защото съм в парламента, за да защитавам гласа на тези 2,5 млн. и на останалите 3,5 млн. души, които не гласуваха на референдума, разкри Ерменков.\n", "date": "2017.06.19", "title": "Мира Радева: Когато хората искат да пометат политическата класа, избирателната система няма значение"}
{"url": "https://www.blitz.bg/politika/merkel-ss-silni-dumi-i-golemi-ochakvaniya-za-brekzit_news522640.html", "text": "Германският канцлер Ангела Меркел заяви, че иска \"добро съгласие\" както за Великобритания, така и за Европейския съюз по време на започналите днес преговорите за Брекзит, съобщава Ройтерс.\n\"За мен това е преди всичко за ЕС-27, да продължим заедно и внимателно да изслушаме британските желания и очаквания\", коментира Меркел на пресконференция след среща с румънския президент Клаус Йоханис. \n\"Това също означава да представляваме собствените си интереси и да напредваме към постигането на добро споразумение. Твърде рано е, да се спекулира с подробностите, искам да постигнем добро съгласие и това трябва да бъде в интерес на двете страни\", допълва Меркел. \nКлаус Йоханис отбелязва, че ЕС иска да обсъди условията за \"развод\", преди да се придвижи към бъдещите си отношения с Великобритания. Той коментира, че вижда разговорите с \"информиран оптимизъм\". \n \n", "date": "2017.06.19", "title": "Меркел със силни думи и големи очаквания за Брекзит"}
{"url": "https://www.blitz.bg/politika/starozagorskiyat-kmet-napisa-neshcho-mnogo-vazhno-za-premiera-borisov_news522661.html", "text": "\n Премиерът Бойко Борисов ще помогне на града за спасяването на парк „Бедечка“. Това е написал кметът на община Стара Загора Живко Тодоров в официалния си профил в социалната мрежа Фейсбук.  \n„Близо 19000 гласуваха вчера за съществуването на парк \"Бедечка\". В същото време много хора не дадоха своя вот. Разчели сме всички знаци, които хората ни дават. Всяко управление трябва да работи единствено и само в полза на хората. Затова поисках днес среща с премиера Борисов, за да намерим заедно решение“, пише Тодоров. \nТой подчертава, че ще търсят възможност за обезщетяване на собствениците с равностойни общински и държавни имоти и запазване на парка. \n„Благодаря на всички хора, които гласуваха, благодаря на премиера Бойко Борисов, че се ангажира с проблема и ще помогне на града за спасяването на парк \"Бедечка\", пише още кметът на Стара Загора.\n", "date": "2017.06.19", "title": "Старозагорският кмет написа нещо много важно за премиера Борисов"}
{"url": "https://www.blitz.bg/politika/predsedatelyat-na-smetnata-palata-podavame-signali-do-dans-i-nap-za-lozan-panov-video_news522595.html", "text": "\n Държавна агенция „Национална сигурност” и Националната агенция за приходите ще разследват Лозан Панов. Сметната палата ще подаде сигнал до двете институции заради пропуска на председателя на Върховния касационен съд да подаде имуществена декларация в законовия срок. Това съобщави специално за Канал 3 председателят на Сметната палата Цветан Цветков. \nЦветан Цветков обясни, че като член на Висшия съдебен съвет председателят на ВКС е задължен да декларира имуществото и доходите си. Това са направили всички останали членове на съвета. \nИзненадващо, само Панов е пропуснал. Припомняме, че шефът на върховните съдии дори обяви в нарочна декларация, а след това и пред медиите, че по закон не трябва да го прави. \n„Господин Лозан Панов в качеството си на член на Висшия съдебен съвет е сред категорията лица, които са задължени да подадат годишни имуществени декларации пред Сметната палата. Това той е следвало да направи до 30-ти април тази година. Тъй като той не е подал такава декларация, той е извършил нарушение на Закона за публичност на имуществото на лицата, заемащи висши държавни длъжности. Няма да му правим ревизия. Законът е предвидил налагане на глоба в случай, че не се подаде такава годишна имуществена декларация и друго което ни задължава закона е да уведомим директорите на НАП и ДАНС. \nЦветков призова председателя на ВКС все пак да подаде своята декларация за имущество и доходи и по този начин да спази българското законодателство. \n\"Г-н Лозан Панов има възможност да подаде годишна имуществена декларация пред Сметната палата и е желателно да го направи и е в негов интерес. Въпреки, че ще бъде санкциониран, тъй като така или иначе той не е спазил задължителния срок по закона. Но все пак целта на Закона за публичност на имуществото на лицата, заемащи висши държавни длъжности е прозрачност. Повече прозрачност върху имуществото и доходите на тези лица. Така че моят съвет е Лозан Панов да подаде декларация пред публичния регистър на Сметната палата и ние ще я оповестим веднага\", коментира още Цветков.  \nТъй като до момента Лозан Панов отричаше, че не е спазил закона, не е ясно какъв е мотивът му да скрие своите имоти, тези на съпругата си и общите им спестявания.  Панов обяви, че е подал декларацията си в ИВСС, но достъп до нея имат само проверяващите там. Декларациите пред Сметната палата са публични и проследяват и доходите и придобивките на хората по високите етажи на властта и за минали периоди. \nСпоред медийни публикации, съпругата на Панов, наречена в стенограмата „АРГО” черен лебед” от бившия правосъден министър Христо Иванов, притежава много скъпи имоти. Точната им стойност, начин на придобиване и история ще може да бъде проследена само в декларациите пред Сметната палата, ако Лозан Панов все пак реши да ги подаде. \n", "date": "2017.06.19", "title": "Председателят на Сметната палата: Подаваме сигнали до ДАНС и НАП за Лозан Панов (ВИДЕО)"}
{"url": "https://www.blitz.bg/obshtestvo/intervyu/borisov-s-vazhno-preduprezhdenie-za-sluchvashchoto-se-na-balkanite-kato-baruten-pogreb-e-na-edno-myasto-ako-se-zapali-gori-vsichko-video_news522649.html", "text": "\n Македония има действително голям съюзник и приятел в лицето на България. Това заяви министър-председателят Бойко Борисов в първото си интервю пред македонска медия, цитирано от БГНЕС. \nПред известния журналист Жана Божиновска българският премиер заявява, че  , а от македонския народ по-близък нямаме.  \n„Ние имаме една хубава българска поговорка: „Помогни си сам, за да ти помогне и Господ”. Най-важното, което вие направихте е, че излязохте най-сетне от тази тежка политическа криза - криза, която тревожеше всички. Тежко време за Македония, бой в парламента, кръв, напрежение. И когато нападнаха парламента, тогава ми се обади и президентът Иванов, и г-н Заев, и г-н Груевски.  \nНа всеки един съм казал, че ние наблюдаваме с тревога това, което се случва там и истински се надяваме политическата класа в Македония да се вземе в ръце и по демократичен начин да се управлява - така, както в целия Европейски съюз. Така че, ако Македония си свърши нейната работа, ако политическият елит в Македония е на висотата на очакванията и на македонския народ, и на съседите, и на световната общност, аз не виждам никакъв проблем.  \nВинаги сме твърдели в България, че присъединяването към ЕС на целите Балкани, присъединяването на всички балкански държави към НАТО е нещо, което ще успокои региона“, заявява Бойко Борисов.  \nВ интервюто премиерът отбелязва, че все още голямото европейско семейство не е запълнено.  \n„В същото време като страна на Балканите, България има действително голяма нужда от стабилност, спокойствие, инвестиции, свързаност, инфраструктурни проекти, защото сме десетилетия назад. Така че г-н Заев е добре дошъл. Това, което ще чуе от нас, е че ние сме готови да подкрепяме, да помагаме, това, което се поиска. Защото пък в Библията е казано, че няма по-лошо от непоискано добро. Така че много внимателно следим ситуацията, има няколко критични теми. Надявам се вие да ги решите и в наше лице действително имате голям съюзник, голям приятел. Но всичко си зависи от вас“, казва Борисов.  \nВ коментар за \"кървавия четвъртък\" на 27 април в съседката ни, той казва:  \n„Това не е пътят. Няма успели по този път. И България е минала по този път, но това означава тежка дестабилизация за години наред. Народите на Балканите, хората, обикновеният човек какво иска – иска стабилност, иска спокойствие, иска работа, иска по-високи доходи, иска да може да пътува, да развива бизнеса си, да има свобода на словото, да има свобода на медиите“.  \nЗапитан какви са критичните теми, които трябва да реши Македония, премиерът коментира:  \n„Договорът за добросъседство. На Балканите има проблем с името на Македония, с Гърция със сигурност. Надявам се, че вече имате решение на проблемите, защото колкото по-бързо Македония влезе в НАТО, толкова повече това гарантира колективната сигурност и е голяма стъпка и предпоставка за членство в Европейския съюз“. \nБойко Борисов продължава с уговорката, че не би искал публично да коментира договора за добросъседство преди да е разговарял със Заев и външните министри на двете държави.  \n„Но във всички случаи, договорът за добросъседство гарантира за векове наред след това добросъседство, защото много често възникват спорове, които не носят никаква полза. Аз имам принцип историята да я оставим на историците – те да спорят, те да се доказват кое е първо, кое е второ. За нас е важно между София и Скопие, Скопие и Благоевград, защото магистрала „Струма” дава големи възможности, да има магистрала, да има жп линия и това да кръстоса Балканите във всички посоки. Това гарантира бизнеса, това гарантира туризма, това гарантира високи доходи, това гарантира движението на хора – да видят всеки един от нас на какъв етап от развитие е. Това е свобода“, отбелязва Борисов.  \nБългарският премиер смята, че трябва да се регулират някои спорни процеси.  \n„Договорът за добросъседство не би трябвало да ни спира, не би трябвало да ни раздели, би трябвало точно обратното – бързо да се приключи голямата тема ЕС-НАТО-инфраструктурни проекти. Това е голямата тема“, казва той и припомня, че когато бил кмет, дори не е имало табела, указваща посоката за София в Скопие.  \n„Като бях кмет едно от първите неща, които успях да договаря с кмета на Скопие, бе да сложа табела в Скопие накъде е София“, заявява Борисов.  \nПремиерът казва още, че няма малка и голяма държава на Балканите.  \n„Това е барутен погреб - на едно място ако се запали, гори всичко“, казва той.  \nСпоред него между България и Македония, между София и Скопие на месец-два трябва да се правят срещи на всички нива.  \n„Европейският съюз е това - свързаност. Слагаш назад това, което пречи и вървиш с бърз напредък по това, което дава възможност да добруват хората, да им е добре“, заключва премиерът.  \n \n", "date": "2017.06.19", "title": "Борисов с важно предупреждение за случващото се на Балканите: Като барутен погреб е - на едно място ако се запали, гори всичко (ВИДЕО)"}
{"url": "https://www.blitz.bg/obshtestvo/valeri-simeonov-se-zakani-lyuto-na-shumnite-zavedeniya-v-slnchaka-snimka_news522632.html", "text": "Вицепремиерът Валери Симеонов се закани чрез профила си в туитър, че всички нощни заведения, които вдигат шум след 24 часа по курортите ни, ще бъдат сериозно наказвани. В пост в социалната мрежа той пише: „Какао, Бедрум и т.нат. – да са тихички през нощта”. След поста си той е добавил откъс от популярния български филм „Вчера” с прословутата реплика „Сега ще видите кон боб яде ли!”, предава Флагман бг.\n \n \nОще в събота, при откриването на сезона в Слънчев бряг, Симеонов предупреди, че тази година ще се бъдат безкомпромисни за шумовото замърсяване и анонсира, че предстоят поредица от проверки. „Мога да ви уверя, че шумните заведения ще се затварят, но няма да вляза в детайли, защото е специално ноу-хау. Измислили сме го как ще стане. Нека да се пробват! Какао, Бедрум и всякакви там мутренски заведения – нека да се пробват!”, призова Валери Симеонов и допълни, че ще се приложи цялата строгост на закона. \nВицепремиерът съобщи, че е направил разширена работна среща с всички държавни агенции, ангажирани в туризма и са предприети мерки за съвместни проверки. „Изключително съм умерен в думите. Не ви казвам, че всичко ще се оправи, но ще наложим нов модел на контрол и управление на туризма, такъв, какъвто да е от полза на хората, които са инвестирали. Това са хора, които взели кредити и заложили имотите си, а не на разни сезонни печалбари, които с два стелажа или един дюнер подбиват оборота на скъпи заведения”, допълни Валери Симеонов. \nТой не се ангажира с конкретни срокове, но обеща, че ще направят всичко възможно, за да променят облика на българския туризъм в най-кратки срокове. \nПо думите му е нужна кардинална промяна на политиката по отдаване на плажни ивици, защото сегадействащата е порочна и вреди на българския туризъм, убеден е вицепремиерът. \n„Сигурен, че става въпрос за сериозни корупционни схеми. Не може преместваемите обекти да са одобрени от всички институции и да са подредени така, че човек да не може да види морето. Какъв плаж, какъв курорт! Ако пуснете някой чужденец на крайбрежната алея на Слънчев бряг и го попитате: Къде е морето? Няма да може да ви отговори. Той ще се обърка. То не се вижда! Що за безумие! Що за убийство на хората, които са инвестирали. Ресторантите са празни, а отсреща бардаците са пълни.Защо? Защото са на плажа и са обърнати към морето”, каза още той и се закани да се направи пълна проверка на концесиите. \nСпоред Симеонов публична тайна било, че плажовете се отдават на „знакови имена” и на това трябвало да се сложи край.\n", "date": "2017.06.19", "title": "Валери Симеонов се закани люто на шумните заведения в Слънчака (СНИМКА)"}
{"url": "https://www.blitz.bg/politika/ungariya-ni-udari-ramo-za-shengen_news522680.html", "text": "\n Унгария напълно подкрепя България за членството й в Шенгенското пространство. Това е позицията на Унгария, изразена от унгарския вътрешен министър Шандор Пинтер, който днес се срещна с българския вътрешен министър Валентин Радев, съобщава пресслужбата на българското МВР.  \nВътрешните министри оцениха високо съществуващото двустранно сътрудничество. \nРаботната среща на двамата министри се състоя в рамките на участието им в Министерската конференция на Залцбургския форум, в Будапеща. Унгария напълно подкрепя България за членството й в Шенгенското пространство ­ заяви Пинтер и припомни, че страната му застава зад България по пътя й към Шенген още от 2011 г. Унгарският министър изрази позицията, че, ако това не се случи, то би било редно България да получи пълен достъп до визовата система, като ефективна стъпка и филтър за хора, преследвани за тероризъм. В този смисъл Пинтер подчерта и необходимостта от ускоряване на обмена на данни. \nМинистрите Радев и Пинтер дадоха висока оценка за сътрудничеството между двете министерства. \nУнгарският вътрешен министър благодари на България за съвместната работа по случая от 2015 г., когато в Австрия бяха открити в камион телата на 71 задушили се нелегални емигранти. В резултат на проведеното разследване бяха повдигнати обвинения на няколко български граждани.\n", "date": "2017.06.19", "title": "Унгария ни удари рамо за Шенген!"}
{"url": "https://www.blitz.bg/politika/zam-predsedatelyat-na-sindikatite-na-mvr-reaktsiyata-na-radev-beshe-neadekvatna-shche-ima-protesti_news522641.html", "text": "Предстоят протестни действия, ако разговорът продължава да върви по медиите, без конкретни ангажименти от МВР и МС. Това каза зам.-председателят на Синдикаланата Федерация на служителите на МВР (СФСМВР) Илия Кузманов във връзка с позицията на вътрешния министър Валентин Радев по въпроса с исканията за по-високи заплати в системата и последвала декларация от страна на федерацията.\n„Реакцията на г-н Радев за нас беше много неадекватна и будеща недоумение. В няколко дена чухме доста противоречащи си позиции. Не можахме да открием някаква особена логика в тях. Очакваме от него да направи това, което каза на първата ни среща – да работи за служителите в МВР, тоест да направи необходимия компромис, да разговаря с г-н Горанов в Министерски съвет и да предложи увеличаване на заплатите на служителите в МВР“, заяви Илия Кузманов. \nТой уточни, че към момента няма отговор от страна на вътрешното министерство. „Няма и как да има, тъй като г-н Радев не е в страната, но след неговото завръщане в сряда очакваме развитие по проблема“, допълни Кузманов. Във връзка с предложението на министъра да бъдат увеличени заплатите на полицейските служители, които работят „на терен“, той бе категоричен, че федерацията не би се съгласила с такъв резултат. „Категорично искаме увеличение на заплатите на всички служители в Министерството на вътрешните работи. \nВ нашата федерация членуват служители от всички браншове, от всички областни и главни дирекции и институции в Министерството на вътрешните работи. Няма да направим компромис по отношение на това да бъдат делени хората. Ако в последващи разговори, говорим за някаква диференциация на заплащането, тоест повече за тези, изложени на по-голям риск, и по-малки увеличения за служителите с по-големи заплати, тук може би ще постигнем съгласие. \nНо при всяко положение говорим за увеличаване на основните възнаграждения на всички служители“, коментира Илия Кузманов. На въпрос дали е възможно да се стигне и до ефективни протести от страна на служителите на МВР, ако исканията им не бъдат изпълнени, той отговори: „Не само е възможно, но е съвсем предстоящо да се случи, ако разговорът продължава да върви по медиите, без конкретни ангажименти от страна на министерството и на Министерски съвет съответно“. \nЗам.-председателят на СФСМВР припомни и проблемите, които от федерацията са поставили пред министър Радев и отбеляза, че те по в никакъв случай не свършват със заплащането. „За нас е много важен проблемът с униформите. Там се предложи, и то съвсем резонно, когато държавата не може да осигури други, те да бъдат заплащани с пари, тъй като колегите така или иначе си закупуват тези дрехи със собствени средства. \nИскаме и чисто нов закон в Министерството на вътрешните работи, разбира се, тук ще бъдем толерантни - за пролетта на 2018 година. Не можем и не го искаме веднага. Искаме и промяна в сега действащия закон за МВР за обвързване на нашата работна заплата със социално измерим променлив фактор – да кажем средната работна заплата в страната, за да не бъдем принудени всяка година или през година да искаме увеличения“, обясни Илия Кузманов.\n", "date": "2017.06.19", "title": "Зам.-председателят на синдикатите на МВР: Реакцията на Радев беше неадекватна, ще има протести!"}
{"url": "https://www.blitz.bg/obshtestvo/eto-koga-mariya-gabriel-se-izpravya-pred-evropeyskiya-parlament_news522684.html", "text": "Мария Габриел ще бъде изслушана от Европейския парламент този вторник (20 юни) от 16.00 до 19.00 ч. българско време. Преди месец тя беше номинирана от председателя на Европейската комисия Жан Клод-Юнкер за европейски комисар с ресор цифрова икономика и цифрово общество.\n Във вторник Мария Габриел ще бъде изслушана от няколко парламентарни комисии като депутатите ще трябва да оценят нейната способност да заема тази позиция. \n Парламентът ще гласува в пленарна зала през юли дали да одобри нейното встъпване в длъжност, или не. \n", "date": "2017.06.19", "title": "Ето кога Мария Габриел се изправя пред Европейския парламент"}
{"url": "https://www.blitz.bg/politika/prvo-v-blits-borisov-publikuva-snimka-ot-intervyuto-s-zhana-bozhinovska-eto-kakvo-kaza-za-nego_news522691.html", "text": "Като страна на Балканите България има действително голяма нужда от стабилност в региона, спокойствие, инвестиции, свързаност, инфраструктурни проекти, за да постигнем по-висок стандарт на живот. Това написа \"Бойко Борисов\" във \"Фейсбук\" след интервюто му пред македонската журналистка Жана Божиновска.\n\"А от македонския народ по-близък нямаме и затова пред медия от западните ни съседи днес посочих, че най-важното, което в Скопие направиха, е, че излязоха най-сетне от тази тежка политическа криза - бой в парламента, кръв, напрежение\", написа още министър-председателят.  \n\"Присъединяването към ЕС и НАТО на всички балкански държави ще успокои региона. Пред македонската медия „МКД“ посочих, че Македония има действително голям съюзник и приятел в лицето на България. Ако политическият елит е на висотата на очакванията и на македонския народ, и на съседите, и на световната общност, аз не виждам никакъв проблем\", добави той в социалната мрежа \"Инстаграм\". \nПремиерът публикува и снимка от интервюто. \n \n \n \n", "date": "2017.06.19", "title": "Първо в БЛИЦ: Борисов публикува СНИМКА от интервюто с Жана Божиновска, ето какво каза за него"}
{"url": "https://www.blitz.bg/ikonomika/interesen-doklad-razkri-kde-tryabva-da-rabotim-za-da-vzimame-4-bona-zaplata_news522706.html", "text": "\n До 4320 лева стига месечната заплата на чиновник в държавната администрация. Това показва Докладът за състоянието на администрацията през 2016 г., приет от правителството. Максималното възнаграждение получават директорите на дирекции. След тях по заплати се нарежда главният секретар, който месечно взима до 3900 лева. Малко по-скромна е сумата за главен директор и ръководител на инспекторат – 3700 лв, изчислява . \nДо 2500 лева стига заплатата на началник сектор, а на специалист – до 2200 лв. За сметка на тях старши счетоводител и старши вътрешен одитор получават до 1600 лева на месец. Най-ниска е заплатата на старши специалист – до 1250 лв. \n \n \n \nДанни за допълнителните възнаграждения не се предоставят на ГД “Евростат”, поради разнообразието и спецификата за всяка администрация, което не позволява да се правят съпоставки с изминали периоди, уточняват вносителите на доклада. \nТе отчитат, че през 2016 г. спрямо 2015 г. заплатите в българската администрация са нараснали с близо 6%. Според тях увеличението се дължи основно на промяната на минималната работна заплата през периода, текучеството на служителите в администрацията – напуснали, пенсионирани, новоназначени, повишени в длъжност и други случаи на промяна на правоотношението, което води до ново и различно определяне на основни месечни заплати. , от тях в централната администрация са 98 663, а в териториалната – 33 985. За сравнение към 31 декември 2015 г. броят им е бил 137 693 или с 5045 души повече. \nЕдва половината от чиновниците обаче са с висше образование. Такива са 73 963 души, в т.ч. 425 служители с докторска степен. 444 служители са с основно образование, от които 282 – в общинските администрации. \nВсеки десети в администрацията е шеф, става ясно още от доклада. На ръководни длъжности са 8,6 на сто от всички заети в администрацията. 319 от тях, или 2,9 на сто, са млади началници до 29 години. Общо младите хора в администрацията са 11 913 – под 10 на сто, а над 60-годишните са 6,6%. \nМнението, че предимно жени работят зад гишетата, се оказва невярно. Според доклада жените са точно половината от всички заети в администрацията. \nВъпреки че бавната администрация винаги е посочвана като един от основните проблеми у нас, чиновниците са оценявани високо при редовната им атестация. Близо 99 на сто от поставените оценки са отлични – работата им надвишава или отговаря напълно на изискванията. При едва 0,1% има “Неприемливо изпълнение”, отчита докладът. \nАрмията от служители е добре оборудвана – почти всеки служител разполага със служебен компютър. В края на 2016 г. администрацията има 129 985 броя компютри, от които 17 137 преносими и 112 848 настолни. Държавата е платила 95 954 лиценза за операционна система Windows. По отношение на използвания антивирусен софтуер има инсталирани 89 214 програми на персонални компютри и 3 524 на сървъри, отчита докладът. \nНовите технологии не са спомогнали за улесняване дейността на администрациите. 15,56% от тях нямат система за документооборот, при толкова липсва система за правно-информационни услуги. Всяка трета администрация не е въвела система за управление на човешките ресурси, а близо 45% – такава за управление на база данни. 64,76% от администрациите нямат системи за управление на документи, потоци и съдържание през интернет. \nПрез 2016 г. потребителите изразяват изключително високо ниво на удовлетвореност от административното обслужване в Министерството на вътрешните работи и Министерството на околната среда и водите, в общинските администрации Раднево, Стара Загора, Елин Пелин и Столична; в областните дирекции “Земеделие” – Пловдив и Монтана; в областните администрации – Ямбол, Търговище и др.; в Изпълнителна агенция по сортоизпитване, апробация и семеконтрол и в Изпълнителна агенция “Морска администрация”. По-ниско ниво на удовлетвореност от предоставяните административни услуги са посочени за общинските администрации – Две могили и Русе и за Регионална здравна инспекция – Ямбол.\n", "date": "2017.06.19", "title": "Интересен доклад разкри къде трябва да работим, за да взимаме 4 бона заплата!"}
{"url": "https://www.blitz.bg/obshtestvo/gafovete-koito-borshosh-tvori-v-ndk-nyamat-kray_news522730.html", "text": "\n Шефът на НДК Мирослав Боршош извършва незаконни преустройства в НДК за българското председателство на ЕС. Това става ясно от приключилата проверка на ДНСК. По данни на  до този момент няма поискана съгласувателна процедура с Направление „Архитектура и градоустройство” на Столична община. Само за текущите ремонти няма нужда от подобна процедура. \nОт ДНСК са установили, че без одобрени инвестиционни частично е започнато вътрешно преустройство на част от сградата – на общи ОВК системи (системи за отопление, вентилация и климатизация), както и на ВиК инсталации. „ОВК системите и ВиК инсталациите представляват строеж от четвърта категория, за който следва да се одобрят инвестиционни проекти и да се издаде разрешение за строеж от главния архитект на Столичната община”. Това е констатацията на проверяващите от ДНСК. \nОт Министерството на регионалното развитие и благоустройството (МРРБ) припомниха, че „както издаването на строителни книжа, така и контролът при изпълнение на строителни и монтажни работи на строежи от четвърта категория, включително и въвеждането им в експлоатация, е изцяло в задълженията и правомощията на общинската администрация по ЗУТ”. „По тази причина резултатите от проверката са изпратени на Столичната община”, обявиха от МРРБ. \nПреди дни министърът на българското председателство на ЕС  . Заради ремонтите oстават още три проверки \nСлед приключването на проверката на ДНСК остават още три. Предстои такава да направят от Инспектората на Министерски съвет, както от Агенцията за държавна финансова инспекция (АДФИ). От нея се очаква да направи пълен финансов одит и преглед на дейностите, извършени от НДК като търговско дружество. Ще има и проверка на външна одиторска фирма. \nИзточник:  \n", "date": "2017.06.19", "title": "Гафовете, които Боршош \"твори\" в НДК, нямат край!"}
{"url": "https://www.blitz.bg/svyat/erdogan-izrigna-i-obyavi-kakvo-se-sluchva-v-zapada-i-koy-stava-obekt-na-napadki_news522667.html", "text": "\n Реджеп Ердоган заяви, че турските журналисти водят клеветническа кампания и очернят имиджа на страната си пред Запада, и работят в полза на терористични организации, пише БГНЕС.  \n„Има много западни организации, които постоянно пристигат у нас и повтарят едно и също за затворените журналисти. Когато ние отидем на посещение в чужбина, слушаме същото – че в Турция имало много журналисти в затвора. Според данните на правосъдното министерство към днешна дата зад решетките има 177 души, които се представят за журналисти. Сред тях един е съден за убийство, останалите са там заради връзките си с терористичните организации.  \nНо за всичко това на Запада се поднася дезинформация и после ние ставаме обект на нападки. Официалните данни на министерството ли гледат, или вярват на лъжите на определени хора?“, запита държавният глава и лидер на управляващата партия.  \nТой подчерта, че няма никаква разлика между онези, които търсят новините с цел да подпомагат предателите, подчиняват текстовете, писалките си и вестникарските страници на терористичните групировки, и враговете, които грабват оръжието и отиват в планината.  \n„Разбира се, че ще бъдат наказани и ще има санкции за партньорството им с терористите, за погазването на законите и за заплахата за националната ни сигурност. Няма страна по света, която да приеме, че огласяването на държавни тайни е журналистика, че фалшифицирането на истината е професионално задължение. Да водиш международна клеветническа кампания не е журналистика. Да слугуваш на ФЕТО /организацията на проповедника Фетхуллах Гюлен, обвинен за опита за преврата, бел. авт./ и да застрашаваш държавата, сигурността и развитието й, това е несъвместимо с журналистиката. Нека да бъдем реалисти“, призова Ердоган.  \nИ посочи, че периодът след опита за преврата от миналото лято е бил особено тежък тест за всички медии.  \n„За 40 години в политиката станах мишена на клеветническата кампания, водена както от нашите медии, така и от чуждестранните. Имаше период на натиск да закрием партията, на която сега съм лидер и която има мнозинство в парламента“, каза още Ердоган.  \nТой акцентира на върховенството на закона и посочи, че няма недосегаеми, нито има безгранични свободи, дори и за него самия, а разчистването на сметките с хората на Гюлен не е приключило.  \n„Ясни са последствията от 15 юли, работата ни продължава и тя е огромна по мащаб. Вирусът е обхванал всички сектори и ние не можем да омаловажаваме този факт. Явно за да се стигне дотук сме имали пропуски, грешки, нещо не сме забелязвали. Но вече сме наясно и ще ликвидираме този вирус. Вие не сте длъжни да повтаряте онова, което казвам за моето правителство или за собствената си личност. Но едно нещо по-специално искам – да защитавате и най-малките интереси на нацията. За първото тримесечие на годината икономическият ръст е 5%, тенденцията е за нарастване на нивата, износът ще достигне 155 млрд. долара. Вашата задача е да поддържате високо самочувствието на народа. Искам да видя как вестниците и телевизиите насърчават това, а така и инвеститорите ще дойдат“, коментира Ердоган в дългото си слово пред представителите на медиите \nСнощи той даде ифтар /благотворителна вечеря след залез слънце по време на мюсюлманския пост, бел. авт./ за специално подбрани издатели и журналисти, и отправи тежките си критики преди да ги нахрани.  \n", "date": "2017.06.19", "title": "Ердоган изригна и обяви какво се случва в Запада и кой става \"обект на нападки\"!"}
{"url": "https://www.blitz.bg/analizi-i-komentari/spetsialist-s-lyubopiten-komentar-za-rusiya-i-sashch-sled-skandala-v-nebeto-nad-siriya_news522720.html", "text": "В момента  се осъществява разделянето на Сирия между Русия и САЩ на Западна и Източна, заяви в ефира на Канал 3 д-р Емил Ценков, анализатор от Центъра за изследване на демокрацията.\n\"Въпреки инцидента със сваления самолет на сирийската авиация от САЩ и техните съюзници, нещата вървят към едно трайно разделяне на Сирия\", каза д-р Цанков. \n\"Мисля, че тези инциденти са преднамерени, в линия  с американската политика. Те показват, че американците няма да допуснат сирийския режим, подкрепен от руската авиация, да си върне цялата територия на Сирия. \nАтаките срещу Ракка ще са прерогатив на САЩ и техните съюзници, това поне е желанието и посланието на Пентагона.\" Според д-р Цанков между САЩ и Русия няма да има ескалация на напрежението, риск има само ако сирийски военни да тръгнат да си отмъщават на своя глава. \n\"Русия заяви чрез външния си министър Лавров, че свалянето на самолета е нарушение на сирийския суверенитет, което е вярно, но няма да отиде по-далеч от това. \nИ руснаците разбраха, че нямат сили да постигнат маскималната си цел - възстановялането на Сирия в предишните й граници под властта на Асад. \nОтива се към едно трайно и продължително разделяне на Сирия на зони под контрола на различни сили. \nС участието на съюзниците на САЩ в освобождаването на Ракка Тръмп ще пожъне успех срещу Ислямска държава и с контрол над източната част на Сирия. \nВ такъв случай режимът на Асад и Русия ще стабилизират западната част на Сирия и ще започне процес на нормализация на отношенията\", прогнозира Емил Ценков. \nТой посочи умелите действия в хаоса в Сирия и Близкия Изток на президента на САЩ Доналд Тръмп в преследване на целите му.  \n\"Тръмп много умело действа в тази каша от конфликти и преплетени интереси, много прагматично, за разлика от Обама, който си поставяше нереалистични цели и се провали\", констатира д-р Ценков.\n", "date": "2017.06.19", "title": "Специалист с любопитен коментар за Русия и САЩ след скандала в небето над Сирия"}
{"url": "https://www.blitz.bg/politika/borisov-se-sreshcha-ss-zoran-zaev-na-4-ochi_news522620.html", "text": "\n Премиерът Бойко Борисов ще се срещне с министър-председателя на Република Македония Зоран Заев, който е на официално посещение в България. Двамата ще разговарят в Министерския съвет утре, 20 юни. \nПредвидени са среща на четири очи и пленарни разговори между двете делегации, в които са включени вицепремиерът и министър на външните работи Екатерина Захариева, министрите на културата и на транспорта, информационните технологии и съобщенията Боил Банов и Ивайло Московски, както и посланик Иван Петков, от българска страна, и вицепремиерът по европейските въпроси Буяр Османи, министърът на външните работи Никола Димитров, министърът на транспорта и комуникациите Горан Сугарески, министърът на културата Роберт Алагьозовски и посланик Марян Гьорчев – от македонска страна. \nВ рамките на посещението министър-председателят Зоран Заев ще бъде приет от президента Румен Радев и от председателя на Народното събрание Димитър Главчев. \n", "date": "2017.06.19", "title": "Борисов се среща със Зоран Заев на 4 очи"}
{"url": "https://www.blitz.bg/obshtestvo/plen-proval-za-metodi-lalov-v-izborite-za-vss_news522560.html", "text": "\n Методи Лалов остана далеч от прага за влизане в новия Висш съдебен съвет(ВСС) след вота, който бе проведен вчера, съобщава сайтът \"Хипотези\". Лалов бе кандидат на Съюза на съдиите – непредставително за мнозинството магистрати грантаджийско НПО, финансирано (също като всички свързани с обвиняемия бизнесмен Прокопиев структури) от фондация „Америка за България“. \nНа изборите, в които съдии избираха съдии(основен фундамент на съдебната реформа от 2015г.), Лалов взе едва 193 гласа. За сравнение последният, който се класира за кадровия орган на Темида – Севдалин Мавров – регистрира резултат от 576 гласа. \nЯвно широката подкрепа, която Лалов получи от медиите на Прокопиев се е оказала недостатъчна да убеди своите колеги. \nНещо повече – само преди няколко месеца организираше протести пред ВСС. Тогава той бе шеф на Софийския районен съд – позиция която му позволи да натисне своите подчинени, завеждайки ги под строй пред Съвета(за което медиите публикуваха и документални свидетелства). \nТам те бяха подкрепени от активисти на „Да, България“ и ДСБ – двете микро партии(също като Лалов останали далеч от бариерата), които организират регулярните митинги срещу главния прокурор Цацаров и съдебните институции. \nРамо на Лалов удариха и хората на кръга „Капитал“ в големите телевизии. Само за седмица той обиколи всички сутрешни блокове, изкарвайки се поредният борец срещу лошите, статуквото и тъмните сили. \nВ последствие се оказа че самият Лалов май е от черната страна, тъй като Инспекторатът към ВСС разкри сериозни организационни пропуски в работата му като шеф на най-натоварения съд. Одит на Сметната палата в СРС пък установи груби нарушения във финансовата дисциплина. Нарушенията са допуснати докато съдът е управляван от Методи Лалов. \nВърховните съдии Красимир Шекерджиев, Атанаска Дишева, Олга Керелска и Севдалин Мавров, както и председателят на Окръжния съд в Бургас Боряна Димитрова са петимата, които влизат след втори тур в съдийската колегия на следващия Висш съдебен съвет (ВСС). Шестият член на колегията от професионалната квота е отново върховен съдия – Цветинка Пашкунова, която спечели най-много гласове на първия тур. \nИзборът на петимата днес беше направен след гласуване на 1922-ма съдии от цялата страна, като право на глас имаха 2238. 1455 гласуваха електронно, а 467 използваха хартиени бюлетини, уточнява \"Правен свят\".  \nЗа разлика от вчера, когато съдия Пашкунова получи 988 от гласовете, днес никой от останалите 26 кандидати не успя да събере повече от половината гласове на колегите си и затова за избрани се смятат получилите най-много гласове. \nНай-много гласове на втори тур е събрал Красимир Шекерджиев от ВКС – 835, следван от Атанаска Дишева от ВАС – 809, Олга Керелска от ВКС –709, Боряна Димитрова – председател на Окръжен съд-Бургас – 690 и Севдалин Мавров от ВКС – 576. \nПредседателят на Избирателната комисия на Общото събрание на съдиите Светла Димитрова поздрави избраните и им пожела: \"Да направят така, че това, което обещаваха, да го постигнат\". \nГласовете на всички кандидати на втория тур от изборите: \nКрасимир Шекерджиев – съдия във Върховен касационен съд - 835 \nАтанаска Дишева – съдия във Върховен административен съд – 809 \nОлга Керелска – съдия във Върховен касационен съд - 709 \nБоряна Димитрова – председател на Окръжен съд – Бургас – 690 \nСевдалин Мавров – съдия във Върховен касационен съд - 576 \nКалин Баталски – съдия в Окръжен съд – Кюстендил – 553 \nЕмил Дечев – съдия в Софийски градски съд - 523 \nСтанислав Георгиев – заместник-председател на Апелативен съд – Пловдив - 427 \nЕрна Жак Якова – Павлова – председател на Районен съд – Варна - 413 \nВладимир Вълков – съдия в Софийски районен съд - 403 \nСветлозар Рачев – съдия в Административен съд – Габрово - 304 \nНиколай Гунчев – съдия във Върховен административен съд – 214 \nГеорги Георгиев – съдия в Апелативен съд – Варна - 208 \nЯнко Янев – председател на Апелативен съд – Велико Търново – 208 \nПламен Дацов – съдия в Апелативен съд – София - 207 \nИлияна Балтова – съдия в Апелативен съд – Бургас – 204 \nМетоди Лалов – съдия в Софийски районен съд – 193 \nРоман Николов – съдия в Районен съд – Брезник - 144 \nМирослав Йорданов – съдия в Районен съд – Русе - 139 \nКрасимира Костова – съдия в Апелативен специализиран наказателен съд -134 \nМирослав Начев – председател на Окръжен съд – Кюстендил - 132 \nКрасимира Милачкова – съдия в Административен съд – София-град – 128 \nРайна Мартинова – съдия в Софийски районен съд - 120 \nВера Цветкова – съдия в Апелативен съд – София – 111 \nТатяна Жилова – съдия в Административен съд – София-град - 86 \nЛюбомир Нинов – съдия в Районен съд – Варна - 66 \nПреди две седмици прокурорите избраха своите четирима представители в следващия ВСС. Това са окръжният прокурор на Перник Пламен Найденов, апелативният прокурор от Бургас Георги Кузманов, Даниела Машева от ВКП и окръжният прокурор от Разград Огнян Дамянов, който беше избран след жребий срещу Ясенка Шигарминова от Апелативната прокуратура в Пловдив. Следователите избраха за свой представител шефа на Националната следствена служба и зам.-главен прокурор Евгени Диков. Тепърва парламентът трябва да избере своите 11 представители в следващия ВСС.\n", "date": "2017.06.19", "title": "Пълен провал за Методи Лалов в изборите за ВСС"}
{"url": "https://www.blitz.bg/analizi-i-komentari/skandalt-ne-stikhva-lozan-panov-yade-i-pie-ss-stroitel-razsledvan-za-falshifikatsii-snimki_news522448.html", "text": "\n „Дванадесет години водим административни и граждански дела срещу строителна фирма „Мегатурс-1” и ги губим. Необяснимо защо, след като графолози доказаха явни фалшификации на документи. Когато видях снимките, на които собственикът на фирмата Петьо Симеонов Василев се прегръща със съдията Лозан Панов и двамата вдигат наздравици, веднага разбрах, че за нас в България няма да има правосъдие”. Това заяви столичанинът Иван Тонев, цитиран от \" \". Той уточни, че говори не само от свое име, а и от името на още четирима собственици на парцела на бул. „Братя Бъкстон” №60, на който фирма „Мегатурс 1” е построила блок, завършен през 2005 г. \n \n  Още тогава се заговори, че строителният предприемач Петьо Василев, чиято фирма с години печели ред апетитни обществени поръчки, се ползва от протекции и чадър, разпънат от бившия председател на Административен съд-София и настоящ шеф на Върховния касационен съд (ВКС) Лозан Панов, отбелязва \"Труд\". \n„Не зная как са попаднали тези копия в медиите. Но да – аз съм автор на сигнала до членовете на Висшия съдебен съвет (ВСС), към който приложих и въпросните снимки. Изпратих го през октомври м.г. само за сведение, с идеята ВСС да направи преценка, като използвах израз на самия Лозан Панов: „Защо стигнахме дъното и копаем под него”, разказва още Иван Тонев. През годините, в които с другите собственици на имота води дела срещу строителната „Мегатурс-1”, столичанинът е натрупал опит, с който могат да се похвалят малцина юристи, специализирали гражданско и административно право. Освен това вече притежава и достатъчно знания, ако не за архитект, то поне за строителен техник.  \n  \n \n „Същият този ВСС изобщо не разгледа сигнала ми. Вместо това председателят на Етичната комисия към съдийската колегия (Даниела Костова – б.р.), го е препратила чак на 27.01.2017 г. на Инспектората към ВСС (ИВСС), най-вероятно с ясното съзнание, че няма да последва нищо. Аз и останалите собственици вече имахме две жалби до ИВСС и до Министерството на правосъдието от август 2016 г., на които инспектор Игнат Георгиев ни беше отговорил, че: „ИВСС има правомощия да проверява конкретно дело с оглед образуването, движението и приключването му в разумен срок, а не е съдебна инстанция, не ревизира постановените съдебни актове и не се произнася по тяхната законосъобразност”. Вярно е, проверени бяха 10 административни и 11 граждански дела, които сме водили срещу РДНСК и „Мегатурс-1” от 12 години насам. Но всичко приключи с констатацията, че не е нарушен процесуалният ред. По новия ми сигнал през февруари получих писмо от друг инспектор в ИВСС – Александър Мумджиев , който ми даде 3-дневен срок „да отстраня недостатъците на сигнала”. Отговорих му, че моят сигнал не е до Инспектората, а до самия ВСС, защото знам вече какво може да ми отговорят оттам. Накрая през март получих становище от инспектор Мумджиев, че производството по сигнала се прекратява. Казваше се още, че „използвам неподходящ тон за комуникация със съдебна институция”. През всичкото това време Лозан Панов, вместо да обясни пред ВСС какви са му връзките с въпросния строител Петьо Василев и „Мегатурс-1”, през ден започна да ходи при премиера и президента и да им обяснява как да се направи съдебната реформа, води и шествия в нейна подкрепа”, добавя Иван Тонев. И пояснява един съществен факт: \n „Снимките, които виждате, са направени през декември 2009 г. на коледното парти на „Мегатурс-1”. По наш сигнал от 2006 г. до 2013 г. прокуратурата извършваше проверка и образува досъдебно производство за фалшификации на документи във връзка със строежа на сградата на бул. „Братя Бъкстон”. С други думи – съдията Лозан Панов яде и пие с лице, чиято фирма е разследвана за документни престъпления. Прегръща се с адвокати, сред които и Мария Тодорова, която се явява по делата на това дружество. Само преди месец съдия Панов поиска от президента Румен Радев да създаде комисия, да разследва главния прокурор Сотир Цацаров. Защо? Затова, че се е срещнал в ЦУМ с Георги Гергов и Сашо Дончев. Нито един от тези двама бизнесмени не са разследвани или проверявани от прокуратурата. Докато на снимките, които аз изпратих във ВСС, се вижда как Лозан Панов през 2009 г се забавлява на фирменото коледно мероприятие на дружество, срещу което към онзи момент прокуратурата извършва проверки за документни и длъжностни престъпления. Същата година Софийският апелативен съд ни „подряза крилцата”, след като бяхме спечелили делото на първа инстанция в Софийски градски съд. Когато видях снимката с Панов и Василев, това завърши картинката. По един напълно естествен начин всичко дойде на мястото си: „Кажете не на страха!” Ха – ха – ха! Колко наивни сме били с останалите собственици”, завършва Тонев. \n  \n \n \n \n \n \n", "date": "2017.06.19", "title": "Скандалът не стихва: Лозан Панов яде и пие със строител, разследван за фалшификации (СНИМКИ)"}
{"url": "https://www.blitz.bg/obshtestvo/tsvetanov-osdi-atentata-na-otmshchenieto-snimka_news522597.html", "text": "\n „Изказвам своите искрени съболезнования на пострадалите от поредния терористичен атентат в Лондон късно снощи. Категорично осъждам жестоката атака, наречена “атентат на отмъщението”, която е ранила над 8 души и е довела до загубата на човешки живот“, написа във Фейсбук Цветан Цветанов, зам. - председател на ПП ГЕРБ и председател на ПГ на ГЕРБ. \n„Недопустима е всяка форма на насилие и не може да се приеме за основателно извършването на терористичен акт като отмъщение. Отговорът на цивилизованите общества трябва да е обединение и строги законови мерки за опазване живота и здравето на хората и наш дълг е да работим именно в тази посока“, написа още Цветанов. \nКакто БЛИЦ вече съобщи, инцидентът стана в 00:20 местно време (02:20) в северната част на Лондон. Ванът се врязал в тълпата от хора, които са излизали от близката джамия до Финсбъри Парк след нощна молитва. В резултат на произшествието край Финсбъри Парк, което от Скотланд Ярд  разглеждат като атентат, загина един човек, а други 10 бяха ранени.  \n", "date": "2017.06.19", "title": "Цветанов осъди \"атентата на отмъщението\" (СНИМКА)"}
{"url": "https://www.blitz.bg/ikonomika/petkova-otiva-v-moskva-po-pokana-na-rosatom_news522571.html", "text": "\nМинистърът на енергетиката Теменужка Петкова заминава за Москва по покана на генералния директор на „Росатом“ Алексей Лихачов. В руската столица тя ще участва в работата на IX-я Международен форум „Атомекспо“, който се провежда от днес до 21-ви юни 2017 г. \nЕжегодното събитие се организира от компанията „Атомекспо“ и руската държавна корпорация за атомна енергия „Росатом“. По време на форума представители на водещи компании от сферата на ядрената енергетика и енергийни експерти ще анализират и дискутират актуалните предизвикателства пред пазара на енергия от гледна точка на необходимостта за осигуряване на устойчиво социално-икономическо развитие. \nОсновна тема на дискусиите през тази година е „Атомът като основа на безвъглеродна енергийна индустрия на бъдещето“. В рамките на посещението си в Москва министър Петкова ще проведе срещи с генералния директор на държавната корпорация за атомна енергия „Росатом“ Алексей Лихачов, както и с Евгений Салков – генерален директор на „Русатом сервиз“ и ръководител на проекта за удължаване живота на 5-ти и 6-ти блок на АЕЦ „Козлодуй“. \n \n", "date": "2017.06.19", "title": "Петкова отива в Москва по покана на \"Росатом\""}
{"url": "https://www.blitz.bg/obshtestvo/ostra-reaktsiya-borisov-otkazal-sreshcha-na-anatoliy-karpov-zaradi-dumite-mu-za-azbukata_news522576.html", "text": "\n Премиерът Бойко Борисов е отказал да се срещне с шахматиста и депутат от руската Дума Анатолий Карпов, потвърдиха от Министерски съвет. Причината за решението на Борисов да откаже предвидената за 11,30 ч. среща, е изказване на Карпов от сутринта пред bTV, че в Русия се знаело, че кирилицата идва от Византия, съобщава \"Монитор.  \n„В Русия знаем, че кирилицата идва от Византия“, коментира Карпов по повод скандала около изказването на руския президент Владимир Путин, който пък на 24 май обяви, че славянската писменост идва от македонските земи. Карпов уточни, че границите на държавите са били съвсем различни, когато азбуката е създадена. \n„Добрите чувства между българския и руския народ са факт, но това не може да промени историята, че именно България дава азбуката на славянските народи“, каза пък главният прокурор Сотир Цацаров пред журналисти по време на шахматна среща със следователи и членове на ВСС, в която взе участие Анатолий Карпов. Коментарът на Цацаров бе в отговор на въпрос дали с него са говорили по темата за произхода на българската азбука, след телевизионно интервю на световния шампион по шахмат. Главният прокурор отрече двамата да са обсъждали този въпрос. \n\"Обсъдихме една негова инициатива, която ще се опитаме да намери почва у нас, а именно създаването на шах клубове в местата за лишаване от свобода. Ако трябва да го кажа по друг начин шах-матът е шах-мат. Добрите отношения, добрите чувства на руския към български, българския към руския народ са факт, но това не може да промени историята - че именно България е дала азбуката на славянските народи. Независимо от това кой какво казва. Независимо от това този, който го казва каква длъжност заема. Повтарям шах-матът е шах-мат. Добрите отношения са добри отношения. Историята не може да бъде променена\", каза Цацаров. \nАнатолий Карпов е в България по покана на лидера на \"Атака\" Волен Сидеров. Той се среща тук с представители на Комисията по въпросите на децата, младежта и спорта, и с представители на Групата за приятелство с Русия. \n", "date": "2017.06.19", "title": "Остра реакция: Борисов отказал среща на Анатолий Карпов заради думите му за азбуката"}
{"url": "https://www.blitz.bg/politika/drzhavata-khvrlya-oshche-edin-milion-za-analiz-na-administratsiyata_news522603.html", "text": "Един милион лева с ДДС се готви да плати Администрацията на Министерския съвет за поредния анализ на административната реформа, пише БГНЕС.\nТова се разбира от обявена обществена поръчка. \nТочната формулировка на заданието е: “Актуализиране на Единната методология за провеждане на функционален анализ в държавната администрация и Наръчника за нейното прилагане и провеждане на пилотни функционални анализи по хоризонтални и секторни политики”. Финансирането на обществената поръчка се осъществява по европейската програма “Добро управление”, която се съфинансира и със средства от държавния бюджет. Срещу сумата от един милион лева, изпълнителят на заданието ще трябва да направи анализ на прилагането на Единната методология и на Наръчника за нейното прилагане, както и да ги актуализира. А всичко това ще се обсъди и на нарочна “кръгла маса”. В заданието са заложени изпълненията на още серия от анализи и “провеждане на кръгли маси”. \nПрави впечатление, че Администрацията на Министерския съвет предпочита да избере изпълнител, който ще заложи на по-добро качество на техническото предложение, не толкова на по-ниската цена, като тежестта между двата критерия е разпределен на 60 към 40 процента. Поредният похарчен милион за административна реформа би трябвало да доведе до повишаване на ефективността и ефикасността на държавната администрация, става ясно още от заданието. \nПрипомняме, че голяма част от средствата по ОП “Добро управление” са предвидени именно за оптимизация работата на администрацията, която по официални сведения на правителството наброява у нас 132 648 щатни бройки. Бюджетът на ОПДУ е 657 млн. лв., от които 98,5 млн. лв. са от хазната. Към момента реално изплатените средства по оперативната програма възлизат на малко над 22 млн. лв. Ефектът от милионите разходвани средства - 44.36% от администрациите нямат система за управление на база данни; 64.76% от администрациите нямат системи за управление на документи, потоци и съдържание през интернет. Данните са от последния Доклад за състоянието на администрацията.  \n \n", "date": "2017.06.19", "title": "Държавата хвърля още един милион за анализ на администрацията"}
{"url": "https://www.blitz.bg/analizi-i-komentari/vezhdi-rashidov-borisov-e-svetoven-drzhavnik-i-znae-che-ptya-za-evropa-ne-minava-prez-bosfora-a-prez-blgariya_news522579.html", "text": "\n Вежди Рашидов, председател на парламентарната комисия по култура и медии, в разговор с Илиана Беновска в предаването „Беновска пита“ по Радио К2 и Канал 3 коментира актуалните политически теми. \n  \nВежди Рашидов уточни, че е присъствал на всички разговори, които Бойко Борисов и президента Росен Плевнелиев са провели с турската страна. Но настоящата среща на Бойко Борисов с Ердоган е била особено интересна, защото турския президент Ердоган и Европа са узрели, че трябва да се намали малко температурата на огъня, докато света е толкова взривоопасен. За първи път се възлага роля на Бойко Борисов да бъде медиатор между Европа и другите големи страни извън Европа. \n  \n  \nБългария като държава е един от най-добрите дипломати в момента и то не само между Турция и Европа, а играе важна роля между Русия, Турция, САЩ. България има шанс да е фактор. Ние сме външна граница на Европа. Ограничаването на достъпа на мигранти е ограничаване на техния достъп към Европа. България в нищо не е отстъпила от националните си интереси. Разговорите с Турция са трудни. Това коментира Вежди Рашидов пред Беновска. \n  \n„Премиерът Борисов се държа като изключително симпатичен дипломат на Европа. Стиснаха ги ръцете за добри нещо с Ердоган, който вече е по-мек и знае, че няма нужда от толкова силен тон към европа вече. Борисов няма да изпусне шанса за България“, отговори Вежди Рашидов. \n  Медия:  Среща с турския президент Ердоган, продължила повече от 3 часа, новините? \n  Бойко Борисов:  По много теми разговаряхме. Първо имаше натрупани много напрежения по време на изборите, по време на референдума. Бяха изпуснати нервите от много страни. И сега вече като минаха изборите, референдумите и всичко останало е хубаво да се нормализира обстановката. Затова трябваше по-дълго да се говори. А защо е толкова важно за България? Важно е на първо място, че без тях няма охрана на границата. В смисъл огромното време, което прекарахме заедно беше да продължи и ако ЕС се забави с подписването на реадмисията то ние, само двете страни, да си я подпишем. Защото всъщност сегя я изпълняваме, както и те своите ангажименти и на практика имаме нулев натиск. Искаме това да го облечем в споразумение. Дай Боже целия ЕС да го подпише заедно с Турция, но ако не, ние ще си работим само България по тази писта, защото то е жизнено важно. Виждате инфриджмънт или наказателни процедури вече върху Унгария, Полша и други държави, за това, че не приемат обратно мигранти и затова пък аз проявявам голям натиск върху и колегите в Европа, в случая с президента Ердоган да продължи тази практика и ако, повтарям, се забавят ние да подпишем. \n  Илиана Беновска:  А с какво е важна България за Турция, какво установихте? \n  Бойко Борисов:  За всички е ясно с какво е важна България. Ние сме входа от Азия за Европа. Съответно европейското ни семейство се състои от 27 члена, ние сме един от тях, но съседът ни Турция е най-големият съсед, който ЕС има на практика. И ние трябва да направим така, че да имаме нормални отношения. Повтарям, над 3 милиона знаете стоят тук в Турция, война се води на тяхната граница. Виждате колко е деликатна темата с референдума за независим Кюрдистан, 50 милиона души са това. Всъщност исках да чуя малко повече от кухнята, от това, което ние реално научаваме от вашите новини и репортажи, от основните действащи лица, какво се прави в Сирия. Те водят война, кой какъв герой е в тази война, какви са им интересите. Всъщност основните газови коридори, на практика вече Европа става зависима от Турция. Всички газови коридори минават оттам. За толкова прокламирания от нас азерски газ, всъщност той минава през цялата територия на Турция. И ние сме длъжни да се върнем в тази игра, да наложим правила и да участваме активно в нея. Защото повтарям, в България има много философи, но ако някой ми каже как азерският газ ще прескочи Турция и ще дойде в България като алтернатива, няма как да стане. В същото време втечненият газ е много по-скъп.  \n  Медия:  Пое ли се някакъв ангажимент за това интерконекторът да стане по-бързичко? \n  Бойко Борисов:  Ние имаме интерконектор, един строим, а всъщност в момента минават 16,7 милиарда кубически метра газ от Украйна през Румъния, през България за Турция. В момента в който сработи „Турски поток” тази газ Турция си я взима директно от нейната тръба. И тогава ние ще останем на сухо с тръбите. И затова полагаме тези усилия, грижи. Затова и по-миналата събота Теменужка Петкова подписа пътната карта в Санкт Петербург, която гарантира от руска страна 15,4 милиарда кубически метра газ. Сега тази седмица със Сърбия ще подпишем, че те са готови да вземат от България 14 милиарда кубически метра газ, така че много воля, усилия, такт, дипломация и да се надявам, че ще ни се получи.  \n  Медия:  Дали турците повдигнаха въпроса за денонсираната от служебния кабинет на Герджиков спогодба, заради което мюсюлманските духовници в момента не получават заплати в България? \n  Бойко Борисов:  Знаете ли, единствено се коментира, защото сигурно ние имаме много какво да се оплачем един от друг. И ние за намесата във вътрешните ни работи, за парадирането с много неща. Сигурно и те имат. Но единственото, което се опитах да извиня г-н Симеонов за дърпането на жената на границата. И мисля, че се прие, вие чухме и премиерът Йълдъръм каза, че след като имат сигурност в нас, ще остане в миналото и това. Така че се опитахме да се концентрираме с президента върху това, което бихме могли да изградим заедно, да опитаме. Така че теми, които биха ни влошили настроението, се стараехме и двамата да не ги слагаме в дневния ред. Защото има действително по-важни неща, които да успеем да направим. \n  Медия:  Все пак коментирахте ли тази тема именно преди предсрочните избори – коментарите, участията на държавни фигури от правителството на Ердоган? \n  Бойко Борисов:  Да, изразих също своето, както в единия случай те от нашето поведение на границата, така аз от поведението на турския посланик и парадирането. И понеже Ви ценя като журналист, били сте много пъти с нас, забелязали ли сте, че винаги посланикът, който обслужва дадената страна, е в състава на делегацията? \n  Илиана Беновска:  А Гьокче защо го нямаше днес? \n  Бойко Борисов:  Оставям на Вас да си отговорите! \n  Илиана Беновска:  А Вие питахте ли защо го няма? \n  Бойко Борисов:  Благодаря! \n  Илиана Беновска:  Е, г-н Борисов!  \n  \n  Турският посланик е гражданин на турската държава и отговор на този въпрос може да даде единствено Турция, посочи Вежди Рашидов.  България никога не се е бъркала във вътрешните дела на Турция , както и България не би искала никой да се бърка в нейните вътрешни работи. Ако са нарушени правата на турския етнос в България, нормално е Турция да вземе отношение, както и обратното. Посланик Гьокче, партия ДОСТ, патриотите преиграха. Всичко това се неглижира в името на по-големите цели: стокообмен, енергетика, икономика, култура. Големите и велики държави не се определят по тяхната численост, а по величието си, затова трябва да спрем с чувството за малоценност. Светът е взривоопасен. Не бива да  бъдем крайни съдници. Има държави, които да в сложна ситуация, войни, преврати, бежанци.  \n  \n„ Ролята на медиатор на Бойко Борисов е важна не само за Европа, но и за света. Ако той изпълни добре тази си мисия, неговото място в историята ще бъде запазено. Границата е спокойна. Борисов защитава енергийните интереси в Турция, за да не мине газта през Македония.  Да спрем да се „праскаме“ публично, защото всичко, което говорим в България, стига и до другите страни. Малък народ сме и трябва да сме умни, гъвкави и дипломатични. Борисов е този, който иска нещата да са спокойни и нормални. Пътят към Европа минава не през Босфора, а през България. Борисов след трети мандат като министър-председател е изключително зрял“, каза Вежди Рашидов.  \n  \n„ \n  „Талант е да си добър дипломат.  Бойко Борисов се държа като световен държавник. Малка страна сме и имаме нужда от спокойствие, в което да растат децата ни. Телената ограда ще ни се види като брюкселска дантелена, ако Турция 80-милиона държава ни е сърдита и тръгнат бежанците към България. Бойко Борисов пази българските интереси, въпреки че някои критици трудно го приемат“, допълни Рашидов.  \n  \n  Борисов и Йълдъръм пред Беновска: ЕС и Турция са длъжни да намерят нормалния тон и да укрепват отношенията си \n  \n  Илиана Беновска:  Въпросът ми е и към двамата министър-председатели, кое е най-неотменимото и устойчиво в политиката между България и Турция? И с какво България може да помогне на Турция да влезе в ЕС и какво пък очаква Турция от България като помощ, за да се интегрира в Европа? Благодаря! \n  Бинали Йълдъръм:  Самият български премиер в европейското семейство много пъти е обяснявал и защитавал реалната позиция на Турция в Европа! \n  Бойко Борисов:  Вижте, ние не си поставяме такива амбициозни цели и не би могло да кажем – България ще съдейства или ще окаже решаваща роля в процеса на присъединяване на Турция в ЕС. Ако трябва да бъдем реалисти в момента отношенията между Турция и ЕС се намират в най-ниската точка, в която са били. По време на референдума и по време на изборите в Холандия, Франция и на много места се изговориха неща, които в нормална обстановка не биха се изговорили. Направиха се декларативни от много лидери оценки и бяха споделени решения, само че много от държавите са далече от границата. Ние си поставяме по-малка цел – с дипломация, с такт, с убеждение да се опитаме да възобновим отношенията, които бяха, когато само преди две години беше турските лидери идваха в Брюксел, подписахме споразумението и реално Турция пое огромния удар на бежанската вълна и ги задържа тук. Щеше да помете тази вълна Европа. Аз съм участвал на тези Съвети и това е истината! И най-доброто, което направихме тогава, е споразумението, което се подписа между Европа и Турция. И ние него го слагаме на масата, че то трябва да продължи да работи. Защото никой не е в състояние с няколко милиона чужденци, никоя граница да се справи. И аз затова им благодарих за съвместната ни дейност на границата, за това, че помагат и т.н. Не искам да излизат заглавия – „България се ангажира, че Турция ще влезе в ЕС“, защото сме малки и това не можем да го направим. Но можем да участваме в преговорите и да настояваме за добър тон между нашето семейство и нашия съсед. Това е целта, която сме си поставили и тя е нормална. Защото тя касае смесените от едната страна на границата и от другата хора, с български корени, с турски корени, български мюсюлмани, турски граждани, търговията, инфраструктурните проекти, за които говорих. Ние трябва да сме в нормални отношения, ние трябва да си имаме доверие с Турция. Ако можем да го пренесем дори само в част от европейските страни и колеги, това само ще е успех. Ние сме тук, за да защитим нашата граница, нашите инвестиции, нашата търговия, нашите инфраструктурни проекти и ако нещо можем да допринесем – да, ще го направим. Това искам да се знае, ни най-малко не си поставям такава амбициозна цел и всичко си зависи и от Турция. Аз съм оптимист, защото сега близо два часа чух много оптимистични неща в тази посока! \n  Бинали Йълдъръм:  ЕС разбира се в периода на нашия референдум не се представи добре на изпита, който всъщност положи. Същото може да се каже и по отношение на опита за преврат в Турция, който беше. Не всички европейски страни реагираха адекватно и трябва Европа да преразгледа своята визия за Турция и да вземе решение. Аз искам да кажа, че Турция иска да продължи преговорния процес за пълноправно членство в Съюза. В нас има тази воля, това желание. На последната среща на НАТО нашият президент, също в срещите си показа и демонстрира тази воля и желание, които имаме. От тази точка натам, както и българският министър-председател посочи, ще извършваме стъпки напред, които да развиват и укрепват отношенията. България и Турция да бъдат страните, които да са стабилни, които в настоящето изпитват влиянието на процесите в региона, които протичат, включително негативни процеси. Благодаря за изразената позиция и подкрепа на българското правителство. \n  Бойко Борисов:  Последно само да уточня, понеже през цялото време говорихме за плановете ни за ЕС и за отношенията в ЕС. Не искам да се забравя нито за миг, че Турция е нашият партньор на южния фланг на НАТО. Някак си това се забравя. Много сме силни в изказванията си и отрицанията, а в същото време трябва да си дадем ясна сметка как би изглеждал южният фланг на НАТО без Турция, защото само на няколко десетки километра надолу се водят военни действия в този регион. Така че аз съм оптимист – да, отношенията в момента са много зле, но когато съберем южния фланг на НАТО с взаимната изгода, с митническите споразумения, с дипломацията и това, което очаквам от външните министри, аз съм убеден, че ще се придвижим напред. Говоря от името на България, но съм убеден, че и много колеги в Европа мислят по този начин. Много са свързани нашите икономики на Европа с Турция и сме длъжни да намерим нормалния тон за работа! \n“Това е много хубав въпрос и това е работа на закона. Когато се съберем всички хора, които се занимавате с медии, когато направите едни хубави обсъждания и експертни съвети и самите вие разберете, че законите за медии са остарели и имат нужда да бъдат осъвремени. Законите ще властват върху всичко. Всички заедно ще променим законите. Тази среща трябва да се инициира от хората, които са притеснени за самите медии и бъдещето им. Държавата ше бъде арбитър, отговори Вежди Рашидов. \nВежди Рашидов сподели, че неговото семейство, деца и внуци са напуснали България, защото не могат да понесат фалшивия и негативен образ, който медиите и главно „Шоуто на Слави“ и медиите на кръга „Капитал“, които изграждат на Вежди Рашидов. \n  \nБузлуджа е един паметник, посветен на Българската комунистическа партия. Понеже прекалено много се злоупотребява с Бузлуджа още в първия мандат на Бойко Борисов правителството е било готово да предостави паметника на БСП да си го обгрижват. БСП ако токова го желаят, хубаво е да има стопанин този паметник. Собственикът трябва да се грижи и да финансира собствения си дом. Щом БСП го искат, нека го взимат, коментира Вежди Рашидов. \n  \n„Аз бил мажоритарно избран депутат. Мажоритарният вот не е шоупрограма. Аз не съм гласувал за рефенрендума, но гласувах в парламента, защото когато два милиона българи искат това на рефенрендум, ги подкрепих. Аман от мераклии за власт. Който иска да дойде да промени нещо, ако е мъжкар“, отговори Вежди Рашидов. \n  \n", "date": "2017.06.19", "title": "Вежди Рашидов: Борисов е световен държавник и знае, че пътя за Европа не минава през Босфора, а през България"}
{"url": "https://www.blitz.bg/politika/tsacheva-optimist-za-izplnenieto-na-preporkite-v-doklada-na-ek-po-mekhanizma-za-strudnichestvo-i-proverka_news522619.html", "text": "\n  До края на годината България може да изпълни препоръките в доклада на ЕК по Механизма за сътрудничество и проверка. Това каза правосъдният министър Цецка Цачева пред журналисти в Брюксел, където е на посещение във връзка с бъдещото ни Председателство на съвета на ЕС, предаде \"Фокус\".  \n\"Със задоволство мога да отбележа, че за сроковете, които до момента са изтекли, мерките са изпълнени. Има известно забавяне по отношение на съдебната и прокурорска карта с оглед намаляване на тежестта, разтоварване на някои от най-натоварените съдилища, но срокът там е по-продължителен\", коментира Цачева. Министърът добави, че между 14 и 16 юни в София е била мисия по Механизма за сътрудничество и проверка. \"За първи път срещите с представители на българските институции бяха организирани по ново начин - съответната препоръка от януарския доклад с предвидените мерки и конкретните срокове в работния график, който ние имаме\", коментира тя и добави, че проведените срещи са протекли в конструктивен, диалогичен, партньорки дух.  \n\"Поели сме ангажимент регулярно да информираме партньорите за напредъка. Аз съм обнадеждена и се надявам така, както прозира и от самия януарски доклад с един вече обозрим хоризонт - края на 2018 г. тази проверка спрямо България да приключи, но това зависи от работата ни в изпълнение на препоръките\", каза още правосъдният министър.\n", "date": "2017.06.19", "title": "Цачева оптимист за изпълнението на препоръките в доклада на ЕК по Механизма за сътрудничество и проверка"}
{"url": "https://www.blitz.bg/vsyaka-nedelya/ekskluzivno-v-blits-nay-novata-statiya-na-kevork-kevorkyan-zlatni-izmami_news522722.html", "text": "Мина данданията за 80-годишнината на Симеон Сакскобургготски – колкото да ни убеди, че нашенската клоунада е безкрайна.\nЕдна репортерка се опитваше да придаде вселенски мащаб на пустия площад пред храма Александър Невски“, където правеха молебен за здравето му.\nТя през цялото време го наричаше „Цар Симеон“ – изглежда не беше чувала за Симеон Първи. \nЗасрещаше разни гости на молебена и ето - цъфна Соломон Паси. \nТой е известен с това, че непрекъснато редува безсрамни волности с артистични плонжове пред Опекуните си.  \nМакар че няма защо повече да се старае. \nИсторията вече го е запомнила като автор на една от най-скверните фрази на Прехода: „Майната му на православието“. \n*** \n„Майната ви!“ - казва Соломон, но се кипри в православния храм. \nИ нито един поп няма смелост да го хване за отровния език и да го изхвърли оттам.  \nТова нахалство е иноверско, вън от съмнение. \n*** \nНакрая Соломон пожела Господ – онзи, на когото е казал „майната ти“, или някой друг? - да даде здраве на Симеон С.  \nИ сега следва тройното салто, с гръб към Историята:  \n„За да имаме ОЩЕ ЕДИН ЗЛАТЕН ВЕК - като онзи, който той осъществи преди няколко години“. \nПреживели сте „златен век“, без дори да разберете това. \nГответе се за следващият. \n*** \nНахалството на Соломон обаче е тъкмо в стилистиката на самия Симеон С., който навремето обеща да оправи българските работици за 800 дни. \nОт тогава до сега двамата напреднаха в алъш-вериша – и като нищо могат да обещаят новият златен век да настъпи за 600 дни. \nБългария е свършена – щом ви залъгват с подобни фантасмагории. \nПод грохота на камбаните на „Ал. Невски“ – подходящ съпровод за златни измами. \n***\n \n \n \n", "date": "2017.06.19", "title": "Ексклузивно в БЛИЦ! Най-новата статия на Кеворк Кеворкян: Златни измами"}
{"url": "https://www.blitz.bg/obshtestvo/regioni/bansko-potna-v-skrb-vnezapno-pochina_news522737.html", "text": "\n Два месеца преди да отпразнува 50-години юбилей внезапно почина един от бившите зам.-кметове на община Банско – Лазар Захов. Днес по обяд внезапно му прилошало и той потърсил лекарска помощ в болницата в Разлог, но за съжаление лекарите се оказали безсилни и не могли да му помогнат и да спасят живота му, пише  . \n \n \n                                               Лазар Захов \nВнезапната кончина на Лазар Захов потресе семейството, близките, приятелите му и целия град. Преди това той е бил в добро здравословно състояние и черната вест за смъртта му бе неочаквана за всички. Ден преди да почине той се е прибрал от екскурзия в Гърция, където е бил заедно със съпругата си и танцов състав „Бански фукли“, споделиха негови приятели. \nЛазар Захов беше два мандата зам. кмет по строителството от 2003 до 2011 година, по времето, когато кмет бе Александър Краваров. Той оглавяваше ресора в най-трудните години на изграждане на ски зоната и бурния растеж на малкото тогава градче. От 2011 до 2015 г. беше общински съветник от ОДС – Банско. През 2015 г. бе издигнат като кандидат за кмет от Реформаторския блок, но не успя да спечели, а Реформаторите останаха и без свой представител в местния парламент. \n„Той ще остане в сърцата ни най-вече със своята човечност и доброта, със своя професионализъм и всеотдайност към всичко, което вършеше“, казаха за него бившите му колеги от администрацията. \nУтре в 13 часа близки и приятели ще изпратят Лазар Захов в последния му земен път.\n", "date": "2017.06.19", "title": "Банско потъна в скръб! Внезапно почина…"}
{"url": "https://www.blitz.bg/politika/roden-evrodeputat-posochi-kakvi-sa-interesite-na-blgariya-za-brekzit_news522725.html", "text": "В интерес и на Великобритания, и на ЕС е да няма твърд Брекзит. Това каза Емил Радев, евродепутат от ГЕРБ/ЕНП, предаде агенция \"Фокус\".\nСпоред него е добре да могат да се случат нужните споразумения, да продължат и икономическите отношения и да се запази свободата на движение между страните от ЕС и Великобритания.  \n„И Великобритания, и държавите членки на ЕС прекалено дълго време са съжителствали в рамките на съюза и все пак трябва да се запазят и добрите практики, и правата на всички онези милиони граждани, които пътуват, живеят, обучават се, работят и във Великобритания, и в ЕС. Това трябва да се гони като краен резултат и разбира се, той трябва да е взаимно изгоден както за Великобритания, така и за ЕС“, коментира евродепутатът. Според Емил Радев не би могло да има ефект на доминото в ЕС, защото в момента политиките на държавите от съюза се изразяват в по-силна охрана на външните европейски граници, за да може да се запази свободата на движение вътре в ЕС.\n", "date": "2017.06.19", "title": "Роден евродепутат посочи какви са интересите на България за Брекзит!"}
