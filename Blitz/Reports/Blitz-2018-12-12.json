{"url": "https://www.blitz.bg/svyat/dokato-v-makedoniya-si-skubat-kosite-za-gruevski-toy-be-spipan-da-snimka_news645432.html", "text": "Докато в Македония се опитват да върнат бившия премиер Никола Груевски, за да го вкарат в затвора, той спокойно си се разхожда из Будапеща и си пийва бира.  За първи път Груевски бе забелязан на публично място, след като избяга от родината си в средата на ноември и пристигна в Унгария, където получи политическо убежище, съобщава журналист на вестник \"Гардиън\", който качи снимка в Twitter.  Към снимката написа многозначителния текст: \"Хванах те!\"  Облечен в червено яке Груевски е уловен точно как излиза от бирария в унгарската столица. ", "date": "2018.12.12", "title": "Докато в Македония си скубат косите за Груевски, той бе спипан да... (СНИМКА)"}
{"url": "https://www.blitz.bg/svyat/dkht-vi-shche-spre-ot-vida-i-tsenata-na-yubileyniya-nissan-gt-r50_news644761.html", "text": "Готови се за премиера Nissan GT-R50 — юбилейната версия на спортната кола, посветена на 50-годишнината на модела.  Вече е утвърден окончателният дизайн, определена е цената и започна приемането на поръчки.   Над футуристичния външен вид на колата се е трудила инжинеринговата компания Italdesign, която също отбелязва 50-годишен юбилей. Екстериорът на серийния Nissan GT-R50 практически изцяло е взаимстван от прототипа, дебютирал това лято на Фестивала на скоростта в Гудууд. В това съревнование по изкачване на хълм участват ретро автомобили, а пред публиката представят ултра съвременни концепти.  ", "date": "2018.12.12", "title": "Дъхът ви ще спре от вида и цената на юбилейния Nissan GT-R50"}
{"url": "https://www.blitz.bg/ikonomika/kazakha-s-kolko-e-poskpnal-zhivott-v-blgariya-ot-nachaloto-na-godinata_news645417.html", "text": "Инфлацията от началото на годината (ноември 2018 г. спрямо декември 2017 г.) е 2,7%, а годишната инфлация за ноември на годишна база е 3,1%, което сочи забавяне спрямо темпа от 3,6% през предишния месец. Това показват данни на Националния статистически институт (НСИ), публикувани днес.  Средногодишната инфлация за периода декември 2017 - ноември 2018 г. спрямо периода декември 2016 - ноември 2017 г. е 2,8%.  През ноември 2018 г. спрямо месец по-рано при цените на хранителни продукти и безалкохолни напитки има намаление от 0,2%; алкохолни напитки и тютюневи изделия са поскъпнали с 0,1%; облекло и обувки са поевтинели с 0,1%. При жилища, вода, електроенергия, газ и други горива има увеличение с 0,7%; жилищно обзавеждане, домакински уреди и принадлежности и обичайно поддържане на дома - намаление с 0,5%; здравеопазване - увеличение с 0,1%; транспорт - намаление с 3,0%; съобщения - увеличение с 0,8%; развлечения и култура - увеличение с 0,3%; образование - цените остават на равнището от миналия месец; ресторанти и хотели - увеличение с 0,5%; разнообразни стоки и услуги - увеличение с 0,4%.  През ноември 2018 г. цените на лекарските и на стоматологичните услуги са се увеличили съответно с 0,8 и 0,1%, а цените на лекарствените продукти остават на равнището от предходния месец.  В края на ноември 2018 г. в групите на нехранителните стоки и услугите от НСИ регистрират намаление на цените при: облекло и обувки - с по 0,1%, течни горива за битови нужди - с 3,1%, мебели - с 1%, перални и съдомиялни - с 0,5%, климатични инсталации - с 2,5%, прахове за пране - с 1,3%. Съществен спад се отчита при цените на дизелово гориво - с 2,5%, автомобилен бензин А95H - със 7,4%, автомобилен бензин А98Н - с 6,2%, международни полети - с 8,5%, мобилни телефонни апарати - с 4,7%, телевизори - с 2,1%, продукти за лична хигиена - с 0,4%, и други.  Увеличение има при цените на брашното - с 1,1%, хляб - с 2,5%, малотрайни и трайни колбаси - съответно с 1,1 и 0,6%, мляно месо (кайма) - с 0,5%, нискомаслено прясно мляко - с 0,8%, сирене - с 0,3%, извара - с 0,9%, олио - с 0,2%, краставици - с 26%, зрял лук и чесън - съответно с 9.9 и 4.6%, маслини - с 0,9%, картофи - с 2%, шоколад и шоколадови изделия - с 0,1%, чай - с 0,2%, минерална вода - с 1,4%, газирани напитки - с 0,2%, вина - с 0,2%, бира - с 0,1%, и други. ", "date": "2018.12.12", "title": "Казаха с колко е поскъпнал животът в България от началото на годината"}
{"url": "https://www.blitz.bg/obshtestvo/kultura/otbelyazvame-80-godini-ot-rozhdenieto-na-nezabravimata-nevena-kokanova_news645440.html", "text": "Днес се навършват 80 години от рождението на незабравимата актриса Невена Коканова. Над 60 са ролите й в киното, с които оставя ярка следа в българското изкуство и продължава да е все така обичана 18 години след смъртта си.    Невена Коканова започва кариерата си като стажант актриса в Ямболския театър, а сред първите й роли в киното е тази на Ана във филма \"Среднощна среща\". Филмът \"Отклонение\" е създаден по сценарий на Блага Димитрова, писан специално за Коканова по мотиви от едноименния роман.   Сред най-вълнуващите превъплъщения на Невена Коканова е това на Ирина във  филма \"Тютюн\" , включен в програмата на фестивала в Кан през 1963 г. Зрителите я помнят и като учителката Боряна Кръстева в \"Опасен чар\", където си партнира с Тодор Колев.   Елисавета в „Крадецът на праскови“ е също част от емблематичните превъплъщения на актрисата.     Днес се навършват 80 години от нейното рождение. Две изложби отбелязват тази годишнина - в Сатиричния театър и в Градската градина в София. На нея е посветен и документален филм на Георги Тошев, както и книгата му, наречена \"Години любов\".    ", "date": "2018.12.12", "title": "Отбелязваме 80 години от рождението на незабравимата Невена Коканова"}
{"url": "https://www.blitz.bg/svyat/panos-kamenos-kategorichen-dogovort-ot-prespa-e-mrtv-ne-priemame-ime-sdrzhashcho-makedoniya_news645358.html", "text": "Не приемаме решение, което съдържа името Македония и ако дойде време да се разделят нашите пътища, ще се разделят, каза председателят на партията Независими гърци и министър на отбраната и коалиционен партньор в гръцкото правителство Панос Каменос, на сесията на Закона за отмяна на разпоредбите за намаляване на пенсиите, съобщава скопският телевизионен канал 1 TV.  „Договорът от Преспа е мъртъв. Мъртъв е, защото самият Зоран Заев въпреки всички усилия от гръцка страна да се намери решение, с неговите непрекъснати изяви, отрича самото споразумение. Освен ако няма направен друг договор, под масата, с Коцияс. Това трябва да го каже публично. Но ние не знаем за такъв договор“, каза Каменос, говорейки от парламента. Той повтори позицията си, че няма да гласуват за ратификация на Договора от Преспа и ще напуснат правителството, пише \"Фокус\".  Ако правителството на Скопие продължи политиката, която следва днес, т.е. да говори за политика, която включва македонска националност или македонски език или още повече, ако говори за македонско малцинство в страната, този договор никога не може да влезе в сила, от нито едно правителство за гласуване в гръцкия парламент.  Но ако, по някаква причина дойде в гръцкия парламент, ние ясно заявяваме, че Независими гърци се оттегляме от правителството и управляващото мнозинство, каза Каменос и се обърна към лидера на Нова демокрация Кириякос Мицотакис, питайки го дали приема името Северна Македония и дали ако се ратифицира споразумението, ще го анулира, когато дойде на власт. ", "date": "2018.12.12", "title": "Панос Каменос категоричен: Договорът от Преспа е мъртъв, не приемаме име съдържащо Македония"}
{"url": "https://www.blitz.bg/politika/vtreshniyat-ministr-razkri-nalaga-li-se-da-promenyame-merkite-za-sigurnost-u-nas-sled-atentata-v-strasburg_news645360.html", "text": "Не се налага повишаване на мерките за сигурност след терористичния акт в  Страсбург. Това съобщи пред журналисти министърът на вътрешните работи Младен Маринов.  Ситуацията веднага е била обсъдена с директорите на службите в министерството. \"Към този момент няма необходимост и данни за промяна на мерките за сигурност, в смисъл като ниво на готовност, за реакция в България. Естествено, разпоредих и вече се изпълняват засилени мерки за сигурност, тъй като знаете, наближават Коледните и Новогодишните празници, съответните директори на областни дирекции, директорът на Столична дирекция на вътрешните работи, директорите на главни дирекции ще предприемат действия за осигуряване на по-голямо полицейско присъствие, включително и от специализирани полицейски сили на местата, където се предполага събиране на много граждани, така че да гарантираме тяхната сигурност\", коментира Младенов в Министерски съвет.   От своя страна вицепремиерът Красимир Каракачанов осъди снощния атентат в Страсбург и обяви, че България трябва да предприеме превантивни законодателни мерки навреме.  \"Неслучайно го казвам, тъй като в парламента ще се гледа закона за вероизповеданията, неща, които бяха взети като мерки в Европа, ние ги предлагаме като законодателни инициативи сега, а не, когато стане късно\".    ", "date": "2018.12.12", "title": "Вътрешният министър разкри налага ли се да променяме мерките за сигурност у нас след атентата в Страсбург"}
{"url": "https://www.blitz.bg/layfstayl/ptuvane/karta-na-zvezdnoto-nebe-v-egipetska-grobnitsa-nelepa-greshka-ili-tayno-poznanie_news644998.html", "text": "Древният Египет е свят, пълен с тайни и загадки. Невероятната точност, с която са построени пирамидите, съоръжения с колосални размери, легенди и митове за задгробен живот - всичко това вече десетки години разпалва въображението на археолозите и историците.   Но там съществува загадка, която все още преобръща представите за нашия свят.  Преди няколко години от археолози била намерена гробницата на един от най-известните строители на Древен Египет, който е вдигнал некропола Джасер и е проектирал повечето от архитектурните паметници от това време. Освен това Сенмут - така се казвал архитектът, бил богат и приближен до фараона.  ", "date": "2018.12.12", "title": "Карта на звездното небе в египетска гробница - нелепа грешка или тайно познание?"}
{"url": "https://www.blitz.bg/goreshtite-novini/izvnredna-novina-doletya-ot-germanskata-politsiya-svrzana-s-kasapnitsata-v-strasburg_news645385.html", "text": "Германската полиция издирва двама заподозрени - братята Шериф и Сами К., след кървавото нападение във френския град Страсбург, съобщават немски медии.  Говорителка на полицията в Кобленц потвърди, че в момента се претърсва 30-километров участък по френско-германската граница, който обхваща германските провинции Саар и Райнланд-Пфалц.   Припомняме, че френската полиция е арестувала двамата братя на нападателя, открил стрелбата в центъра на Страсбург, който все още е издирван. Единият от задържаните е бил под наблюдението на френското разузнаване заради радикална ислямистка пропаганда.  Полицията е извършила проверки на всички адреси и си сътрудничи усилено с германските власти, допускайки, че нападателят може да се намира на германска територия.   Трима души бяха убити, а 12 са ранените при стрелбата на коледния пазар в Страсбург, която френските власти определиха като терористичен атентат. Извършителят е идентифициран като 29-годишен мъж, разследван заради радикален ислям. Той е избягал от местопрестъплението и вероятно е ранен.   След атаката нападателят е откраднал таксиметров автомобил, с който е избягал. За издирването му са мобилизирани около 350 души, сред които 100 полицаи, военни, а също така два хеликоптера.  В същото време стана ясно, че предполагаемият стрелец \"до 10-годишна възраст вече е имал престъпно поведение.\" Шериф Шекат е бил осъден за първи път на 13-годишна възраст.    ", "date": "2018.12.12", "title": "Извънредна новина долетя от германската полиция, свързана с касапницата в Страсбург!"}
{"url": "https://www.blitz.bg/ikonomika/bloomberg-nigeriets-veche-e-nay-bogatiyat-chernokozh-v-sveta_news645389.html", "text": "Нигерийците имат преднина в класациите на чернокожите милиардери, а един от тях – Аико Данготе, заема челните места.   С лично богатство, оценявано на 10.3 млрд. долара, според Bloomberg, основателят на Dangote Group е най-богатият човек в Африка. Според Forbes пък, той е и най-богатият чернокож в света.  По-голямата част от богатството на предприемача се дължи на неговия 85.2-процентен дял в Dangote Cement, която е най-големият производител на цимент в Подсахарска Африка. Основаната през 1981 г. Dangote Group в момента притежава и ръководи над 18 подразделения в най-различни индустрии, сред които Dangote Cement, Dangote Flour и Dangote Sugar. 61-годишният милиардер отдава голяма част от успеха си на своя дядо по майчина линия, който го подготвя да мисли като предприемач още от ранна детска възраст. На 8-годишна възраст Данготе купувал сладки лакомства с джобните си пари, които впоследствие продавал на печалба. \"Когато сте отгледани от предприемачески настроен родител или дядо и баба, вие придобивате същите тези стремежи,\" казва Данготе пред Forbes през 2015 г. \"Това ви кара да сте много по-агресивни — да мислите, че всичко е възможно.\" Данготе продължава да се интересува от предприемачество и като възрастен. През 1977 г. той получава диплома по Бизнес от египетския университет Ал Азхар. Когато се завръща в Нигерия, Данготе се мести в Лагос - един от най-богатите градове в Африка и най-големия финансов център в страната. Със заем от 500 000 долара от своя чичо, Данготе започва да търгува със суровини, например цимент, и земеделска продукция, като ориз и захар.Тези бизнес сделки се оказали толкова успешни, че той успял да върне парите на чичо си три месеца по-късно, пише CNBC. През 1999 г. Данготе се пренасочва към производството, построявайки захарни рафинерии и мелница. Когато Dangote Sugar излиза на Нигерийската фондова борса през 2010 г., продажбите й достигат 450 млн. долара, според Forbes, което я прави най-голямата захарна рафинерия в Африка, а по някои оценки и втората най-голяма в света.  Подобно е развитието и на Dangote Flour, която само за няколко години утроява производството си до 270 млн. долара. Данготе описва професионалния си път като \"вълнуващ\", но отбелязва, че е имал и препятствия. Преодоляването на тези предизвикателства изискваше мащабно мислене и иноватевен подход, разказва той пред Forbes Africa.  \"Трябва да имате големи мечти, за да постигате големи неща и това е нещото, което ние правим,\" казва Данготе, който в момента строи петролна рафинерия, която се очаква да струва около 14 млрд. долара. Данготе твърди, че неговата мотивация е ефектът, който може да окаже върху човечеството. Той също така е един от най-големите филантропи в Африка. \"Бихте искали да ви запомнят с нещата, които всъщност сте свършили,\" казва той пред Forbes. \"Ние, африканците, сме единствените, които можем да направим Африка велика.\"", "date": "2018.12.12", "title": "Bloomberg: Нигериец вече е най-богатият чернокож в света"}
{"url": "https://www.blitz.bg/svyat/mlad-italianski-zhurnalist-e-sred-tezhko-ranenite-pri-ada-v-strasburg-snimka_news645404.html", "text": "28-годишният италиански журналист Антонио Мегалици е сред тежко ранените в касапницата в Страсбург снощи, лекарите в болницата \"Отпиер\" се борят за живота му, съобщи „Ла Стампа“. Мегалици се намирал в столицата на Елзас, за да отрази последната сесия за годината на Европарламента, предава \"Канал3\".   \"Не е вярно, че е бил опериран, защото в този момент лекарите не смеят да оперират“, заяви Данило Мореско, баща на годеницата на Антонио Мегалици, който работи в радиостанция в италианската област Трентино. Дъщеря му Луана и родителите на Антонио спешно заминали в Страсбург снощи, щом научили, че годеникът й е ранен. \"Първо не можеха да го открият, после изглеждаше, че е леко ранен, но не се знаеше как. Впоследствие разбрахме, че е улучен от куршум на атентатора в зоната на черепа, между тила и гръбначния стълб в една много опасна зона“ разказа за семейната драма Данило Мореско.", "date": "2018.12.12", "title": "Млад италиански журналист е сред тежко ранените при ада в Страсбург! (СНИМКА)"}
{"url": "https://www.blitz.bg/zdrave/kakvo-predstavlyava-metodt-nevidima-igla-i-koi-bolesti-lekuva-otgovarya-prepodavatel-po-kitayska-meditsina_news645367.html", "text": "Лечителят Станчо Станев преподава китайска медицина (Цигун терапия) в Медицинския факултет на Софийския университет “Св. Климент Охридски”.   Води курсове и семинари по Цигун и Ушу. Основен метод в работата му е Цигун терапията.  Но в последните месеци навлезе в тънкостите на една съвременна разновидност на иглотерапията - методът “невидима игла”. Ето какво сподели за този метод лечителят специално за вестник “Доктор”.     ", "date": "2018.12.12", "title": "Какво представлява методът \"невидима игла\" и кои болести лекува? Отговаря преподавател по китайска медицина!"}
{"url": "https://www.blitz.bg/stsena/chicho-charli-se-pokhvali-edna-godina-ne-sm-blizval_news645386.html", "text": "Актьорът Чарли Шийн не е близвал алкохол от 12 месеца. Това поясни самият той пред последователите си в Туитър.   53-годишната звезда поясни, че получил медальон за едногодишна трезвеност, който често се връчва в рамките на възстановителни програми на \"Анонимни алкохолици\", за да се отбележи важното събитие.  Той увери, че се е фокусирал върху стоенето далеч от предизвикващи пристрастяване вещества.  Екранният чичо Чарли от култовия ситком „Двама мъже и половина“, който през ноември 2015 г. разкри, че е заразен с ХИВ, показа и снимка на медальона.  По-рано тази година той призна, че е изпаднал във финансова криза, и поиска да бъде намалена издръжката, която плаща на децата си. Шийн плаща 55 000 долара месечно на бившата си съпруга Брук Мюлер за издръжката на 9-годишните близнаци Боб и Макс и още 20 000 долара месечно за издръжката на дъщерите си, 14-годишната Сам и 13-годишната Лола, които има от бившата си съпруга Дениз Ричардс ", "date": "2018.12.12", "title": "Чичо Чарли се похвали: Една година не съм близвал!"}
{"url": "https://www.blitz.bg/svyat/spored-trmp-napadenieto-v-strasburg-e-kato-osnovanie-za-stroezh-na-stena-s-meksiko_news645401.html", "text": "Президентът на САЩ Доналд Тръмп взе повод от нападението с огнестрелно оръжие във Франция, за да призове лидерите на демократите в двете камари на американския Конгрес да подкрепят финансирането на строежа на стена по границата с Мексико, предаде Асошиейтед прес. Държавният секретар Майк Помпейо каза в телевизионното предаване \"Фокс и приятели\", че както изглежда, при нападението няма убити и ранени американци. Помпейо също наблегна на необходимостта от сигурност по границата с Мексико.   Тръмп написа днес в Twitter: \"Още една много лоша терористична атака във Франция. Смятаме да подсилим още повече границите си. Чък и Нанси трябва да ни осигурят гласовете, за да имаме допълнителна сигурност по границата!\" Президентът визираше лидера на демократите в Сената Чък Шумър и лидерката на демократите в камарата на представителите Нанси Пелоси, които вчера се срещнаха с него.  Вчера вечерта 29-годишният жител на Страсбург Шериф Шекат, известен на силите на реда за престъпления от нетерористичен характер, откри огън на коледния базар в града. Трима души бяха убити и най-малко 12 бяха ранени. ", "date": "2018.12.12", "title": "Според Тръмп нападението в Страсбург е като основание за строеж на стена с Мексико"}
{"url": "https://www.blitz.bg/layfstayl/ptuvane/kakvo-shche-poluchite-sreshchu-43-khil-dolara-v-kurort-na-maldivite-snimkivideo_news645165.html", "text": "Когато става въпрос за пътуване, 43 хиляди долара могат да ви предоставят доста удобства и приключения.   Това са около 126 пътувания от Лондон до Ню Йорк с British Airways или 1 789 нощи в хотел Zip by Premier Inn в Кардиф. Или една нощ в Coco Privé - частен остров на Малдивите, посочва Independent. Курортите в тази част на Индийския океан не са известни с евтино настаняване. Миналия месец Conrad Maldives отвори подводната си резиденция Muraka на остров Рангали, чиято цена е около 60 000 долара за нощ (в зависимост от желанията на гостите). Средностатистическата хотелска стая на Малдивите струва от около 500 до близо 2000 долара на вечер и най-вероятно ще представлява вила над водата, като предлага и частен иконом. В края на краищата сме в земята на медените месец и мечтаните празници. Coco Privé, - частен остров с едва 1200 кв. м площ, предлага настаняване за 12 души. Трябва да наемете целия остров и ако разделите разходите, се падат по малко над 3 500 долара на човек на вечер.", "date": "2018.12.12", "title": "Какво ще получите срещу 43 хил. долара в курорт на Малдивите? (СНИМКИ/ВИДЕО)"}
{"url": "https://www.blitz.bg/svyat/mey-shche-provede-vazhen-telefonen-razgovor-s-makron_news645418.html", "text": "Френският президент Еманюел Макрон ще проведе телефонен разговор с Тереза Мей преди срещата на върха на Европейския съюз утре, докато британският премиер се опитва да убеди европейските лидери да направят още малко отстъпки за Брекзит, предаде Франс прес, като се позова на съобщение на Елисейския дворец.  Канцеларията на френския президент не уточни, дали този разговор ще се състои преди вота на доверие към Тереза Мей като партиен лидер тази вечер в Камарата на представителите.  След като в понеделник в последния момент обяви отлагането на гласуването за споразумението за Брекзит, предвидено за вчера в британския парламент, Мей се срещна с много европейски лидери, сред които председателите на Европейския съвет Доналд Туск и Европейската комисия Жан-Клод Юнкер.  Макрон и Мей трябваше да разговарят през уикенда, но този разговор беше отложен заради кризата с \"жълтите жилетки\" във Франция.  \"Нямаме никакво желание да избягваме френско-британския диалог\", заяви Елисейският дворец.  \"Европейската позиция е единна и ясна, не може да има предоговаряне\" на споразумението за Брекзит, което е \"единственото и най-доброто възможно споразумение\", отбеляза канцеларията на френския президент.  \"Сега трябва да действаме бързо. Ако губим време, нараства рискът да нямаме сделка до 29 март, датата на която Великобритания ще напусне Европейския съюз\", предупредиха от Елисейския дворец. ", "date": "2018.12.12", "title": "Мей ще проведе важен телефонен разговор с Макрон"}
{"url": "https://www.blitz.bg/svyat/servitor-na-gala-vecheryata-za-nobelovite-nagradi-izvrshi-epichen-gaf-i-popadna-na-video_news645397.html", "text": "Сервитьор сътвори чутовен гаф по време на гала вечерята по случай връчването на Нобеловите награди. Той бил избран сред мнозина като изключително опитен в работата си, но се оказало точно обратното, пише expressen.se.  Ежегодната тържествена вечеря се обслужвала от 40 готвачи и 190 сервитьори, сред които и естонецът Вадимас.   Докато разнасял предястията, той изпуснал парче хлебче със запечена целина върху гърба на професора по молекюлярна и клетъчна биология Дан Лархмар.   Вадимас решил да поправи ситуацията. С изящна лекота и забавна мимика, точнокато при мистър Бийн, той опитал да изтрие гърба на академика. По думите му - нямало никакъв проблем от негова страна, а ресторантът платил след това химическото чистене на учения.   Целият гаф е попаднал на видео и сега сервитьорът се превърнал в местна звезда.  Превод БЛИЦ  ", "date": "2018.12.12", "title": "Сервитьор на гала вечерята за Нобеловите награди извърши епичен гаф и попадна на ВИДЕО"}
{"url": "https://www.blitz.bg/layfstayl/za-damite/mlada-dvoyka-ubi-novorodenoto-si-momichentse-s-neshcho-koeto-pravim-vseki-den-snimki_news645095.html", "text": "Млада двойка от Великобритания уби новороденото си момиченце с нещо, което правим всеки ден. Бременността на Кели Инесън от Източен Йоркшър не била лека. След видеозон бъдещата майка разбрала, че съществува малка вероятност, около 5%, бебето й да развие синдрома на Даун, пише \"Метро\".   „Предлагаха ми да направя аборт, но тази опция не стоеше пред мен. Реших, че ако се роди със синдром на Даун, ще си го гледам. И няма да го обичам по-малко”, разказва Кели.  През всичките 9 месеца тя с нетърпение очаквала появата на бебчето си. Раждането станало с помощта на цезарово сечение. Бебето било сложено в кувьоз, а след известно време Кели и Киара се прибрали вкъщи. Само след няколко дни обаче двете отново се върнали в болницата, защото малката започнала да губи килограми. Когато лекарите й направили изследвания, открили, че опасен вирус е заразил кръвта й.     ", "date": "2018.12.12", "title": "Млада двойка уби новороденото си момиченце с нещо, което правим всеки ден (СНИМКИ)"}
{"url": "https://www.blitz.bg/layfstayl/tsetsi-krasimirova-i-bozhidara-bakalova-delili-obshch-milioner-zaradi-kogoto-se-skarali-zhestoko_news645375.html", "text": "Цеци Красимирова и американският мултимилионер Майкъл Струмейтис изживяват ренесанс във връзката си и отново са заедно. Заради нея скандалният бизнесмен се премести в Барселона и двамата живеят в луксозното имение, което й е подарък именно от него.Двамата се познават от 10 години. През това време няколко пъти са се събирали и разделяли. Но сега са решили да останат заедно и дори да скрепят връзката си с брак.  Преди години Струмейтис живееше у нас. След инцидент през 2011 г., той заминава за операция на носа в Лос Анджелис. Положението се влошава и се налага втора такава – животоспасяваща. Цеци била плътно до него. След като адът преминава, той решава, че иска да се завърне в София и го прави. Заради работохолизма му с Красимирова решават да се разделят. След като се завръща в Българя той започва връзка със скандалната дизайнерка Божидара Бакалова, с която се запознава две години по-рано покрай Цеци. Двамата започват да излизат и стават близки, пише \"Галерия\". „ “, казва още Майкъл. С Цеци се събират отново чак сега, но връзката му с Божидара разваля близкото приятелство между нея и Божидара. Към днешна дата двете не поддържат отношения, а преди се наричаха сестри.", "date": "2018.12.12", "title": "Цеци Красимирова и Божидара Бакалова делили общ милионер, заради когото се скарали жестоко!"}
{"url": "https://www.blitz.bg/layfstayl/shofort-na-ani-salich-se-okaza-golyam-palavnik-spira-zhenite-na-ulitsata-a-posle-snimka_news645403.html", "text": "Шофьорът на Ани Салич се оказа истински сваляч. Това разкри самата водеща, която разказа на профила си във Фейсбук забавна история с него.  \"Отиваме си с нашия шофьор на снимки и той казва на поредната жена на пътя, ”здравей , изкушение мое”.  Аз го питам - “защо като всички жени са изкушения има толкова самотни жени и защо не е вярно, че за всеки влак си има пътници”?  А той отговаря - “защо жените минавате през нас като бързия влак, спирайте и на малките гари”.  Така че, скъпи дами, спирайте и на малките гари! Хубав предпразничен ден!\"    ", "date": "2018.12.12", "title": "Шофьорът на Ани Салич се оказа голям палавник, спира жените на улицата, а после... (СНИМКА)"}
{"url": "https://www.blitz.bg/politika/operatsiya-sreshchu-trima-gyulenisti-v-posolstvoto-na-turtsiya-v-sashch-ediniyat-ot-tyakh-bil-diplomat-i-v-blgariya_news645345.html", "text": "Стана известна операция срещу привърженици на т.нар. „Терористична организация на гюленистите/Паралелна държавна структура (ФЕТО/ПДС) на задгранична работа в турското посолство в САЩ, пише \"Фокус\", позовавайки се на вестник „Хюриет”. Става въпрос за три лица: двама дипломати – съветникът Джем Улусой и пресаташето Джелил Ердоган; както и един административен служител – неговата съпруга Мехтап Ердоган. Те са били спешно извикани да се върнат в централното управление по повод продължаващо разследване на ФЕТО/ПДС в Анкара.   Източници от посолството потвърдиха, че с административна заповед те са били извикани преждевременно да се върнат в Турция, но не уточниха причините. Не е известно също така дали става въпрос за разследване само за връзка на „гюленистите” във Вашингтон, или за „прочистване” въобще на дипломатическите мисии в рамките на МВнР.   Още от миналия месец в кулоарите се говори, че заради въпросното разследване двама дипломати и едни административен служител в турското посолство в САЩ са привикани в Анкара. Направи впечатление, че пресаташето Джелил Ердоган „изчезна” точно по време на последната визита на външния министър Мевлют Чавушоглу във Вашингтон. Другият дипломат – съветникът Джем Улусой е бил на дипломатическа работа в Генералното консулство на Турция в Бургас в България в периода 2011-2014 година. Другият дипломат – пресаташето Джелил Ердоган е работил заедно с бившия министър Йомер Челик (сегашен говорител на управляващата Партия на справедливостта и развитието) по времето, когато съществуваше закритото Министерство по европейските въпроси. Източници от турското посолство във Вашингтон се въздържат от коментар по темата. Известно е обаче, че посолството официално е уведомило властите в САЩ за прекратяването на мандата на своите трима служители.  Редакцията на „Хюриет” се е сдобила с телефонния номер на пресаташето Джелил Ердоган. Той е потвърдил, че все още не се е върнал в Турция и в момента продължава да е в САЩ. Заявил е, че нормално е трябвало да се прибере в Турция през септември следващата година и не му е известно защо е бил извикан преждевременно. Въпреки категоричната заповед за незабавно връщане в Анкара, Джелил Ердоган и съпругата му Мехтап Ердоган са предпочели да останат в САЩ. Редакцията на „Хюриет” не е успяла да се свърже с другия дипломат – съветникът Джем Улусой. Сегашният случай напомня на други подобни прецеденти в близкото миналото във Вашингтон.  Източници от САЩ потвърдиха информацията, че турски офицер, изпратен на служба в Командване на НАТО в щата Вирджиния, чиито имена, звание и длъжност са скрити, е поискал политическо убежище. Освен това, през същия период акредитираният в посолството на Турция в САЩ дивизионен адмирал Мустафа Угурлу прекрати връзките си с официалните турски власти след като беше издадена заповед за задържането му. В момента е в неизвестност за турската страна. Първият „шок на тема ФЕТО/ПДС” в посолството на Турция в САЩ е още от 2014 година. Тогава изпратеният като пресаташе Мустафа Кемал Сунгур бе отстранен от длъжност по обвинение за „шпионаж” в полза на Фетхуллах Гюлен, посочва още „Хюриет”.  ", "date": "2018.12.12", "title": "Операция срещу трима „гюленисти” в посолството на Турция в САЩ, единият от тях бил дипломат и в България"}
{"url": "https://www.blitz.bg/layfstayl/ptuvane/7-ekstremni-spa-terapii-ot-koito-shche-vi-se-izpravyat-kosite_news645283.html", "text": "Вярвате или не, СПА не се изчерпва само с ароматни масла и нежна музика. Редица иновативни центриве са създали свои собствени методи за терапия, основани на местната култура и обичаи, които разбиват обичайните представи за ходенето на СПА. И въпреки това имат изненадващо благоприятно въздействие върху здравето.  Тези нестандартни терапии могат да ви се сторят измамни, глупави или изскочили от Средновековието, но все пак не ги отписвайте преди да сте пробвали. Изберете си от топ 7 на най-екстремните СПА процедури по света. Замразяване (почти) до смърт - Парвоо, Финландия  СПА центровете в страни като Финландия, където зимите са дълги и студени, се предлага процедура, вдъхновена от арктическите студове, наречена криотерапия. Ето как действа: влизате в криогенна камера, в която температурата обикновено е около минус 120 градуса. Там можете да издържите не повече от няколко минути, тъй като за по-дълго рискувате да си докарате хипотермия и смърт. Какво са ползите от това да се вкарате в такава ледена кутия? Твърди се, че криотерапията премахва токсините и засилва имунната система. Едно от най-популярните места за това е „Хаико СПА“ в Порвоо, Финландия.  ", "date": "2018.12.12", "title": "7 екстремни СПА терапии, от които ще ви се изправят косите"}
{"url": "https://www.blitz.bg/obshtestvo/dyado-dobri-ozhivyava-na-18-dekemvri-v-ndk_news645416.html", "text": "След близо 4-годишна работа на голям екран тръгва изключителният филм „Тихият ангел”, чиято премиера е на 18 декември от 20 ч. в зала 1 на НДК. Лентата разказва историята на големия български ангел – Дядо Добри – и е документален разказ за неговите живот и дело. Той е разпознаваем за мнозина и като „най-смиреният човек на света”. Надживял е две световни войни, смените на политическите режими и страстите на новото време, а историята му ще бъде поднесена по възможно най-въздействащ начин, със специалното участие на „Ку-ку Бенд”!       В лентата, която е копродукция между България и Германия, и е снимана в пет държави (България, СAЩ, Германия, Италия и Ватикана), се проследява живота на Дядо Добри в поредица от интервюта с хора, чиито съдби са преплетени с неговата. Някои от тях изиграват важна роля в новата история на България. Във филма са включени и уникални архивни кадри, както и неизлъчвани досега откровения на Дядо Добри.  На плаката на филма Добре Добрев, както е цялото име на добрия старец, е описан като „българския просяк, който иска да промени света”, и всъщност „Тихият ангел” има амбицията да разкаже на целия свят истинската история на 103-годишния Дядо Добри. Тази документална творба е и пълнометражен режисьорски дебют на Неди Джон Крос, който иначе е основно музикален продуцент, но и филмов композитор.  „Работата по филма беше наистина продължителна. В самото начало планирахме само кратка версия. Причината за това първоначално решение беше базирано на факта, че дядо Добри не обичаше медийната изява и    упорито се опитваше да стои извън полезрението на обективите.      Не крия, че това ни направи леко несигурни, от гледна точка на това какъв точно филм ще успеем да пресъздадем. С времето, обаче някак си успяхме да спечелим доверието му и нещата се промениха. В процеса на работата ни по филма, историите около дядо Добри изплуваха една след друга. И повярвайте ми, неговият живот е истинска палитра от житейски събития и истории. Главната, разбира се, е любовта и себеотдадеността му към Бог”, разказва Неди Джон Крос.  А историята на филма започва още от детството на Дядо Добри. Той е едва 2-годишен, когато бащата загива в Първата световна война и майка му остава да се грижи сама за момчето и трите му сестри. Когато служи в личната стража на цар Борис III, той    оцелява при бомбен атентат срещу монарха     и това бягство от смъртта променя живота му. След уволнението си от военна служба, той решава да посвети живота си на Бога. Преживява комунизма и през 1996 г. посреща Симеон Сакскобургготски при завръщането му в България.  Дядо Добри е събрал стотици хиляди левове дарения за българските църкви и манастири, а заради безкористната си помощ е обявен за един от достойните българи на 2013-та.  В лентата, освен живота на Дядо Добри, в поредица от интервюта са проследени и хора, чиито съдби са преплетени с неговата – някои от тях дори изиграват важна роля в новата история на България. Включени са и уникални архивни кадри, както и неизлъчвани откровения на Дядо Добри.  Неди Джон Крос споделя също, че е отделил специално място на България във филма.  „Исках да представя родината ни пред лицето на света в добрата ѝ светлина – тази, която в повечето случаи остава скрита. Всъщност    ние сме велик народ с вековна история.      Имаме изключително талантливи и стойностни хора, а за дядо Добри, какво мога да кажа... Той е символ на доброто, милосърдието и смирението. Aз дори не съм чувал за друг такъв човек. Гордост е за всички нас, че този Човек е българин. И благодаря на Бог, че ни даде шанса да създадем филм за него”.  Специално място в саундтрака на филма заемат някои от обработките на фолклорни песни на „Ку-Ку Бенд”. Изпълненията им на живо на премиерата на филма ще подсилят още повече екранните внушения.  Много е важно да се отбележи, че филмът няма абсолютно никаква комерсиална насоченост. Единствената му цел е да накара хората да се замислят за истинския смисъл на живота!  „Ако успеем да накараме поне един човек да го направи, значи сме си свършили работата добре”, категоричен е Неди Джон Крос. И добавя:  „А дядо Добри от Байлово, беше истинско чудо тук на земята. Надявам се и вярвам, че в най-скоро време той ще бъде канонизиран светец. Лично за мен, той и приживе беше такъв”.       Светецът от Байлово вдъхнови и световноизвестен рапър     В публикация на стената си във „Фейсбук”, вдъхновен от екранизираната история за Дядо Добри, световноизвестният рапър Тайга (Tyga – акроним от „Thank You God Always”, (Благодаря ти, Господи, винаги!, б.а.) изрази възхищението си от делото му така:  „Това, което този човек направи с парите, е нечувано!”  За по-малко от денонощие публикацията му събира почти 17 хил. харесвания и над 700 споделяния, а коментарите постоянно се появяват. Страницата на рапъра в социалната мрежа пък, има над 13 млн. харесвания!  Статията, посветена на българина и публикувана от Тайга, пък е от сайта matterdome.com, където подробно и с много снимки се разказва за живота и делата на Дядо Добри. Столетникът е известен с това, че събира милостиня, която внася в касата на църквата. От години Дядо Добри се е превърнал в символ на милосърдие и християнска любов.     Анелия ПОПОВА, в. \"ШОУ\"    ", "date": "2018.12.12", "title": "Дядо Добри оживява на 18 декември в НДК"}
{"url": "https://www.blitz.bg/stsena/nay-seksapilnata-blgarka-v-sashch-i-lyubimka-na-pokoyniya-khyu-khefnr-khvrli-bomba-samo-s-edna-snimka_news645092.html", "text": "Най-популярният български модел в САЩ - Рали Иванова, която от десетина години живее във Флорида, е бременна в деветия месец.   Блондинката се прочу преди години отвъд океана като любимка на покойния Хю Хефнер и засне няколко провокативни фотосесии за американския \"Плейбой\".   Приятелят на Ралица, от който тя е бременна е чернокож.       .   Преди години се забърка в скандал, след като беше арестувана в Щатите за шофиране в нетрезво състояние.  ", "date": "2018.12.12", "title": "Най-сексапилната българка в САЩ и любимка на покойния Хю Хефнър хвърли бомба само с една СНИМКА"}
{"url": "https://www.blitz.bg/layfstayl/za-damite/kim-kardashiyan-si-prizna-gnusna-svoya-tayna-predi-da-si-legne-tya-ne_news645317.html", "text": "Риалити звездата Ким Кардашиян винаги е в светските обективи. В повечето случай тя „блести“ със скандални случки.   Както вече от   писаха преди време  . Малко преди това пък  . Сега обаче Кардашиян успя пак да остави всички безмълвни. До това се стигна, след като в телевизионно предаване призна за своя гнусна тайна. Реалити звездата призна, че преди съм (не) прави нещо, което всяка жена знае, че е направо забранено и чак опасно.", "date": "2018.12.12", "title": "Ким Кардашиян си призна гнусна своя тайна! Преди да си легне, тя не..."}
{"url": "https://www.blitz.bg/layfstayl/za-damite/melaniya-trmp-izdade-edna-ot-nay-golemite-koledni-tayni-koito-se-sluchvat-v-beliya-dom-snimki_news645274.html", "text": "Не веднъж от   са писали за това колко секси е първата дама на САЩ.  .   Не отдавна пък се появиха  . При всяка нейна поява тя събира всички погледи върху себе си без никакъв проблем. Доказателство за това бе и  .   Всички обаче се питат едно – как е възможно 48-годишната бивша моделка да изглежда толкова зашеметяващо добре. Преди време от   ви издадоха  . С наближаването на коледните празници  . Сега обаче първата дама на САЩ реши да сподели друга голяма тайна. По думите й тя често прави това в Белия дом, а всички са луди по произведението й.", "date": "2018.12.12", "title": "Мелания Тръмп издаде една от най-големите коледни тайни, които се случват в Белия дом (СНИМКИ)"}
{"url": "https://www.blitz.bg/razvlechenie/gugl-obyavi-mnogo-interesna-novina-za-blgariya_news645343.html", "text": "Големите теми и големите спорове на годината, но и малките възможности човек да получи много без почти никаква инвестиция – това се вижда в представената „2018 година на търсене” на търсачката „Гугъл” в частта й за България.  Сред характерните търсения са „Истанбулска конвенция” и „Джендър” – терминът за полова идентичност, който противниците на международния документ срещу домашното насилие успяха да превърнат в масово употребяван синоним на хомосексуалист.  Новините – истински и фалшиви, изстреляха и непознатата до преди сделката за „ЧЕЗ-България” собственичка на „Инерком” Гинка Върбакова в списъка на най-търсените личности. Там й правят компания предимно лица от шоубизнеса.  Биткойн манията продължава и през 2018 г. След като даже по стълбовете се виждат разлепени реклами за „копачки” за криптовалута, които можете да купите на лизинг, не е изненада, че „Bitcoin” е сред най-търсените думи в българския уеб.  Политиката на Реджеп Ердоган не е сред най-интересните теми за българския онлайн потребител, но пък последиците от нея се оказват много важни у нас. Сривът на валутата на южната ни съседка направи пазаруването при комшиите задължителна част от всяка почивка и така словосъчетанието „Турска лира” се оказа едно от най-търсените, уточнява bTV.  В списъка на „Гугъл” има традиционни източници на голям трафик – търсенията на онлайн листовки и резултати от проведени шофьорски изпити, запитвания около световното по футбол и олимпиадата, както и такива за онлайн училищните дневници. ", "date": "2018.12.12", "title": "„Гугъл” обяви много интересна новина за България!"}
{"url": "https://www.blitz.bg/svyat/tova-e-vzmezdieto-za-teroristite-v-kitay_news645346.html", "text": "Мъж, който се вряза с джип в множество, а после започна да мушка с нож минувачи, беше осъден на смърт в Китай, предаде ДПА.   Нападението беше извършено на 12 септември в град Хънан в китайската провинция Хунан. В него загинаха 15 души, а 43 души бяха ранени. Повече подробности за нападателя не се съобщават.  Китайските градове са относително безопасни в сравнение с тези в други страни. Но от време на време хора извършват нападения, като използват нож или коли, тъй като притежанието на огнестрелни оръжия е стриктно регулирано. Обикновено нападателите са психически неуравновесени или изпитват ненавист към обществото.  ", "date": "2018.12.12", "title": "Това е възмездието за терористите в Китай!"}
{"url": "https://www.blitz.bg/svyat/amerikanets-reshi-da-posledva-primera-na-geroite-ot-roman-i-se-zarina-s-pari_news645353.html", "text": "Жител на американския щат Мериленд удари джакпота в лотарията благодарение на книгата на приятеля си, съобщава UPI. Алекс разказва пред медиите, че решил да си купи билет, след като прочел романа на най-добрия си приятел \"Sunrise at the American Market\". В него главните герои всяка сутрин пиели кафе в търговски център и пробвали късмета си с билетчета.   Алекс решил да последва примера на героите и го споходило голямо щастие. След като изтрил защитния слой, с изненада установил, че е спечелил 50 000 долара. „Първото, което казах, беше: Това е някаква грешка. Въздъхнах дълбоко и помислих, че няма как да съм спечелил толкова пари”, признава щастливецът.  Част от сумата късметлията смята да похарчи за децата си, а останалото да задели за бъдещето. Превод: БЛИЦ    ", "date": "2018.12.12", "title": "Американец реши да последва примера на героите от роман и се зарина с пари"}
{"url": "https://www.blitz.bg/svyat/arestuvakha-bratyata-na-atentatora-ot-strasburg-ediniyat-bil-zabrkan-s-radikalen-islyam_news645347.html", "text": "Френската полиция е арестувала двамата братя на нападателя, открил стрелбата в центъра на Страсбург, който все още е издирван. Единият от задържаните е бил под наблюдението на френското разузнаване заради радикална ислямистка пропаганда. Полицията е извършила проверки на всички адреси и си сътрудничи усилено с германските власти, допускайки, че нападателят може да се намира на германска територия.    Трима души бяха убити, а 12 са ранените при стрелбата на коледния пазар в Страсбург, която френските власти определиха като терористичен атентат. Извършителят е идентифициран като 29-годишен мъж, разследван заради радикален ислям. Той е избягал от местопрестъплението и вероятно е ранен.  След атаката нападателят е откраднал таксиметров автомобил, с който е избягал. За издирването му са мобилизирани около 350 души, сред които 100 полицаи, военни, а също така два хеликоптера, посочи на пресконференция тази нощ министърът на вътрешните работи на Франция Кристоф Кастанер, който пристигна в Страсбург.  Под засилено наблюдение е и границата с Германия, тъй като не се изключва вероятността нападателят да се е насочил натам. Жителите на Страсбург го описват като град, който е нащрек. Ето какво разказа пред БНР жителка на града, чиѝто съпруг работи близо до мястото, на което е станала атаката: \"Съпругът ми работи в ресторант вцентъра на града. След като се чуха изстрелите е пристигнала полиция и им е казала да затворят ресторанта. И те са го затворили, също са им казали да угасят светлините\". Нападението съвпада с провеждането на редовното месечно заседание на Европейския парламент. Снощи депутатите и намиращите се в сградата на парламента бяха принудени да останат в нея след полунощ по нареждане на силите за сигурност. Ние защитаваме демокрацията, като работим, каза тази сутрин председателят на Европейския парламент Антонио Таяни при откриването на пленарното заседание тази сутрин. Трябва да реагираме точно обратното на тези, които искат да наранят демокрацията. Трябва да вървим напред, не трябва да променяме навиците си, затова снощи продължихме работата си в пленарната зала, приключихме в полунощ. Днес сме тук, за да продължим напред, защото силата на свободата и демокрацията печели срещу насилието, престъплението и тероризма, заяви Таяни. Разбира се, трябва да променим Европа, но не и да я унижощаваме. Това е единственият начин да покажем, че силата печели срещу насилието и че силата на Европа ни закриля, каза още председателят на Европейския парламент. Днес в Страсбург е обявен ден на траур.", "date": "2018.12.12", "title": "Арестуваха братята на атентатора от Страсбург, единият бил забъркан с радикален ислям"}
{"url": "https://www.blitz.bg/svyat/dokde-ni-dokarakha-belite-khora-byakha-priznati-za-maltsinstvo-v-evropa_news645195.html", "text": "Университетите в Есекс и Астън във Великобритания смятат да увеличат квотата на постъпващите във ВУЗ бели мъже. Мотивите им са, че европейската външност и белия цвет на кожата вече не са доминиращи в Европа, съобщава Telegraph.  Както отбелязва изданието нарастването на чернокожите студенти постоянно расте - засега белите мъже са малцинство във всяко десето училище или ВУЗ, но само след 5 години този показател може да се съкрати до 5 учебни заведение.  Съобщава се, че белите ученици и студенти са едва 26–27 процента от общия брой на випусниците във Великобритания, а в останалите страни в Европа тези показатели могат да бъдат значително по-ниски.  Изследователите също така отбелязват, че вбъдеще може да се разрази истинска криза за специалисти с техническо образование, тъй като в 23 от 149 висши учебни заведения жените са повече от мъжете. Според данни на социолози жените много по-малко се интересуват от технически специалности, за разлика от мъжете, които не се плашат от сложна работа.  Превод: БЛИЦ  ", "date": "2018.12.12", "title": "Докъде ни докараха: Белите хора бяха признати за малцинство в Европа"}
{"url": "https://www.blitz.bg/svyat/prelestnata-spruga-na-nay-strakhovitiya-narkobaron-v-sveta-progovori-za-semeyniya-im-zhivot-snimki_news645349.html", "text": "Хоакин \"Ел Чапо\" Гузман се превърна в един от най-известните наркобарони в историята. Неговата съпруга обаче твърди, че репутацията на съпруга й е резултат просто от сензационните неща, които излизат за него в медиите.   Ема Коронел Аиспуро, която се омъжва за Ел Чапо преди 11 години - на 18-годишна възраст, даде рядко интервю за Telemundo, в което говори за съдебното дело за трафик на наркотици срещу нейния съпруг.  29-годишната бивша кралица на красотата твърди, че никога не е виждала Ел Чапо да прави нещо незаконно и го познава единствено като \"скромен\" семеен мъж. \"Понякога имам усещането, че медиите преекспонират нещата във връзка с него,\" казва Аиспуро. \"Мисля, че му бе създаден един определен имидж и те искат този имидж да остане в съзнанието на хората. Това е имиджът, който продава. Така че, когато някой каже, че той е скромен и обикновен човек, те не искат да чуват това.\"    Макар, че според Аиспуро медиите не се отнасят справедливо със съпруга й, тя признава, че той вероятно се наслаждава на всичкото това внимание. \"Мисля, че му харесваше, наистина му харесваше малко,\" казва тя.  Ел Чапо, за когото се смята, че оглавява мексиканския наркокартел Синалоа, може да бъде осъден на доживотен затвор по редица обвинения - от пране на пари и отвличания до трафик на наркотици. Той пледира невинен по всички обвинения. Въпреки че обвинява медиите в пристрастност, Аиспуро казва пред Telemundo, че си има и позитиви от цялото това медийно отразяване: \"Всичко може да бъде по-ясно и всеки може да види какво всъщност се случва,\" казва тя. \"Това е нещото, което той наистина иска. Всички да разберат как точно стоят нещата и да видят всичко от друга гледна точка. Мисля, че това е нещото, което иска повече от всичко друго. Нещата да се кажат такива, каквито са.\" Аиспуро остава оптимист относно бъдещето на семейството си и твърди, че копнее за деня, в който ще могат да живеят без стрес. \"Искам да бъда спокойна, да бъда някъде, където не чувствам напрежение … Не мечтая за големи неща,” казва Аиспуро, която има 7-годишни близначки с Ел Чапо. \"Спокойствие, щастие, нищо необикновено. Щастлива съм с живота, който имам, със съпруга, който имам, с дъщерите си и семейството, което имам. Много съм доволна,” казва тя.   ", "date": "2018.12.12", "title": "Прелестната съпруга на най-страховития наркобарон в света проговори за семейния им живот (СНИМКИ)"}
{"url": "https://www.blitz.bg/svyat/ruski-general-ot-mvr-podade-ostavka-ne-deklariral-imoti-v-blgariya_news645355.html", "text": "Шефът на направлението \"Борба с екстремизма\" на руското МВР генерал-майор Тимур Валиулин е подал оставка от заемания пост заради недекларирана собственост в България и Италия, съобщават световни медии.   През 2011 г. той е бил собственик на два апартамента в България, заедно с два гаража, както и на къща в Италия. Имотите са закупени през 2010 г., но липсват в декларацията на генерала за 2011 г., когато той е бил шеф на Московския център за борба с екстремизма. Информацията за наличността на имоти зад граница в собственост на Валиулин е подала неговата бивша съпруга, след като се е разделила с него.  Имотите са били продадени от Валиулин през 2012 година, но това не променя факта, че той ги е скрил година преди това, коментират от руското вътрешно министерство. Той е освободен поради \"загуба на доверие\" от поста си. ", "date": "2018.12.12", "title": "Руски генерал от МВР подаде оставка, не декларирал имоти в България"}
{"url": "https://www.blitz.bg/politika/borisov-se-sreshchna-ss-stroitelite-i-prizova-za-kachestvo_news645354.html", "text": "Министър-председателят Бойко Борисов се срещна с представители на Камарата на строителите в България. Той посочи, че не одобрява линията за дискредитиране на сектора, но призова за качествено изпълнение на проектите, съобщиха от правителствената информационна служба.  По време на разговорите представителите на бранша заявиха, че спазват всички европейски стандарти при строенето на пътища и призоваха за подкрепа срещу риториката за дискредитиране на строителния бранш.  На срещата участва и министърът на регионалното развитие и благоустройството Петя Аврамова.  ", "date": "2018.12.12", "title": "Борисов се срещна със строителите и призова за качество"}
{"url": "https://www.blitz.bg/politika/pravnata-komisiya-se-zae-da-minimizira-shchetite-naneseni-ot-lozan-panov-snimki_news645363.html", "text": "Последиците от тълкувателното решение вече са налице. Вече са прекратени дела. Това заяви Данаил Кирилов в началото на заседанието на правната комисия.   На нея депутатите ще се опитат да минимизират щетите за милиарди, които нанесе тълкувателното решение на Върховния касационен съд под ръководството на Лозан Панов, предава Канал 3. В комисията, която ще обсъжда промени в закона, са главният прокурор, министрите на правосъдието и вътрешните работи.", "date": "2018.12.12", "title": "Правната комисия се зае да минимизира щетите нанесени от Лозан Панов (СНИМКИ)"}
{"url": "https://www.blitz.bg/politika/partiyata-na-barekov-reshi-shche-se-yavyava-li-na-evroizborite-dokument_news645365.html", "text": "Изпълнителното бюро на ПП „Презареди България“ с окончателно решение дали ще се явява на евроизборите. Това стана по време на провело се днес заседание в Страсбург.   От предоставен на медиите протокол от заседанието става ясно, че членовете на Бюрото са изказали съболезнования на всички жертви и загинали при зловещия атентат на коледния базар  в Страсбург. Те осъжда атентата,  \"независимо от мотивите и религиозните подбуди на извършителите\", и призовават Европейския парламент /ЕП/, Европейската комисия /ЕК/ и страните-членки да предприемат по-сурови мерки срещу вихрещия се в Европа ислямски радикализъм, който застрашава устоите на нашата цивилизация.Атентат в сърцето на Европа в навечерието на коледните празници и при заседание на ЕП  е открито предизвикателство и заплаха към европейските нации и европейската цивилизация от новите ислямистки варвари.  По време на заседанието е приет доклад на председателя на ПП „Презареди България“ Николай Бареков, в който се изброяват значимите успехи на партията в международен план, като се акцентира на официалното приемане на ПП „Презареди България“ в Алианса на европейските консерватори и реформисти, което я превръща в първата българска партия с подобен статут. Като най-голям успех се определя включването на ПП „Презареди България“с двама представители в ръководството на Алианса на европейските консерватори и реформисти – Николай Бареков и членът на Изпълнителното бюро на партията Георги Балабанов.  Изпълнителното бюро на ПП „Презареди България“ поставя много добра оценка, предвид активната международна дейност на председателя Николай Бареков и участието му в десетки мисии на ОССЕ и Европейския парламент в Азия, Африка и Латинска Америка.  ИБ дава незадоволителна оценка на работата на Коалиция от партии „България без цензура“ предвид напускането на ПП „ВМРО“ и нейният представител и член на ЕП Ангел Джамбзаки от коалицията. Действията на ВМРО доведоха до практическата загуба на позициите на Коалицията от партии в изпълнителното бюро на групата на  Европейските консерватори и реформисти в ЕП. Заради дейността на отцепника от ВМРО Ангел Джамбазки позицията зам.- председател на Бюрото на ЕКР, заемана от Николай Бареков, бе предадена от България на германската група парламентаристи. Поставя се въпросът в чий национален интерес е действал г-н Джамбазки – в интерес на чужди държавни интереси илив интерес на българската делегация.  Изпълнителното бюро на ПП „Презареди България“ реши да възложи на председателя Николай Бареков мандат за продължаване на започналите вече преговори за общо явяване на избори за Европейски парламент с ПП „АТАКА“, предвид консервативната идеология изповядвана от тази партия, както и с други политически субекти, ситуирани в политическото пространство в дясно-център и позиционирани в днешното управление.  В рамките на заседанието ИБ изслуша доклад за резултатите от досега водените преговори с ПП „АТАКА“ и  възлага на Николай Бареков задачата до 31 януари 2019 г. да докладва пред ИБ за състава на бъдещо коалиционно споразумение между ПП „Презареди България“ и други политически партии и организации изповядващи консервативни ценности за формирането на коалиция „Обединени консерватори“.  В доклада на председателя е било изтъкнато желанието на Алианса на Европейските консерватори и реформисти консервативната общност в България да се яви като единен субект на предстоящите избори за Европейски парламент. Била е  обсъдена позицията на Николай Бареков и Георги Балабанов, в качеството им на членове на ръководството на АКРЕ, за подадената молба за стартиране на процедура по пълноправно членство на ПП „АТАКА“ в АКРЕ.  ПП „Презареди България“ отправи призив през месец януари да се проведат преговорите между партията и други консервативни партии,  включително и  ПП „АТАКА”, за да бъде сключено предварително коалиционно споразумение до 31 януари 2019. Този график се налага и от факта, че АКРЕ ще заседава през месец февруари в Рим и там се очаква да бъде съобщено окончателното решение за формирането на коалиция между консервативните формации в България, както и да се обсъжда процедурата за членство в АКРЕ на ПП „АТАКА”.   На форума на ЕКР в Рим е даден мандат на Николай Бареков, при сключване на споразумение с ПП „АТАКА”, да изиска незабавното приемане на партията в семейството на европейските  консерватори.  Николай Бареков е получчил изключителното правомощие да работи по изготвянето на политическата и коалиционна програма, която да бъде с изцяло ултра-консервативна насоченост, базирана върху  ценностните на християнската православна църква, семейството, защитата на границите и защитата на националните интереси.  ИБ е дало мандат на ръководството на „ПрезаредиБългария” да подаде искане за провеждане на следващата световна конференция на консерваторите и реформистите, с представители от цял свят, в началото на месец март, с домакин - град София. За целта е упълномощила Николай Бареков да проведе разговори със сестринските партии и му е възложила мисия да осигури подкрепата на Републиканската партия на САЩ и на Британската консервативна партия.  Доклад по изпълнените  препоръки ще бъде разгледан след посещението на Николай Бареков във Фондация „Херитидж”във  Вашингтон и след срещите му с конгресмени и сенатори през втората половина на месец януари 2019.   При успешно представяне на изборите за Европейски парламент ИБ възложи на председателя Николай Бареков да води политика за създаването на коалиция между ЕКР и ЕНП с евентуалното участие на АЛДЕ и с изключение на ПЕС, крайно десни формации и Зелените.           ", "date": "2018.12.12", "title": "Партията на Бареков реши ще се явява ли на евроизборите (ДОКУМЕНТ)"}
{"url": "https://www.blitz.bg/politika/tsacheva-posochi-kakva-vsshchnost-e-tselta-na-grazhdanskata-konfiskatsiya_news645373.html", "text": "Целта на гражданската конфискация е да се възстанови справедливостта чрез отнемане на незаконно придобито имущество. Това каза министърът на правосъдието Цецка Цачева на заседание на парламентарната правна комисия в дискусията по гласуването на първо четене на промените в антикорупционния закон, предаде агенция „Фокус“.  „В мотивите на антикорупционния закон е изтъкнато, че гражданската конфискация не представлява наказание за лицето“, заяви тя. „Отнемането на незаконно придобитото имущество е и превенция. Гражданската конфискация има възпираща роля“, коментира правосъдният министър.  „Не съществува пряка връзка между наказателното производство и производството за отнемането на незаконно придобитото имущество“, обяви Цецка Цачева. „Подкрепяме предложените текстове за изменение на антикорупционния закон“, каза още тя ", "date": "2018.12.12", "title": "Цачева посочи каква всъщност е целта на гражданската конфискация"}
{"url": "https://www.blitz.bg/politika/maya-manolova-s-vazhen-komentar-svrzan-s-khorata-s-uvrezhdaniya_news645378.html", "text": "Приветствам идеята за създаване на Национална карта на социалните услуги, защото чрез нея индивидуалният подход ще стане възможен. Това каза омбудсманът Мая Манолова по време на заседание на парламентарната социална комисия, на което се обсъжда Законопроектът за социалните услуги, предаде репортер на Агенция „Фокус“.   „Отметнахме важната кауза за двата закона – за личната помощ и за хората с увреждания. Но този законопроект не е по-малко важен и той ще допълни останалите два. Приветствам подхода, който беше приложен. Признавам си, че макар че законодателният процес приключи успешно за хората с увреждания, всъщност законът, който е направен по всички правила, е Законът за социалните услуги – с концепция, с множество обсъждания, със съгласувателна процедура и т.н.“, каза още Манолова и посочи, че това е добрият подход.  „Законът се опитва да реши три въпроса. Единият е свързан с достъпа до социални услуги и приветствам идеята за Национална карта на социалните услуги, защото чрез нея индивидуалният подход ще стане възможен. Мисля, че с този закон няма да бъдат извивани ръцете на общините. Качеството също е поставено като проблем и се предлага решение. Имам своите съображения за създаването на нови агенции и структури, но може би практиката ще покаже, че създаването на Агенция за услугите е добро решение“, заяви омбудсманът.  Манолова посочи, че е важно да бъде поставена темата и за лицензиране на общините, предоставящи социални услуги. „Вторият въпрос е за контрола за социалните услуги, предназначени за деца, защото те са по-специфични. Другата ми кауза е предоставяне на услуги на българите, живеещи зад граница, защото и те имат нужда от подкрепа в определени ситуации. И аз, и моят екип ще участваме в работата между първо и второ четене, защото смятаме, че този закон е изключително важен за българските граждани“, заяви Манолова. ", "date": "2018.12.12", "title": "Мая Манолова с важен коментар, свързан с хората с увреждания"}
{"url": "https://www.blitz.bg/politika/sheft-na-antikoruptsiya-progovori-za-promenite-v-zakona_news645395.html", "text": "Не, как мога да коментирам такива въпроси. Говоря чисто институционално, как мога да кажа има ли лични мотиви. Това са несериозни въпроси. Това каза пред журналисти председателят на Комисията за противодействие на корупцията и отнемане на незаконно придобитото имущество Пламен Георгиев в отговор на въпрос има ли лични мотиви в тълкувателното решение на ВКС за антикорупционния закон след заседание на парламентарната правна комисия, предаде агенция „Фокус“.   Попитан има ли председателят на ВКС Лозан Панов личен интерес, той коментира: „Моля ви, несериозни въпроси. Какъв интерес? Лозан Панов не е проверяван от комисията за незаконно придобито имущество“.  „За мен с тълкувателното решение беше изменена действителната воля на законодателя. Това се доказа с гласуването на правна комисия поне на първо четене. Ще видим дали това ще се потвърди на второ четене“, заяви Пламен Георгиев.  В отговор на питане, ако бъде приет антикорупционният закон, както е предложен, какво ще се случи с казуса „Христо Бисеров“, той уточни: „Не искам да коментирам конкретни казуси, защото въпросът е много сложен. Първо кога ще бъде приет законът. Не е ясно дали президентът няма да наложи вето. Не е ясно и колко време ще отнеме обжалването“.  „Не се знае дали казусът ще бъде затворен, предстои обжалване. Предстои после произнасяне на съда. Не знаем дали ще бъде приет законът, дали ще влезе в сила“, обясни председателят на КПКОНПИ.  Попитан приключила ли е проверката на финансовия министър Владислав Горанов заради апартамента, в който живее, Пламен Георгиев каза: „Все още срокът на проверката, който ни е даден, не е изтекъл. Ще спазим срока, даден ни Прокуратурата“. ", "date": "2018.12.12", "title": "Шефът на \"Антикорупция\" проговори за промените в закона"}
{"url": "https://www.blitz.bg/obshtestvo/vnshno-predupredi-blgarite-koito-sa-v-strasburg-vnimanie-atentat_news645289.html", "text": "Министерството на външните работи на България уведомява, че заради въоръженото нападение в Страсбург, извършено на 11.12.2018 г., около 20.00 ч., във Франция е въведена степен на опасност „Внимание атентат“. Действията на полицията по залавяне на нападателя продължават. Това съобщават от пресцентъра на МВнР.  Органите на реда призовават жителите на Страсбург да останат бдителни и да следват съветите на местните власти. Налице е засилен граничен контрол на границата между Франция и Германия.  МВнР препоръчва на българските граждани пребиваващи в Страсбург или пътуващи между Франция и Германия, да имат предвид тази информация, да следват стриктно всички указания на органите на реда и да избягват посещението на публични места в града до успокояване на обстановката.  При нужда българските граждани могат да се свържат с Посолството на Република България в Париж на следните телефони: +33 1 45 51 85 90 и +33 1 45 51 85 90 (в извънработно време).  Сигнали и молби за съдействие при бедствени ситуации на български граждани се приемат денонощно и на телефонните линии на Дирекция „Ситуационен център“: +359 2 948 24 04; +359 2 971 38 56 или имейл:     ", "date": "2018.12.12", "title": "Външно предупреди българите, които са в Страсбург: \"Внимание атентат\""}
{"url": "https://www.blitz.bg/layfstayl/ptuvane/khilyadi-semeystva-se-stichat-s-detsata-si-v-laplandiya-no-srtsata-im-shche-bdat-razbiti-zashchoto-snimki_news645284.html", "text": "Семействата, посещаващи Лапландия в коледния сезон, ще се окажат сериозно разочаровани тази година. Особено децата, които повече от всички се надяват да видят на живо истински коледни пейзажи, извадени като от картичка.  Нещо неочаквано и тъжно се случва във финландския дом на Дядо Коледа, което не е било виждано от много години насам. Над 100 000 души се очакват да посетят селото на Дядо Коледа в Рованиеми преди и по време на големия празник.  Проблемът в Лапландия, обаче, е толкова сериозен, че един от туроператорите дори отмени полетите си за миналата седмица и предложи на туристите алтернативни дати.  ", "date": "2018.12.12", "title": "Хиляди семейства се стичат с децата си в Лапландия, но сърцата им ще бъдат разбити, защото... (СНИМКИ)"}
{"url": "https://www.blitz.bg/lyubopitno/nikoga-nyama-da-povyarvate-s-kakvo-se-zanimava-tazi-tatuirana-i-super-seksi-madama-snimki_news645292.html", "text": "Понякога я гонят от ресторанти.  Друг път не я пускат в магазини. Прекалено е очевидно: външният й вид не е като на останалите, защото е татуирана.     Но ако попаднат при нея в ортопедията е сигурно, че ще получат помощ.  Доктор Сара Грей от Аделаида, Австралия в момента специализира за хирург-ортопед и е живото доказателство, че никога не бива да се съди за човека по вида му.    Още повече - тя определено има смелостта да отстоява себе си и не се страхува да изрази индивидуалността си чрез татуировки. Споделя, че именно те са й помогнали да има по-голямо самочувствие.          Сара разказва, че често й се е случвало, когато влезе в ресторант персоналът просто я подминава. Хората показват неодобрението си към нея.  Но, вероятно хората, които я игнорират не биха искали тя да направи същото с тях. Особено, ако попаднат на нейното работно място.   Доктор Грей споделя, че на работното си място никога обаче не е срещала лошо отношение, дори напротив - никой не се интересува от външния й вид, а от работата й.   Нейната мечта е да бъде запомнена. Не само с татуировките, но и с работата й като медицинско лице.  Източник: dailymail.co.uk, vesti.bg    ", "date": "2018.12.12", "title": "Никога няма да повярвате с какво се занимава тази татуирана и супер секси мадама (СНИМКИ)"}
{"url": "https://www.blitz.bg/layfstayl/ptuvane/visoko-otlichie-izbrakha-nay-dobriya-morski-kurort-v-blgariya_news645328.html", "text": " На официална церемония в Централния военен клуб – София Министерството на туризма връчи годишните награди за туризъм за 2018 г. Домакин на събитието беше министърът на туризма Николина Ангелкова, а официални гости в зала „Концертна“ бяха председателят на Народното събрание Цвета Караянчева, министърът на младежта и спорта Красен Кралев, народни представители, кметове, представители на бизнеса.  Министър Красен Кралев връчи наградата на д-р Димитър Германов за „Община на 2018 г. за морски туризъм“. Д-р Германов изрази благодарност за получената награда, пише \"Флагман\".  ", "date": "2018.12.12", "title": "Високо отличие! Избраха най-добрия морски курорт в България"}
{"url": "https://www.blitz.bg/obshtestvo/dilyana-popova-vv-vlnuvashch-moden-proekt-snimki_news645336.html", "text": "Един от най-успешните български модели Диляна Попова се завърна към своята страст модата, но този път отново в амплоато на дизайнер- заедно с един от най-близките си приятели Росен Георгиев. Снощи те представиха част от новата колекция на бранда Ross by Ross в сърцето на София - Художествената галерия на ул. Оборище.  Н ай-актуалната локация за култура и изкуство посрещна личности от света на бизнеса и дипломатическите среди. Те изненадаха гостите с нестандартно решение - дрехите от модната колекция бяха представени като експонати, които могат да бъдат разгледани отблизо и за по-дълго време - предимство, липсващо при стандартния catwalk.  Основните дизайни от колекцията са на креативиния Росен Георгиев, познат и като създател на няколко успешни морски ресторанта и най-любими пекарни в столицата. Пред своите гости, Росен с кратко, но емоционално слово  благодари на Диляна за подкрепата и вдъхновението, с които тя му е помогнала за създаването на част от моделите.  За новото си амплоа, той сподели, че е дългогодишна мечта, като и в този случай за предприемача е бил важен всеки един детайл - висококачествените платове са внос от Италия, като принтовете също са дизайнерски. Линията е вдъхновена от класиците - YSL, DIor, Channel, като основната цел на колекцията е да представи модата като начин на живот и да предложи високо качество на дамите, които следят световните тенденции.  Вълнуващата колекция можете да разгледате в новия шоуруум в  кв. Лозенец (гр. София), на ул. “Кораб Планина” 8 или на сайта на актуалния бранд :   ", "date": "2018.12.12", "title": "Диляна Попова във вълнуващ моден проект (СНИМКИ)"}
{"url": "https://www.blitz.bg/layfstayl/shoubiznes/panika-obvze-antoniya-petrova-strakhuva-se-za-spruga-si_news645374.html", "text": "Паника е обзела Мис България 2009 Антония Петрова. Бременната блондинка се страхува, че съпругът й Ивайло Батинков може да й кръшне с някоя по-млада девойка.     Неслучайно Петрова е залепена за мъжа си като ваденка и го следва навсякъде, твърди „Галерия“.     Въпреки напредналата си бременност, миската обикаля България заедно с Батинков, който често е по командировки. Познавайки миналото му на кръшкач и женкар, Антония искала да е неотлъчно до съпруга си, вардейки го да не кривне.     Покрай бременността и хормоните, Петрова станала много емоционална и постоянно вдигала наБатинков скандали от ревност. Миската се смятала за крайно непривлекателна заради наедрелия си корем и параноясвала, че съпругът й ще потърси удоволствие извън брачното легло.    ", "date": "2018.12.12", "title": "Паника обвзе Антония Петрова, страхува се за съпруга си"}
{"url": "https://www.blitz.bg/svyat/trmp-predreche-vsenarodno-amerikansko-vstanie-ako-go_news645280.html", "text": "Президентът на САЩ Доналд Тръмп обяви, че не е разтревожен от възможността конгресмените от Демократическата партия да започнат процедура по импийчмънт срещу него. Това съобщават американските медии.  \"Трудно е да отстраниш от длъжност някого, който не е сторил нищо нередно и който създаде най-страхотната икономика в историята на нашата страна... Смятам, че хората ще въстанат, ако това се случи\", подчерта Тръмп.  По-рано Си Ен Ен излезе с информация, че американският държавен глава е разтревожен и смята, че импийчмънтът е \"реална възможност\".  Тръмп беше обвинен от федерални прокурори, че преди президентските избори през 2016 г. е инструктирал тогавашния си адвокат Майкъл Коен да плати шестцифрени суми на две жени, с които се предполага, че е имал сексуални отношения, за да си мълчат. Той настоя обаче, че не е нарушил финансовите закони, уреждащи провеждането на предизборната кампания.  Според демократите такова нарушение на законите за предизборната кампания би било престъпление, което да даде основание за импийчмънт, въпреки че високопоставени лидери на Демократическата партия в Конгреса поставиха под въпрос дали това е достатъчно сериозно престъпление, за да бъде основание за започване на процедура по импийчмънт.   \"Първо, това не бяха плащания, които са част от предизборната кампания. А ако и да бяха, те са само граждански, а ако са само граждански, не е имало нарушение въз основа на това, което сме сторили\", обясни той.    ", "date": "2018.12.12", "title": "Тръмп предрече всенародно американско въстание, ако го…"}
{"url": "https://www.blitz.bg/layfstayl/svetski/pishchnite-grdi-na-ruskata-kim-kardashiyan-ne-mogat-da-se-sberat-v-roklichkata-y-snimki_news645247.html", "text": "23-годишната моделка Анастасия Квитко, по-известна в мрежата като руската Ким Кардашиян, зарадва последователите си с нови горещи снимки. На кадрите хубавицата позира в супер тесни роклички, които са на път да се пръснат по шевовете заради пищните й форми.  На едната снимка тя е в светлосиня рокля, но сочният й бюст й е попречил да закопчее горните копчета.  За броени часове постът й успя да събере над 100 000 лайка. Последователите й побързаха да я засилят с комплименти. Някои дори й посвещават стихове, а един мъж й предложи брак. ", "date": "2018.12.12", "title": "Пищните гърди на руската Ким Кардашиян не могат да се съберат в рокличката й (СНИМКИ)"}
{"url": "https://www.blitz.bg/layfstayl/shoubiznes/misteriyata-s-gala-prodlzhava-a-edna-ot-reporterkite-y-izdade-nay-golemiya-si-strakh-snimki_news645286.html", "text": "Мистерията с водещата на „На кафе“ Гала продължава. Както  .  И в днешния епизод русокосата фурия я нямаше.   „Гала ще отсъства малко по-дълго време от предвиденото“, каза в началото Патрашкова, но не уточни какви са причините Гала да не се вясва в ефир.   Колегите й пък решиха до коментират дали българите вярват в мистиката и конспирациите.  Точно тук Андреа Банда Банда реши да издаде един от най-големите си страхове и да разкаже какви ги е свършила преди време.  „Когато постоянно ти говорят „Айде омъжи се. Айде намери си мъж. Нали не искаш да останеш стара мома?“ започваш да им вярваш и да се питаш дали действително ще си намериш мъж, за който да се омъжиш. Затова преди време с приятелки ходихме на врачка, за да ни каже какво ще се случи. Останах разочарована – говори ми някакви общи неща, а аз исках да ми каже какво, кога и как ще стане, за да се омъжа“, сподели брюнетката.    Колегите й обаче я спукаха от подигравки, тъй като тя е една около 25-годишна, а вече се е „вкарала във филма“, че ще остане стара мома.    ", "date": "2018.12.12", "title": "Мистерията с Гала продължава, а една от репортерките й издаде най-големия си страх (СНИМКИ)"}
{"url": "https://www.blitz.bg/stsena/niki-minazh-zalyubi-opasen-seksualen-prestpnik-snimki_news645282.html", "text": "Новото гадже на популярната американска рапърка Ники Минаж се оказа престъпник. Изпълнителката обаче изобщо не се притеснява от криминалното минало на любимия си, пише „Метро”.  Според данните на полицията, през 1995 година Кенет Пети е осъден за опит за изнасилване на 16-годишно момиче. При нападението той е използвал и хладно оръжие.  Пети е лежал 4 години в затвора, след което е бил освободен. Това обаче далеч не е единствената проява в досието му престъпник. Година по-късно той е осъден за убийство от първа степен и отново влиза в затвора, този път за 7 години. През 2013 година излиза на свобода.  Минаж опита да оправдае част от престъпленията на новата си изгора и написа в мрежата, че в момента на изнасилването Кенет е бил на 16 години и е имал връзка с жертвата.    ", "date": "2018.12.12", "title": "Ники Минаж залюби опасен сексуален престъпник (СНИМКИ)"}
{"url": "https://www.blitz.bg/politika/stroitelite-vnasyat-podpiska-v-ns-da-spre-izpolzvaneto-na-bransha-za-politicheski-tseli_news645288.html", "text": "Днес представителите на камара на строителите внасят подписка с настояване спиране използването на бранша с политически цели и защита правата, осигуряване спокойствие и сигурност на българските строители. Ще бъде внесена всеки момент. Това заяви председателят на Народното събрание Цвета Караянчева след среща с председателя на Камарата на строителите Илиян Терзиев.  \"Подкрепяме българските строители и не се съмнявам в качеството на работата им. ЕК потвърди качеството на строителството ни. Ако сметнем ще се окаже, че над 600 хиляди човека се хранят от строителния бранш. Осъждам всеки опит за дискредитация. Доказали са качеството и професионализма си. Ще съдействам за по-тесен диалог между народните представители и камарата на строителите, за да направим съответните промени, с които да облекчим работата им\", посочи още тя.     \"Има добра комуникация с комисиите. Поех ангажимент да направим контакт с комисията по образование, защото има дефицит на професионални кадри. Трябват ни специалисти, с които да обсъдим промените и да направим съответните промени\", каза още председатеелят на НС.  От своя страна инж. Илиян Терзие заяви, че внасят подписката. \"Искаме да се спре политическото говорене и евтините трикове, с които някой иска да си направи лесен пиар. Искаме да има последователност в задачите, които предстоят. Апелирам да спрем да даваме лоши послания към Европа, защото, когато дойде време да усвояваме средства, няма да има с кого да работим\", заяви той.    Никол ИВАНОВА, БЛИЦ  ", "date": "2018.12.12", "title": "Строителите внасят подписка в НС да спре използването на бранша за политически цели"}
{"url": "https://www.blitz.bg/politika/siderov-izbukhna-sreshchu-antievropeyskiya-pakt-za-migratsiya-na-oon-dokumenti_news645294.html", "text": "Поводът на срещата ни е един пакт за постоянната законна миграция - пактът на ООН. Той остана неизвестен на българската общественост и в момента върша работата на министерството на външните работи, тъй като те не обясниха този пакт. Той дори не е преведен на български. Официален превод няма. Няма дори английски вариант. Този пакт се явява като апокриф. Той бе предложен като нещо добро и положително за страната ни. Това заяви лидерът на АТАКА Волен Сидеров на среща с медиите на тема \"Антиевропейският пакт за миграция на ООН\".  \"Приготвили сме ви извадки с акценти от този пакт. Това е \"антиевропейския пакт\". Аз го кръстих така\", посочи още той.                 \"Екатерина Захариева не е съгласна с това, че наричам пакта анти европейски. Нелегалните мигранти, които нарушават законите би били план за развитие и просперитет. Говори се и за \"джендър\" преспектива. В пакта се споменава над 30 пъти тази дума. Според пакта трябва да легализираме всички мигранти и да инвестираме в развитието на уменията им. Сигурно трябва да се отделят средства, за да се инвестира. За сега уменията им, с който съм запознат, са да изнасилват момичета\", възмути се Сидеров.  \"Явно трябва да инвестираме в това. Искат да им осигурим възможност да се реализират, визи, частни спонсорства... Искам да се спра на още някои моменти. За коренните жители на Европа и България не знам някой да иска безплатна трудова консултация. Но го искат за тях. Споменава се, че трябва да ги задържаме само в краен случай.        Пактът иска да ги събираме със семействата им и да обучаваме администрацията на анти дискриминация. Всичко това е само част от акцентите на пакта, който е непознат на българската общност. Ако не беше участието на Патриотите във властта, този пакт щеше да бъде подкрепен. Същото важи и за Истанбулската конвенция. Някакви екземпляри обикалят блоковете и обясняват как ще правят десни партии. Ако тези \"реформатори\" бяха част от управлението и бяха в коалиция с ГЕРБ, щяха да бъдат приети пактът и конвенцията.  \"Австрия отказа да се присъедини, САЩ също. Но тук имаше колебания\", каза още той. Никол ИВАНОВА, БЛИЦ  Снимки: Георги КОЛЕВ, БЛИЦ    ", "date": "2018.12.12", "title": "Сидеров избухна срещу Антиевропейския пакт за миграция на ООН (ДОКУМЕНТИ)"}
{"url": "https://www.blitz.bg/obshtestvo/samo-v-blits-desi-radeva-za-skandala-okolo-katovitse-ey-ama-tova-klonirane-za-nishcho-go-nyamam-snimki_news645239.html", "text": "Миналата седмица се завихри нов  . Всичко тръгна от \"Шоуто на Слави\", в което водещият извади документ, в който Радева била записана като зам.-шеф на българската делегация за Конференцията на ООН за климата в полския град Катовице.  Малко след това  .  Само преди няколко часа президентшата реши да направи още един коментар в личния си фейсбук профил.  \"Странно! Докато съм играла ролята на еколог в Катовице, рязко се озовавам и в детската болница в Краков. Ей, ама това клониране за нищо го нямам!\", написа тя.   Към думите й бе прикрепен материал на полското издание usdk.nazwa.pl, който показва как е протекло посещението й в детската болница в града.   ", "date": "2018.12.12", "title": "Само в БЛИЦ! Деси Радева за скандала около Катовице: Ей, ама това клониране за нищо го нямам! (СНИМКИ)"}
{"url": "https://www.blitz.bg/kriminalni/nakazanie/kruti-merki-prokuraturata-obvini-rumen-ovcharov-v-tezhko-prestplenie_news645314.html", "text": "На 30.03.2018 г. Софийска градска прокуратура внесе в Специализирания наказателен съд обвинителен акт срещу Румен Овчаров – бивш министър на икономиката и енергетиката за умишлена безстопанственост - за това, че въпреки задълженията си, умишлено не е упражнил достатъчно контрол, в резултат на което са последвали значителни щети за „Мини Бобов дол\" ЕАД в общ размер 8 940 231,47 лева и за длъжностно престъпление.   С определение на Специализирания наказателен съд, потвърдено с определение на Апелативния специализиран наказателен съд от 17.05.2018 г. , делото срещу Румен Овчаров бе върнато на Специализираната прокуратура за отстраняване на допуснати процесуални нарушения. След връщането на делото, Специализираната прокуратура извърши множество процесуално следствени действия, при които се събраха доказателства за това, че в резултат на неупражнения от Овчаров контрол, за „Мини Бобов дол“ ЕАД са последвали щети в размер на повече от 24 млн. лева, т.е. почти три пъти повече. Доказателствата, събрани от Специализираната прокуратура, след връщането на делото от съда, обосноваха ангажиране на наказателната отговорност и на бивш заместник-министър на икономиката и енергетиката и бивш изпълнителен директор на „Мини Бобов дол“ ЕАД. На 10.12.2018 г. Специализираната прокуратура предяви прецизирано обвинение на Румен Овчаров по повод сключването и изпълнението на Договор от 09.06.2006 г. за отдаване под наем на активи на „Мини Бобов дол“ ЕАД на „Ораново“ ЕООД, в което са включени установените щети в размер на повече от 24 млн. лв. Към наказателна отговорност са привлечени и бившият заместник–министър на икономиката и енергетиката Анна Янева, с ресор Дирекция “Корпоративно управление и преструктуриране“ към Министерство на икономиката и енергетиката (обвинена на 11.12.2018 г.), както и бившият изпълнителен директор на „Мини Бобов дол“ ЕАД – Пламен Стефанов /обвинен на 10.12.2018 г./, назначен за член на Съвета на директорите със заповед на министър Овчаров, в качеството му на принципал на „Мини Бобов дол“ ЕАД /упражняващ правата на държавата, като едноличен собственик на капитала, съобразно отрасловата си компетентност/. И на тримата е повдигнато обвинение за умишлена безстопанственост, осъществена при условията на продължавано престъпление в периода от 25.05.2006 г. – 18.03.2009 г. от която са последвали значителни щети в особено големи размери за предприятието „Мини Бобов дол“ ЕАД, в размер на повече от 24 млн. лева, като деянието представлява особено тежък случай. Чрез сключения договор за наем на „Ораново“ ЕООД са прехвърлени изключителните права на добив, транспортиране и продажба на въглища от участък „Бабино“ и участък „Бобов дол“ от находище „Бобовдолски въглищен басейн“, предоставени с решения на Министерския съвет на „Мини Бобов дол“ ЕАД, в нарушение на изискванията на чл. 23, ал. 1 от Закона за подземните богатства и на чл. 23, т. 1, т. 2 и т. 3 и чл. 24 ал.1 т.1 от Закона за концесиите (без да е проведена открита процедура при условията на публичност и прозрачност, свободна и лоялна конкуренция и равнопоставеност на всички кандидати и участници и без да е установено притежава ли „Ораново“ ЕООД, необходимите за извършване на добив на подземни богатства (въглища) технически, управленски и финансови възможности) и е последвало откриване на производство по несъстоятелност на „Мини Бобов дол“ ЕАД.", "date": "2018.12.12", "title": "Крути мерки: Прокуратурата обвини Румен Овчаров в тежко престъпление!"}
{"url": "https://www.blitz.bg/svyat/tereza-mey-predupredi-buntovnitsite-ostavkata-mi-shche-zaplashi-brekzit_news645325.html", "text": "Оставката ми от лидерството на Консервативната партия поставя Брекзит (излизането на Великобритания от Европейския съюз) под въпрос, каза премиерът на Обединеното кралство Тереза Мей.   Водачът на политическата формация и ръководител на правителството на западноевропейската държава отговори на своите съпартийци, които поискаха вот на недоверие срещу нея. \"Аз ще се боря докрай. Искам обаче да предупредя. Моята евентуална оставка ще отложи, а може дори и да спре Брекзит\", заяви Мей. Нейното оттегляне от ръководството на консерваторите, може да доведе и до нейната оставка като премиер. \"Новият министър-председател обаче ще трябва да поднови целия преговорен процес с Брюксел, а това ще забави или дори ще спре Брекзит\", заяви стопанката на \"Даунинг стрийт\" 10 пред резиденцията на британските премиери.", "date": "2018.12.12", "title": "Тереза Мей предупреди бунтовниците: Оставката ми ще заплаши Брекзит"}
{"url": "https://www.blitz.bg/svyat/kitaets-napravi-nyakolko-zastrakhovki-na-zhena-si-zavede-ya-na-pochivka-v-tayland-i-ya-udavi_news645303.html", "text": "Китаец заведе жена си на почивка в Тайланд и я удави в басейн, за да се отърве от нея и да получи 30 млн. юана компенсация от застрахователна компания, съобщава South China Morning Post.  В продължение на няколко месеца Джан Ифан от град Тиендзин подготвял пъкленото си деяние. От името на съпругата си подписал няколко застрахователни полици, а когато всичко било готово, решил да заведе близките си на почивка на остров Пукет.  Няколко дни след началото на семейната отпуска, той се обадил на роднините на съпругата си, за да им съобщи тъжната вест, че тя се е удавила в басейна. Бащата на жертвата обаче се усъмнил, защото тя била добра плувкиня.  Родителите на жената подали иск срещу зет си, обвинявайки го в измама и поискали от съда той да бъде върнат обратно в Китай с надеждата да бъде екзекутиран.  Хладнокръвният убиец е признал вината си. Той разказал, че първо пребил жена си, а след това започнал да натиска главата й под водата, за да не може да се спаси. Всичко това направил, защото „повече не искал да живее с нея”. Превод: БЛИЦ  ", "date": "2018.12.12", "title": "Китаец направи няколко застраховки на жена си, заведе я на почивка в Тайланд и я удави"}
{"url": "https://www.blitz.bg/svyat/infarktno-startira-protsedurata-po-vot-na-nedoverie-za-tereza-mey_news645297.html", "text": "Процесът на гласуване на вот на недоверие на лидера на Консервативната партия и британският премиер Тереза Май стартира, предава Reuters. Според агенцията необходимият брой писма е достигнат. Гласуването ще се състои в сряда в Камарата на общините на британския парламент.   \"В съответствие с правилата, гласуването ще се проведе на 12 декември между 18:00 и 20:00 часа местно време (20:00 – 22:00 българско време)\", гласи информацията, като резултатите ще бъдат обявени възможно най-бързи. При гласуване на доверие в министър-председателя на Великобритания ще трябва да вземат участие 315 консервативни депутати.  За да запази поста си, Мей ще се нуждае от обикновено мнозинство - най-малко 158, след което ще бъде защитена от повтарянето на тази процедура в продължение на поне една година. В случай на поражение на ръководителя на партията ще трябва да избере нов лидер, който ще отнеме три месеца.  ", "date": "2018.12.12", "title": "Инфарктно: Стартира процедурата по вот на недоверие за Тереза Мей"}
{"url": "https://www.blitz.bg/svyat/ochevidtsi-s-uzhasyavashchi-podrobnosti-za-kasapnitsata-v-strasburg-video_news645295.html", "text": "Стрелецът е открил огън три пъти, разказаха свидетели пред Канал 3 в Страсбург. Първото място е самият коледен базар, стига се и до престрелка с полицията, в която той е ранен, но по разкази на свидетели успява да отвлече такси и да избяга.   Шериф Шекат все още не е заловен.  Страсбург е студентски град със страшно много млади хора. Разговаряхме с трима от тях. Едно от момичетата са разплака, притеснени са и изплашени. Това са млади хора, които са в града от няколко години, работят и учат. Родителите им са звънели цяла нощ. Животът им е променен, разказа управителят на телевизия Канал 3 Ива Стоянова.  По думите й Грегор от Националната студентска телевизия, е разказал, че е дошъл след втората стрелба на улицата, побягнал е с тълпата в посока близко кино, където са се крили два часа. Всъщност Грегор е станал свидетел на третата стрелба. След третата стрелба е имало осем гилзи на земята, които Грегор е видял.   „Бяхме на коледния базар и пиехме вино, чухме полицейските коли, но не им обърнахме внимание, дойдохме насам и видяхме паниката. Имаше полиция навсякъде, видяхме двама души на земята, мисля, че бяха мъртви. Униформените ни изкрещяха да се махаме. Не знаехме какво става. По-надолу по другата улица също имаше стрелба. Трябваше да влезем в близкото кино. Имаше и други хора там и всичко беше блокирано. Погледнахме какво става навън, улиците бяха празни, виждахме само полиция. Отново се чу стрелба – за трети път. Сега навързвам нещата. Чухме, че стрелецът е взел такси и е напуснал мястото. Останахме около два часа в киното”, разказа един от свидетелите.  „Бях много изплашена и много нервна, не знаех какво става, не се чувствах  в безопасност, не се чувствам в безопасност и сега. Изглежда никой няма да отговори какво се случва”, каза свидетелка.         ", "date": "2018.12.12", "title": "Очевидци с ужасяващи подробности за касапницата в Страсбург (ВИДЕО)"}
{"url": "https://www.blitz.bg/svyat/poroshenko-obyavi-nachaloto-na-voyna-video_news645309.html", "text": "Президентът на Украйна Петро Порошенко обяви началото на \"война\", коментирайки инцидента в Керченския проток за американската телевизия Fox News. Видео от интервюто Порошенко публикува във фейсбук.  Според украинския държавен глава действията на руските граничари се оценяват от украинските власти като агресия.  БЛИЦ припомня, че  .  Украйна отрича корабите ѝ да са нарушавали руската държавна граница, като твърди, че са плавали в неутрални води, а и тя не признава Крим за руска територия и следователно не разглежда водите край бреговете на Кримския полуостров като руски териториални води.  След инцидента Украйна въведе военно положение в пограничните райони на Украйна с Русия.  Според Москва инцидентът е провокация от страна на Порошенко, целяща да вдигне рейтинга му преди предстоящите в края на март президентски избори.  ", "date": "2018.12.12", "title": "Порошенко обяви началото на война (ВИДЕО)"}
{"url": "https://www.blitz.bg/svyat/moskovskite-parkove-i-gradinki-se-naplnikha-s-piyani-ptitsi_news645315.html", "text": "На интересно и рядко явление станаха свидетели жителите и гостите на Москва през последните дни. Парковете и градинките на руската столица се напълниха с опиянени птички.   Причина за неестественото състояние на пернатите е промяната в температурата на въздуха, която отключи процеса на ферментация на плодовете на дървото офика, което е широко разпространено в Русия, пише \" \".   Нищо не подозиращите птички лакомо си хапвали съдържащите алкохол плодове и буквално губели съзнание. В тази връзка опитни орнитолози призоваха московчани да не пипат падналите на земята пернати и да не се опитват да им помогнат, а да ги оставят да изтрезнеят на свеж въздух. Най-често жертва на ферментиралата офика ставали червенушките и копринарките, чиито черен дроб не е в състояние да разгражда алкохол и затова те изпадали в безсъзнание, предупреждават специалистите.  В началото на годината подобно явление бе наблюдавано в Новосибирск, където пияни птици падаха от дърветата.  Преди време в Нова Зеландия пък опиянени от ферментирала гуава дървесни гълъби се превърнаха в истинско изпитание за местните шофьори. Загубилите ориентация птици се врязваха с пълна сила в предните стъкла на движещите се автомобили.   ", "date": "2018.12.12", "title": "Московските паркове и градинки се напълниха с пияни птици"}
{"url": "https://www.blitz.bg/daydzhest/sedemte-drzhavi-v-koito-koleda-e-zabranena_news645312.html", "text": "Коледа е най-големият християнски празник. В някои държави по света обаче той не само не се отбелязва, но дори е забранен.   Вижте къде: Саудитска Арабия Ислямските закони не разрешават празнуването на Коледа. Ако все пак решите да отбележите празника, е възможно да си навлечете сериозни проблеми. През 2013 г., например, в страната са задържани повече от 40 души по обвинение в „заговор за празнуване на Коледа“. Сомалия В страната съществува национална забрана за честване на Коледа, въведена през 2015 г. Смята се, че християнският празник е заплаха за мюсюлманите. Таджикистан В Таджикистан са забранени коледните дръвчета, фойерверките, консумацията на празнични ястия и всякакви други прояви на коледен дух. От 2013 г. в страната е забранен и Дядо Мраз – руската версия на дядо Коледа. Бруней Сред забранените дейности в страната са украсяване на коледни елхи, пеене на религиозни песни и изпращане на коледни поздравления. Ако поданиците на супербогатия султан на Бруней възнамеряват да празнуват християнския празник, рискуват пет години затвор. Северна Корея Коледа е забранена в Северна Корея, както и всички религиозни практики, които не са одобрени от държавата. Нарушителите рискуват сериозни наказания. Япония Тук не съществува официална забрана на Коледа, но това не е признат официален празник. Но пък и християнството не е доминиращата религия в Япония и малко хора празнуват на 25 декември. Китай В комунистически Китай също не се празнува Рождество Христово. ", "date": "2018.12.12", "title": "Седемте държави, в които Коледа е забранена"}
{"url": "https://www.blitz.bg/svyat/vv-frantsiya-gnevni-makron-e-vinoven-za-krvavata-banya-v-strasburg_news645316.html", "text": "Ти си виновен за атентата в Страсбург, това  написа потребител на Twitter под поста на френския президент Еманюел Макрон, предаде Би Би Си.   Държавният глава по-рано изрази съболезнования на близките на трите жертви и пожела бързо възстановяване на тринадесетте ранени при снощното нападение в източния град в системата за микроблогове. Много последователи на стопанина на Елисейския дворец в Twitter заявиха, че президентът на Франция трябва да понесе отговорността за терористичния акт. Според тях Макрон е виновен, защото е отворил границите на държавата за чужденци. 29-годишният Шериф Шекат отри вчера огън край коледния базар в Страсбург, като уби 3-ма души и рани други 13. На този етап терористът не е заловен.", "date": "2018.12.12", "title": "Във Франция гневни: Макрон е виновен за кървавата баня в Страсбург"}
{"url": "https://www.blitz.bg/politika/evrodeputatt-andrey-kovachev-s-dve-versii-za-krvaviya-teror-v-strasburg_news645240.html", "text": "Изключително трагична ситуация в Страсбург. Винаги е имало съмнения, че този огромен коледен пазар може да привлече терористичен атентат. Европейският парламент в момента заседава в Страсбург и може би това е търсения ефект. Това заяви българският евродепутат Андрей Ковачев в ефира на bTV.  Няколко минути преди атаката той е напуснал сградата на ЕП и по пътя е научил за случилото се.  \"Тази новина ме завари на път от моя колежка, която е била съвсем в близост до коледния базар. Моите колеги са останали до 2:30 минути местно време в сградата на Европейския парламент, след което са могли да тръгнат към своите хотели и там където е трябвало да нощуват\", уточни той.  \"Изключително много полиция и въоръжени войници бяха по улиците и призоваваха гражданите да не отиват към самия център. Моят хотел се намира към другата страна и аз нямаше нужда да отивам към него\", каза още той.  Припомняме, че вчера при атаката са били убити най-малко четирима души, а други 12 са ранени, 6 от които тежко.  ", "date": "2018.12.12", "title": "Евродепутатът Андрей Ковачев с две версии за кървавия терор в Страсбург"}
{"url": "https://www.blitz.bg/svyat/nay-novi-danni-za-broya-na-zhertvite-v-strasburg_news645324.html", "text": "Френските власти заявиха, че двама души са загинали и 14 души са били ранени по време на стрелба на коледния пазар в Страсбург, като понижиха броя на смъртните случаи. Това пише англоезичното издание The Local.  Предишната информация за инцидента от вторник вечерта беше за трима загинали и 13 ранени.  Кметът на Страсбург Ролан Рис заяви, че повечето от жертвите са мъже, включително един тайландски турист, като заяви, че няма пострадали деца.  Над 600 души, включително полицаи, войници и с хеликоптери и друга техника са включени в издирването на нападателя, уточнява Фокус.    ", "date": "2018.12.12", "title": "Най-нови данни за броя на жертвите в Страсбург"}
{"url": "https://www.blitz.bg/politika/ministr-marinov-kaza-koy-e-kandidatt-za-nov-glaven-sekretar-na-mvr_news645318.html", "text": "Ивайло Стефанов Иванов, директор на СДВР, е кандидатурата на правителството за гл. секретар на МВР. Това обяви вътрешният министър Младен Маринов.   \"Номинацията е съгласувана с президента Румен Радев\", уточни Маринов. \"Вече се изпълняват засилени мерки за сигурност с приближаването на празниците\", каза още вътрешният министър.  \"Ивайло Иванов има всички необходими качества за длъжността главен секретар на МВР. Той е дългогодишен служител на Министерството на вътрешните работи. Минал е през всички длъжности в кариерното развитие, включително от полицай в „Охранителна полиция“, поделението за специализирани полицейски сили, през зам.-директор на “Гранична полиция” – Аерогари, директор на „Гранична дирекция“-Драгоман, директор на Столичната дирекция на вътрешните работи. Така че има необходимите качества и подготовка. Завършил е Академията на МВР, след което и магистратурата с юридическо образование. Изкарал е множество международни школи, включително в Унгария и САЩ. Смятам, че има всички необходими качества за работа в екип и изпълнение на длъжностната характеристика, която изисква длъжността главен секретар на вътрешните работи\", посочи още министър Маринов.  Старши комисар Ивайло Стефанов Иванов е роден през 1977 г. в Луковит. Започнал е в системата на МВР през 1999 г. като полицай в столичната дирекция, преминал е през длъжностите: полицейски командир и началник група в СДВР, зам.- директор на РДГП „Аерогари\" и директор на РДГП „Драгоман\".  Завършил е бакалавърска степен във ВИПОНД-МВР през 2001 г. специалност „Противодействие на престъпността и опазване на обществения ред\". През 2010 г. е защитил магистратура - специалност „Право\" в ЮЗУ „Неофит Рилски\".  Старши комисар Ивайло Иванов бе назначен за директор на СДВР през май м.г.   ", "date": "2018.12.12", "title": "Министър Маринов каза кой е кандидатът за нов главен секретар на МВР"}
{"url": "https://www.blitz.bg/politika/15-ot-ministrite-na-borisov-3-che-i-manolova-s-kola-i-shofor-ot-nso_news645322.html", "text": "15 от министрите от кабинета \"Борисов 3\" използват кола и шофьор от Национална служба за охрана (НСО). Това показва справка на службата, подготвена по искане на Дарик във връзка със заложеното за догодина прекратяване на правото на Националния омбудсман да използва такъв автомобил.     В началото на ноември финансовият министър Владислав Горанов нарече НСО \"скъпа таксиметрова компания\" и по този начин аргументира премахването на правото на Мая Манолова да пътува с кола на службата. Въпреки че законът за НСО дава възможност за отказ от това право, към края на ноември повечето от министрите се възползват от скъпоструващия транспорт, показва справката.     От нея става ясно още, че държавата осигурява охрана на един от българските депутати, заради заплаха за живота му, както и на още седем лица, свързани с националната ни сигурност.     Законът за НСО дава право за използване на специализирани автомобили в мирно време за членовете на правителството, на Конституционния съд, заместник-председателите на Народното събрание, председателите на Върховния административен съд и Върховния касационен съд, омбудсмана и кмета на София. С поправка в преходните разпоредби на закона за държавния бюджет, 2019 г. това право се отнема от омбудсмана Мая Манолова.  Финансовият министър Владислав Горанов обясни каква е целта на поправката, но не и защо обхваща само една институция. \"Когато тя е служба за охрана, тя има своите функции да защитава Конституцията и тези политици, които са застрашени. Но когато говорим за това да вози министри или да вози хора, които на практика нямат нужда от подобна услуга, това си е таксиметрова услуга\", коментира той в интервю за бТВ.     \"Предполагаме, че не е нужно омбудсманът да се пази от българските граждани\", обоснова промените Горанов и уточни, че самият той е съгласен и министрите да не ползват коли. \"Имаше един дебат в предното правителство и министрите не ползваха НСО. Те имат право да се откажат\", поясни той.     И въпреки че министър Горанов се е отказал от тази услуга, 15 от неговите колеги министри продължават да използват специализирания транспорт. През 2016 г. тогавашният и сегашен премиер Бойко Борисов обяви публично, че министрите му слизат от колите на НСО, а самите министри показаха за ден, че могат да ходят пеша между институциите.     Справката на НСО показва, че Огнян Герджиков е единственият министър-председател, който не е използвал правото си на такъв автомобил след изтичане на мандата си, както предвижда законът. Доброволно от кола на НСО са се отказали председателят на Върховния административен съд Лозан Панов, още през лятото на миналата година, както и омбудсманът Мая Манолова, от началото на ноември. ", "date": "2018.12.12", "title": "15 от министрите на Борисов 3, че и Манолова с кола и шофьор от НСО"}
{"url": "https://www.blitz.bg/obshtestvo/regioni/borisov-obyavi-novina-koyato-tsyala-severna-blgariya-chakashe-122-obshchini-i-13-oblasti-mu-blagodaryat_news645313.html", "text": "Приоритет на правителството винаги е било отношението към Северна България. Това каза премиерът Бойко Борисов по време на седмичното правителствено заседание във връзка с отпуснатите средства за изграждане на магистрала „Хемус“.   На заседанието присъстваха и кметовете на Варна, Търговище, Велико Търново, Севлиево, Ловеч и Плевен. „Знаете, че преди години „Хемус“ не знам поради какви причини, но по времето на друго управление, беше извадена от възможността да бъде финансирана от европейски програми. А ние искаме да направим процесът необратим“, посочи премиерът.  „Затова с нашето решение заделяме парите, за да можете като си отидете, да кажете на хората това, което сме поели като ангажимент - не само на юг –„ Струма“, „Марица“, „Тракия“, а и „Хемус“ да е необратим проект и после да няма някой, който да каже, че няма пари“, обърна се Борисов към присъстващите кметове.  „Така че си изпълняваме днес ангажимента. Парите сме ги събрали повече от битката с корупцията и контрабандата. Това е ясно и затова изцяло са бюджетни пари“, допълни премиерът, цитиран от Фокус. Кметът на Велико Търново Даниел Панов благодари от името на 122 общини и 13 области, че магистрала „Хемус“ чертае бъдещето на Северна България.  „Всички знаем как се развива Южна България. Благодарение на правителството на премиера Бойко Борисов за магистралата вече няма да уточняваме трасета и срокове, а реално ще има изпълнение. Благодаря ви, че действително не само обещавате, но и изпълнявате“, каза още Панов.  ", "date": "2018.12.12", "title": "Борисов обяви новина, която цяла Северна България чакаше, 122 общини и 13 области му благодарят"}
{"url": "https://www.blitz.bg/politika/bsp-pak-podskochikha-chast-ot-edriya-kapital-izkarva-mashini-sreshchu-opozitsiyata-zashchoto-trsim-istinata_news645330.html", "text": "Виждаме днес как част от едрия капитал изкарва машини срещу опозицията, защото търсим истината. От две години говорим, че искаме да променим модела на прехода. Дадоха ни най-сериозното доказателство, че сме прави и има интереси, които се пазят задкулисно. Това заявиха от БСП.    Най-грозната част от управлението на Борисов е, че използват работници за тази цел. Това е последното издихание на управлението на Борисов. Без икономика и производство няма бъдеще. Не този модел икономика, а модел на еднакви закони и свободна конкуренция и правене на бизнес в свободна държава\", посочиха от Столетницата.     \"Искам са се обърна към работниците. Вие не сте крепостни селяни и знаем, че ви е страх за хляба ви, но не позволявайте са ви управляват. Имайте достойнство и не се поддавайте да бъдете употребявани срещу промяната в държавата\", казаха още от партията. Никол ИВАНОВА, БЛИЦ  ", "date": "2018.12.12", "title": "БСП пак подскочиха: Част от едрия капитал изкарва машини срещу опозицията, защото търсим истината"}
{"url": "https://www.blitz.bg/politika/novo-20-videonablyudenie-v-izbornite-sektsii-reshi-parlamentt_news645332.html", "text": "Вече ще гледаме на живо гласуването на избори. Това реши парламентът на първо четене с приемането на промени в Изборния кодекс, предаде Канал3.   Предложението на Воля да има видеонаблюдение на изборния процес беше подкрепено от всички партии със 115 \"за\", с изключение на БСП, които се въздържаха. Социалистите обаче също подкрепят излъчването на живо, техните резерви бяха спрямо други предложение на хората на Марешки. ДПС подкрепи видеонаблюдението със забележката, че трябва само да бъде опазена тайната на вота - когато човек гласува в тъмната стаичка, да не бъде наблюдаван и онлайн контролиран. Така след първото четене стана ясно, че всяка секция ще бъде оборудвана с камери и ще се излъчва на живо на сайта на всяка от РИК. Два часа и половина спориха депутатите основно за машинното гласуване, което е тема на втория приет законопроект, внесен от ГЕРБ и Обединените патриоти. Тук всички гласуваха за въвеждането на поне 1000 машини за гласуване в страната, а БСП гласуваха против заради настояването машинното гласуване да се въведе повсеместно. \"За\" машинното гласуване твърдо се обявиха и от ДПС, но подкрепиха проекта на мнозинството с довода, изказан от Хамид Хамид и Йордан Цонев, че трябва най-сетне химикалката и хартията да се изхвърлят от изборния процес. Машинното гласуване ще върне доверието в изборния процес и ще минимизира огромния брой сгрешени бюлетини, категоричен е Цонев. Сега регистрираме 64% от протоколите като сгрешени, извади той статистика. Движението е против преференциите, защото опорочавали изборния процес. Не може една голяма фамилия да си избира депутат или общински съветник, възмути се Цонев. ДПС ще предложи преди второто четене на закона преференциите да отпаднат, а въпреки че днес парламентът махна номерата на бюлетините, планът е те пак да се номерират. Идеята обаче е да няма дублиране на номерата - партиите да се обозначават до едно число, а за преференциите да се тръгва от друго число, обясни Данаил Кирилов. По повод машинното гласуване управляващите твърдят, че повсеместното въвеждане на машини отведнъж ще излезе скъпо, освен това е трудоемко, което отчита в докладите си и ЦИК. От ДПС категорично отхвърлиха аргумента, че е скъпо и отново се обявиха за повсеместно машинно гласуване. Ако ще се въвежда такова, то да е на 100%, а не смесено - хем с бюлетина, хем с машина, е позицията на движението. като довод. Нито е скъпо, нито е сложно, няма нужда от едни милиони и да се наемат едни машини, опонира депутатът от ДПС. Софтуерът се прави тук, особено ако имаме доверие на \"Информационно обслужване\", каза той. БСП бяха единствените, обявили се срещу записването в законопроекта, че машините се осигуряват от \"Информационно обслужване\", понеже същата фирма брояла и бюлетините. Социалистите настояват за пълно въвеждане на машинното гласуване, защото така е записано в закона и той трябва да се спазва. От ГЕРБ уличиха БСП, че отсега си търсят оправдание за бъдеща загуба на изборите. Ясно е какво правим, ние се състезаваме по вашите правила, по кодекса на Мая Манолова, припомни на социалистите председателят на правната комисия Данаил Кирилов. Вие започнахте оправданието си, че ще загубите тези избори, упрекна ги и Димитър Лазаров. Отсега почнахте търчите пред вятъра, много рано е да си търсите основание и причините отсега, че ще загубите предстоящите избори, заключи депутатът от ГЕРБ. От ГЕРБ още на БСП, че и по време на тяхното управление фирмата, която брои резултата, е същата. А от ДПС заявиха, че вярват на \"Информационно обслужване\", освен това има и контролни механизми за софтуера. Но така ще постигнем още един резултат - няма да има невалидни бюлетини и грешки, усложняването на процеса само увеличава грешните бюлетини, трябва да минимизираме това, апелира Йордан Цонев.", "date": "2018.12.12", "title": "Ново 20: Видеонаблюдение в изборните секции, реши парламентът"}
{"url": "https://www.blitz.bg/politika/kritichna-situatsiya-ss-samolet-prevozvashch-vitsepremiera-krasimir-karakachanov-video_news645233.html", "text": "Извънредна ситуация се е разиграла със самолет на „България ер“, който е превозвал вицепремиера Красимир Каракачанов. Това съобщи в ранни зори Нова телевизия, като уточни, че към момента няма официално потвърждение за случилото се.  Летателната машина е кацнала във Виена аварийно. Причината е спукано стъкло.  Освен министърът на отбраната Красимир Каракачанов в самолета са пътували още няколко зам.-министри.  Полетът, който е изпълнявал самолетът, е бил от Брюксел до София.  Пращат друг самолет да вземе пътниците.  В самолета пътуваха много български граждани - някои по работа, други по лични ангажименти.  \"Искам да благодаря на пилотите, защото се проявиха като абсолютни професионалисти - запазиха самообладание и кацнаха.  Нямаше паника на борда, но поне според мен имаше възможност за много по-неприятен изход. Защото представете си, ако стъклото се бе ступало изцяло и бе разхерметизира пилотската кабина - можеше да е страшно.  Бяхме предупредени от командира на самолета, че стъклото е пукнато. Това беше по средата на полета\", уточни Каракачанов пред телевизията..  ", "date": "2018.12.12", "title": "Критична ситуация със самолет, превозващ вицепремиера Красимир Каракачанов (ВИДЕО)"}
{"url": "https://www.blitz.bg/lyubopitno/5-greshki-pri-startiraneto-na-dvigatelya-na-kolata-prez-zimata_news644619.html", "text": "По време на студовете е много лесно да се различи опитен шофьор и от начинаещ, дори в паркирана кола, която се готви да тръгне.    Факт е, че професионалистите отдавна знаят някои трикове за стартиране на двигателя през зимата, което улеснява работата му и увеличава ресурса му.  Докато тези, които са отскоро зад волана, все още не са имали време да го направят и поради това правят грешки.  ", "date": "2018.12.12", "title": "5 грешки при стартирането на двигателя на колата през зимата"}
{"url": "https://www.blitz.bg/svyat/land-rover-pokaza-marsianskiya-si-krosouvr-snimki_news645227.html", "text": "Компанията Land Rover е известна със своите надеждни автомобили, които могат да бъдат използвани за завладяване на офроуд трасета, в която и да е точка на Земята.  Сега автопроизводителят представя Far Above Far Beyond Concept Transport -  своята разработка и визия за транспорта, която ще позволи на човечеството да се справи с терена на Червената планета.    ", "date": "2018.12.12", "title": "Land Rover показа марсианския си кросоувър (СНИМКИ)"}
{"url": "https://www.blitz.bg/layfstayl/za-damite/izpluvakha-nayave-skandalni-razkritiya-za-megan-markl-prviya-y-sprug-i-kup-narkotitsi-snimki_news645086.html", "text": "Неотдавна от   ви съобщиха  . Бившата американска актриса бе доста непокорна в миналото, а преди да срещне съпруга си принц Хари правеше куп поразии, които за капак дори и снимаше.    припомня, че съвсем наскоро се появиха  . И макар сега съпругата на британския принц да се опитва да държи добро поведение, това никак не й се отдава, имайки предвид какви ги е вършила преди това. Не само това, ами и членовете на собственото й семейство никак не й помагат в това да изгради добър имидж. Неотдавна от  ви показахме как  . Сега пък родния баща на Меган направи куп скандални разкрития за първата сватба на щерка му и… мнооого наркотици.", "date": "2018.12.12", "title": "Изплуваха наяве скандални разкрития за Меган Маркъл, първия й съпруг и.. куп наркотици (СНИМКИ)"}
{"url": "https://www.blitz.bg/layfstayl/khoroskop/astrologt-ivelina-pencheva-drzhte-se-taka-syakash-ste-pod-kontrola-na-1000-ochi_news645241.html", "text": "27-ят слънчев ден е посветен на Небето. Отваря се небесната врата и Висшите сили говорят с нас чрез небесните знаци, пише астрологът Ивелина Пенчева в хороскопа, публикуван в tribune.bg. Препоръчва се повече време да се прекара на открит въздух и разходки пеша, по-малко в затворени помещения, добавя тя.  „Молете се за близки, за себе си, молитвата ви ще бъде чута. Да се съблюдават правилата за общуване. Дръжте се така, сякаш сте под контрола на 1000 очи, тъй като в този ден сте под контрола на Небето. Бъдете пасивни, естествени. Жените да не използват козметика.  Благоприятно е за пътуване, за запознанства, за контакти, за гостоприемство, подаръци, физически практики. Не се препоръчва да се спускате под земята и в шахти, тунели, да копаете земята, гробове. Избягвайте сексуалните контакти. Не трябва да лъжете и да пушите в този ден, както нито да се бръснете, нито да се подстригвате“, предупреждава астрологът.  „Храната трябва да бъде лека и разнообразна, течна и да не е сладка. Спете при вдигнати завеси. Цветовете на деня пък са светло синьо и златисто. Откажете се от зелени и кафяви тонове в облеклото си“, съветва Ивелина Пенчева. ", "date": "2018.12.12", "title": "Астрологът Ивелина Пенчева: Дръжте се така, сякаш сте под контрола на 1000 очи"}
{"url": "https://www.blitz.bg/dnes-cherpiat/izvestnite-rozhdenitsi-na-12-dekemvri_news645244.html", "text": "  Днес повод за празнуване и почерпка имат:    У нас: Проф. Божидар Манов , кинокритик, продуцент, журналист Бони (Бонка Илиева) , фолкпевица, Бриг. ген. Боян Ставрев , екскомандир на Националната гвардейска част Георги Гергов , бизнесмен Недялко Славов , поет, писател, драматург Христо Тотев , кинооператор    По света: Бил Най  (Уилям Франсис Наи), английски театрален и филмов актьор, носител на „Златен глобус“, две награди „Сателит“, две награди на „БАФТА“ и една награда „Ани“. Известни филми с негово участие са „Наистина любов“, „Подземен свят“, „Дъщерята на Гидиън“, „Вечният градинар“, „Подземен свят: Еволюция“, „Карибски пирати: Сандъкът на мъртвеца“, „Карибски пирати: На края на света“, „Хари Потър и Даровете на Смъртта“, сериалът „Правилата на играта“ и др. През 2017 г. той се завръща на големия екран с военния филм \"Най-доброто\" Боб Баркър , тв водещ, продуцент и актьор. От 1972 г. до 2007 г. той води американската версия на популярното шоу „Цената е вярна“, но днес е известен най-вече като активен защитник на правата на животните Дженифър Конъли , американска актриса. През 2001 печели „Оскар“ в категорията \"най-добра поддържаща актриса\" за участието ѝ във филма „Красив ум“. Играе също в „Реквием за една мечта“, „Хълк“, „Ной“, „Имало едно време в Америка“, появява се в „Спайдър-Мен: Завръщане у дома“ (2017) Емерсон Фитипалди , бразилски пилот от Формула 1, двукратен шампион (1972, 1974). 30-годишната му кариера в автомобилните спортове приключва през 1996 г., след 36 победи, 23 Пол Позишъна и 339 старта Кони Франсис ,певица. Под това име светът познава Кончита Роузмари Франконеро, най-успешната певица в края на 50-те и началото на 60-те години с над 70 издадени албума. На връх 80-ата си годишнина представя своята нова автобиография \"Сред моите сувенири: Истинската история, том 1\", Майам Биалик , американска актриса, звезда от комедийния сериал \"Теория за Големия взрив\". Тя е дипломиран доктор по неврология и често пише в блога си на тези теми Медхен Еймик , американска актриса. Най-известна е с ролята си на Шели Джонсън  от култовия сериал „Туийн Пийкс“. Участва като такава отново в 18-те епизода на продължението му, което стартира през май 2017 г. Реджина Хол , американска филмова и телевизионна актриса и комедиантка, изиграла ролята на Корета Лип в сериала „Али Макбийл“. Последният й засега филм е комедията \"Girls Trip\", в който участва заедно с Куин Латифа, Тифани Хадиш и Джейда Пинкет Смит Шери Джей Уилсън , американска актриса, продуцент, бизнесдама и модел. Тя е най-известна с ролите си в сериалите Далас (1986-1991) и „Уокър - тексаският рейнджър“ 1993-2001       ", "date": "2018.12.12", "title": "Известните рожденици на 12 декември"}
{"url": "https://www.blitz.bg/svyat/evrodeputatt-andrey-novakov-progovori-za-koshmarnata-noshch-v-strasburg_news645251.html", "text": "През последните дни нищо не е подсказвало, че опасност грози Страсбург. Не е имало никакви предупреждения, нито е било повишено нивото за сигурност в Европейския парламент. Това заяви евродепутатът от ГЕРБ/ЕНП Андрей Новаков.   След терористичната атака в Страсбург някои от евродепутатите прекараха нощта срещу сряда в сградата на ЕП и около 12 часа след стрелбата все още не са евакуирани.  „Към 3.00 ч. започна евакуация на сградата. Първо излязоха жените и по-възрастните хора. Някои от депутатите и служителите, включително и аз, сме още тук”, каза Новаков пред Нова телевизия.  Той поясни, че на никого не е позволено да напуска сградата без да е получил изрично разрешение от полицията и без да бъде придружен от служител на реда.  ", "date": "2018.12.12", "title": "Евродепутатът Андрей Новаков проговори за кошмарната нощ в Страсбург"}
{"url": "https://www.blitz.bg/svyat/dnes-mozhe-da-e-infarkten-den-za-tereza-mey_news645246.html", "text": "Британският премиер Тереза Мей е заплашена от вот на недоверие днес. Парламентарната фракция на британските консерватори може да гласува вота на лидера на партията и министър-председател тази вечер.  Заканата е отправена от Андрю Бриджън, който остро критикува Мей за действията й относно Брекзит. По думите му при първа възможност депутатите от Консервативната партия ще гласуват дали имат, или не доверие на Мей.  Вчера британският премиер обиколи част от Европа за един ден, за нови консултации по споразумението за излизане на Великобритания от Евросъюза.  Спешната совалка се наложи след отменения вот в британския парламент. Мей се отказа от гласуването, като призна, че към настоящия момент то е щяло да й донесе тежко поражение.  ", "date": "2018.12.12", "title": "Днес може да е инфарктен ден за Тереза Мей"}
{"url": "https://www.blitz.bg/politika/prvi-dumi-ot-karakachanov-za-krvavata-banya-v-strasburg-ima-li-opasnost-za-blgariya_news645256.html", "text": "Определено структурите в България, които се занимават със сигурността, никога не са отслабвали вниманието си. Самата Западна Европа се успокои, тъй като отдавна не е имало атаки. Това заяви вицепремиерът и министър на отбраната Красимир Каракачанов по повод терористичния акт в Страсбург.  Припомняме, че при стрелбата, открита близо до коледен базар в града бяха убити най-малко трима души, а други 12 бяха ранени.  По думите на Каракачанов тероризмът процъфтява, защото съвсем спокойно в Европа  може да прокара крайно религиозна пропаганда.  \"Практиката откакто се появи тази терористична тенденция е да се атакуват големи градове, столици - Лондон, Париж, Страсбург\", посочи Каракачанов.  \"Органите на сигурността и реда са си на местото. Всеки един такъв атентат изостря вниманието\", коментира още Каракачанов.", "date": "2018.12.12", "title": "Първи думи от Каракачанов за кървавата баня в Страсбург, има ли опасност за България?"}
{"url": "https://www.blitz.bg/svyat/dobra-finansova-novina-za-pensionerite-v-grtsiya_news645262.html", "text": "Парламентът на Гърция гласува за отмяна на плановете за орязване на държавните пенсии. С този ход лявата управляваща коалиция на премиера Алексис Ципрас се надява да запази подкрепата си преди парламентарните избори, които са насрочени за следващата година, съобщава \"Ройтерс\".  Атина се съгласи преди две години да намали пенсиите през 2019 г., опитвайки се да спечели благоразположението на кредиторите и да накара Международния валутен фонд (МВФ) да подкрепи третата спасителна финансова помощ, договорена с партньорите ѝ от еврозоната през 2015 г.  В крайна сметка спасителният план на стойност 86 млрд. евро изтече през август, без да се налага помощта на МВФ, а Атина заяви, че публичните ѝ финанси са в по-добро състояние от очакваното, което ѝ позволява да отмени планираните съкращения.  Европейската комисия одобри решението на гръцкото правителство.  \"Дойде време хората да бъдат възнаградени за техните жертви\", изтъкна премиерът Алексис Ципрас преди гласуването, като нарече стъпката \"необходима глътка въздух за хората на труда ... чиито пенсии и достойнство бяха накърнени\".  Пенсионерите, които в много домакинства са единствените хора с редовни доходи заради най-високата безработица в еврозоната, претърпяха срив на доходите си до 40%, откакто Гърция изпадна в криза в края на 2009 г.  Мандатът на Ципрас приключва през 2019 г. Неговата партия СИРИЗА изостава от дясната \"Нова демокрация\" с около 10 процента в социологическите проучвания.  От 2010 г. насам Гърция получи три международни спасителни пакета на обща стойност от 290 млрд. евро и ще остане тежко задлъжняла през следващите години.  Страната е контролирана от партньорите си от еврозоната и МВФ, за да се гарантира, че няма да се отклони от договорките, целящи поддържане на високи бюджетни излишъци през следващите години.  \"Нова демокрация\" обвини правителството, че увеличава данъците и харчи щедро бюджетните приходи, за да печели гласове.  \"Носите маската на филантропа, само за да подхвърляте подаяния на хората от техните собствени спестявания\", каза лидерът на \"Нова демокрация\" Кириакос Мицотакис на Ципрас в парламента. ", "date": "2018.12.12", "title": "Добра финансова новина за пенсионерите в Гърция"}
{"url": "https://www.blitz.bg/svyat/bg-zhurnalisti-na-metri-ot-kasapnitsata-v-strasburg-pred-ochite-ni-izdrpakha-edin-ot-ubitite-video_news645263.html", "text": "Бяхме затворени в едно от заведенията в града, където загасиха светлините и пуснаха щорите. Казаха, че не е безопасно да излизаме. По улиците на града се забелязваха хора, които тичаха, за да се приберат към вкъщи. Бяха мобилизирани 350 души от силите на реда и 2 хеликоптера. Това съобщи репортерът на Канал 3 Мариана Торманова, която заедно с управителя на Канал 3 се оказали на мястото на атентата в Страсбург.   Вчера те останали блокирани в заведение в центъра на града край коледния базар, където се случи злощастният инцидент вчера към 20 часа вечерта. Нападателят все още не е заловен.  Във Франция е обявен ден на траур, а от МВнР съобщават, че няма данни за загинали и ранени българи. Европейският парламент беше затворен, а депутатите останаха там с часове. Границите остават затворени.  \"Няма как да се обясни подобно нещо, ние за пръв път се озоваваме в центъра на нещо толкова ужасно. Бяхме близо, но не чак толкова близо, за да пострадаме, но усещането за страх се случва веднага.  Първо го видяхме в момчето, което беше в заведението, където седнахме, момчето от бара, където бяхме седнали ни предупреждаваше да не излизаме, което заключи вратата, което загаси осветлението. Веднага разбираш, че страхът е там. Разбираш го и по тичащите хора по улиците, така че това което целят подобни атентати е осезаемо. Коледата буквално изчезва, в момента, в който хората започнат да се притесняват за живота си и си казват „Боже, какъв късмет имахме”, това си казахме и ние снощи, че не сме толкова близо да коледния базар, където бяхме вчера. Важно е да благодарим на всички, които се обадиха да ни попитат добре ли сме\", каза управителят на Канал 3 Ива Стоянова.   Българска група от журналисти е била в ресторант в близост до стрелбата. От българския пресцентър в представителството на ЕП София разбрахме, че в заведението, където е била тази част от българска група е бил издърпан един от убитите и те до късно не са могли да напуснат заведението, защото са снемани показания. Те са били в центъра на събитието. Все още не сме се срещнали с  тях, защото градът тепърва се събужда, каза още Ива Стоянова.  Все още не знаем трима или четирима са убитите, но знам, че петима от ранените са в тежко състояние и притеснението че броят на загиналите ще расте, е на лице, уточни тя   ", "date": "2018.12.12", "title": "БГ журналисти на метри от касапницата в Страсбург: Пред очите ни издърпаха един от убитите! (ВИДЕО)"}
{"url": "https://www.blitz.bg/analizi-i-komentari/arabistt-vladimir-chukov-razkosti-terorista-ot-strasburg_news645253.html", "text": "Нападението в Страсбург е хибридно, подобен акт, дори да няма ясно изведени религиозни мотиви, този акт се води за тероризъм. Нападателят има класически профил на криминално проявено лице, което впоследствие се радикализира. Това коментира в сутрешния блок на БНТ арабистът проф. Владимир Чуков.  „Второ-трето поколение французин от арабски произход, роден в Страсбург, но очевидно е част от местното гето. Малцинствата са много силно представени в този граничен град. 19% са малцинствата там. Издържал се е с кражби, опити за убийства, лежал е в затвора между 2012 и 2013 г., когато се е радикализирал“, обясни проф. Чуков.  Нападателят вчера е трябвало да бъде арестуван, бил е съучастник в обир на банка. Всички останали от групата са били арестувани.  В квартирата му са намерили арсенал от оръжия, атентатът му бележи елементи на религиозна подбуда, коментира още проф. Чуков.    ", "date": "2018.12.12", "title": "Арабистът Владимир Чуков разкости терориста от Страсбург"}
{"url": "https://www.blitz.bg/svyat/tragediyata-e-golyama-stana-yasna-samolichnostta-na-edna-ot-zhertvite-na-krvavata-banya-v-strasburg_news645264.html", "text": "Гражданин на Тайланд е сред убитите в нападението в Страсбург снощи, съобщава тайландското издание \"Банкок пост\".     Мъжът е бил във Франция на ваканция. Той е бил на 47 години и е идентифициран от изданието като Анупонг Суебсаман. Прострелян бил фатално в главата.  Италиански журналист е пострадал при стрелбата в центъра на Страсбург снощи, предаде италианската АНСА. Според информацията нараняванията на италианския журналист са леки. Вчера вечерта 29-годишен гражданин на Страсбург на име Шериф Шекат, известен на силите на реда за престъпления от нетерористичен характер, откри огън на коледния базар в града. По последни данни убитите са трима, а ранените 12. Стотици полицаи участват в издирването на нападателя. Вчера сутринта той трябвало да бъде арестуван по подозрение, че е участвал във въоръжен грабеж и покушение по време на него. Полицията обаче не го намерила в дома му. След нападението нападателят е бил ранен от патрул на силите на реда, но е успял да се измъкне.", "date": "2018.12.12", "title": "Трагедията е голяма! Стана ясна самоличността на една от жертвите на кървавата баня в Страсбург"}
{"url": "https://www.blitz.bg/svyat/mayka-izmisli-super-stranno-ime-na-nerodenoto-si-bebe-i-stana-za-smyakh-v-mrezhata_news645261.html", "text": "Потребители на Reddit не спират да се присмиват на майка, измислила необичайно име на нероденото си бебе. Вниманието им било привлечено от публикация във Фейсбук, в която младата майка съобщава, че отменя партито в чест на Скуайър Себастян Сенатор, защото близките й се подиграли с името, което тя е измислила за момченцето.  „Драги гости на партито в чест на Скуайър Себастян Сенатор, имам важно съобщение за вас. Много ми е мъчно да ви го кажа, но отменям мероприятието”, пише тя. По думите й, приятелите и близките й постъпвали нечестно, обсъждайки името на нероденото й бебе. „Името му е Скуайър Себастян Сенатор и точка! Не можете да ме накарате да го променя”, категорична е тя.  Жената отбелязва, че към това име ще бъде прибавена и фамилия. Според нея името ще „стане революция” и детето ще има невероятен живот, за разлика от „скучните Брайъновци, Самовци, Мартиновци и други подобни”.    Потребителите на Reddit не спират да се присмиват на младата жена с развинтена фантазия. Те смятат, че това име е гавра с детето, а майка му не е добре с главата. „Да не поканиш собственото си семейство на парти заради такава дреболия много точно демонстрира отношението на тази майка към всеки, който се осмели да подложи на съмнение властта й над живота на детето”, пише един от потребителите.    Голяма част от коментаторите са категорични, че жената просто не разбира, че обрича детето си на подигравки цял живот. Превод: БЛИЦ    ", "date": "2018.12.12", "title": "Майка измисли супер странно име на нероденото си бебе и стана за смях в мрежата"}
{"url": "https://www.blitz.bg/svyat/i-zhurnalisti-ot-vidin-se-okazakha-na-metri-ot-kasapnitsata-v-strasburg_news645267.html", "text": "Български журналисти, сред които и представители на Радио Видин, останаха блокирани в старата част на Страсбург при стрелбата от снощи, при която загинаха четирима и бяха ранени 7 души. Представителите на медията Йорданка Петрова и Цветомир Цветанов са били в състава на наша група журналисти, която отразява сесията на европейския парламент между 10 и 13 декември във френския град.  Персоналът в заведението реагирал адекватно. Били изгасени светлините, а след това обяснили на клиентите си, че се провежда полицейска акция. Заведението е едно от десетките, които се намират в централната зона \"Малката Франция\", съобщава БНР.   Според журналисти от българската група, някои от убитите, са били по-рано в ресторанта, в който са останали блокирани медийните представители.  По-рано стана ясно, че и репортери на Канал 3 са били блокирани в едно от заведенията край коледния базар, където се случи злощастният инцидент вчера към 20 часа вечерта. Нападателят все още не е заловен.      ", "date": "2018.12.12", "title": "И журналисти от Видин се оказаха на метри от касапницата в Страсбург"}
{"url": "https://www.blitz.bg/svyat/evrodeputatt-emil-radev-ss-skandalni-razkritiya-za-okrvaveniya-koleden-bazar-v-strasburg-eto-kak-sa-proveryavali-za-orzhiya_news645270.html", "text": "Около нападнатия коледен базар в Страсбург е имало засилено присъствие на полиция и военни, но на него е било възможно да се внесе огнестрелно оръжие. Това разказа евродепутатът Емил Радев, който в момента на стрелбата е бил в хотел, намиращ се на 300 метра от входа на коледния базар, цитиран от БНР.       „Проверяваха се всички, които влизаха към коледния базар, но се проверяват главно чантите. Явно се търсят експлозиви и т.н. Всеки човек с дълго палто може да прекара автомат, не се проверяваше за оръжие, защото няма скенери на входовете. Невъзможно е да се влезе с коли в момента. Пространството, където се провежда коледния базар, е затворено“.  Радев се надява Европарламентът да има нормално заседание:  “Не би трябвало един такъв терористичен акт да блокира града, да всява паника и т.н. Това е целта на терористите. Трябва да продължат да работят институциите. В града има достатъчно полиция и военни. Надяваме се скоро да бъде заловен извършителят“.", "date": "2018.12.12", "title": "Евродепутатът Емил Радев със скандални разкрития за окървавения коледен базар в Страсбург, ето как са проверявали за оръжия"}
{"url": "https://www.blitz.bg/svyat/znoynata-porno-aktrisa-stormi-shche-plati-na-trmp-nad-290-000-dolara-zaradi-nagla-lzha-koyato-izreche_news645259.html", "text": "Федерален съдия нареди порнозвездата Сторми Даниълс да плати на Доналд Тръмп близо 293 000 долара за хонорари на неговите адвокати, както и 1000 долара глоба, след като нейна жалба за клевета срещу президента бе отхвърлена. Това педадоха световните медии.  Съдия Джеймс Отеро оповести съдебното решение във вторник в Лос Анджелис. Адвокатът на Тръмп Чарлз Хардър бе поискал близо 390 000 долара.  Сторми Даниълс твърди, че е имала афера с Тръмп през 2006 г. и е получила 130 000 долара в рамките на споразумение за мълчание дни преди президентските избори през 2016 г. Тя съди президента, след като той отхвърли нейните твърдения, че са имали сексуална връзка и че тя е била заплашвана през 2011 г., когато се съгласила да даде интервю за аферата.  През август бившият адвокат и посредник на Тръмп Майкъл Коен призна за незаконна операция за потулване на истории за секс и даване на пари срещу мълчание на порно звездата Сторми Даниълс и на бившия модел на \"Плейбой\" Карън Макдугъл, която също твърди, че е имала интимни отношения с Тръмп.  Президентът отрече да е имал връзки с двете жени. Отрече и да е знаел нещо за плащанията, направени от Коен.    ", "date": "2018.12.12", "title": "Знойната порно актриса Сторми ще плати на Тръмп над 290 000 долара заради нагла лъжа, която изрече"}
{"url": "https://www.blitz.bg/kriminalni/islyamistite-likuvat-za-kasapnitsata-v-strasburg-nasskvat-se-za-oshche-teror-kato-klaneto-v-berlin_news645260.html", "text": " Припомняме, че френските власти издирват 29- годишния Шериф Шекат за терористичния атентат снощи до коледен базар в Страсбург. Той откри стрелба снощи в 20 ч. местно време (21 ч. българско време) в центъра на града. Убити са трима души, а 12 са ранени. Шестима от ранените са в тежко състояние.Това е информацията на официалните френски власти, въпреки че по-рано беше съобщено и за четвърта жертва на нападението.  29-годишният Шериф Шекат е трябвало да бъде задържан по-рано същия ден по подозрение в съучастие в убийство и грабеж. Избягал е с такси, като е заплашил шофьора. Той е известен на полицията с престъпления, които не са свързани с тероризъм. Имал е присъди във Франция и в Германия, и е лежал в затвора, съобщи още Кристоф Кастанер. В дома на нападателя са открити гранати.  Превод и редакция: БЛИЦ  ", "date": "2018.12.12", "title": "Ислямистите ликуват за касапницата в Страсбург, насъскват се за още терор като \"клането в Берлин\"!"}
{"url": "https://www.blitz.bg/svyat/urodliv-koleden-pulover-preobrna-zhivota-na-114-kilogramova-shotlandka-na-180-gradusa-snimki_news645290.html", "text": "Майка на три деца от Шотландия свали 38 кг., след като бе принудена да облече „уродлив” коледен пуловер, пише „Мирър”. През 2016 г. в деня на коледните пуловери, който се провежда всеки декември, 52-годишната Фиона Едни дошла на работа с блуза размер XXXL. Тогава тя тежала 114 кг. и страдала страшно много заради външния си вид.   „Изглеждах толкова ужасно в този уродлив пуловер. На него имаше робот, защото си го купих от мъжкия отдел в магазина. Другите просто не ми ставаха”, разказва жената.  След като се наложило да го облече още един път на коледно парти с приятели, които обаче забравили да й кажат, че дрескодът за събитието е променен, Фиона решила, че повече не може да продължава така и трябва да отслабне. За две години успяла да свали 1/3 от теглото си и вече се побира в дрехи размер М.   „Грозният коледен пуловер не просто промени живота ми, а направо го спаси. Сега чувствам странна привързаност към него – той ме превърна в нов човек”, разказа шотландката.     Жената признава, че започнала бавно да качва килограми през 1993 година след първата си бременност. Нямала мъж, трябвало да се грижи за три деца, нямала време да приготвя здравословна храна и ядяла само полуфабрикати. За да отслабне, потърсила помощта на диетолози. Сега вместо бургери, пържени картофки и шоколадчета на обед се храни със супи и салати, а макароните, пиците и сладоледът, които приемала на вечеря, заместила с месо и зеленчуци. Превод: БЛИЦ  ", "date": "2018.12.12", "title": "Уродлив коледен пуловер преобърна живота на 114-килограмова шотландка на 180 градуса (СНИМКИ)"}
{"url": "https://www.blitz.bg/svyat/deputat-ot-radata-ukrainski-diversanti-buntovnitsi-ot-kavkaz-i-izvnzemni-shche-unishchozhat-krimskiya-most_news645230.html", "text": "Депутатът от Върховната Рада на Украйна Игор Мосийчук е заявил, че изграждането на Кримския мост е незаконно, съобщава украинското издание Обозреватель.Според думите му, това е обект, за чиито строеж украинските власти не са давали разрешение.  Той е изразил надежда, че Кримския мост ще изчезне и това ще бъде направено от \"украински диверсанти, бунтовници от Кавказ, извънземни, Господ Бог ...\".  По-рано имаше информации, че повече от 3,3 милиона автомобила са преминали през моста след откриването му.    ", "date": "2018.12.12", "title": "Депутат от Радата: Украински диверсанти, бунтовници от Кавказ и извънземни ще унищожат Кримския мост"}
{"url": "https://www.blitz.bg/lyubopitno/khoroskop-12-dekemvri-3-zodii-shche-prezhiveyat-nay-golemiya-si-koshmar-dnes_news645245.html", "text": "Овен   Днес ще си дадете сметка, че не можете да кажете на своя любим човек цялата истина, тъй като ако чуе всичко, ще му бъде съвсем болно, което, по Ваша преценка въобще не е нужно, защото няма да бъдете разбрани. В крайна сметка се постарайте да се държите така, че да не се досети, че това не е цялата истина.  Телец  Ако наскоро сте се разделили със своя партньор, звездите Ви съветват поне за сега да не му търсите никакъв заместник. Наслаждавайте се на падналата Ви се свобода, но само не се увличайте, защото тя може да Ви смачка със своята тежест. Бъдете благоразумни и търпеливи. Скоро ще си намерите по- увлекателно занимание и подходящ партньор. Близнаци  Каквото и да правите днес, резултата съвсем няма да Ви интересува. За разлика от процеса. Това ще е така, защото процесът ще бъде неразривно свързан с Вашия любим човек, с неговата компания и през този ден ще Ви оказва изключително благоприятно въздействие. Дори той да е редом с Вас само мислено...    Рак  Специално внимание ще се наложи да отделите за ситуация в семейството Ви. Сутринта просто ще се наложи да действате, а анализирането на резултатите и обмислянето на по-нататъшни действия ще се наложи да оставите за вечерта. Всичко обаче е само суета . Днешния ден Ви носи шанс да изясните за себе си нещо много необичайно.. Не изпускайте този момент. През втората половина на деня ще се ползвате от особено внимание. Събитията, ставащи тогава с Вас ще имат забележителен, почти фатален характер. Има вероятност да срещнете човека, който изцяло да промени Вашата съдба. Лъв  Очаквайте неочакваното и бъдете готови то да Ви се яви в много мъглива форма. Проектът, който Ви изглежда скучен, изведнъж ще се окаже интересен и многопластов и отново ще Ви стимулира, да се захванете за работа. Или пък колегата неочаквано ще прояви точно онзи талант, който не е достигал на Вашия тандем за напълно успешна работа. Даже личният Ви живот може изведнъж да тръгне „заобиколно” покрай Вашия сегашен път. Денят обещава да бъде интересен. Дева  Днес Ви предстои да вземете много важно решение. Затова преди да отговорите с „да” или „не”, посъветвайте се с тези, на които имате доверие. Погледнете на ситуацията с техния свеж и безстрастен поглед. Това не само ще Ви позволи да избегнете грешките, но и ще Ви сближи с Вашите роднини и близки. Везни  Разкъсвате се между две противоположни желания - да запазите това в строга тайна, или обратно - да разкажете на всички онова, което знаете. Това е нелек избор. Настроени сте за общуване и ситуацията ще бъде такава: или всичко, или нищо. Звездите Ви подтикват, по-скоро да вземете решение. Но след като направите своя избор, не се съмнявайте нито минута. Нека всички останали играят игри! Вие останете над тези неща!    Скорпион  Притежавате завидна настойчивост, която представителите на другите знаци намират за възхитителна, и която в някои отношения се явява преимущество, а в други - недостатък. В професионалния свят резултат на такова фокусиране става успехът, но в личните съвсем не е така. Емоциите и огорченията могат зле да се отразят на Вашето самочувствие и настроение. . Постарайте се да избегнете импулсивното и арогантно поведение. В професионалната Ви работа може да се появят конфликти, мотивирани от властта и авторитета. Времето не е подходящо за решаване на парични проблеми. Стрелец  Денят ще бъде интересен и полезен за Вас, тъй като е свързан с придобиване на нов опит и откриване на примамливи перспективи. Трябва да сте готови да направите първата крачка - може да е рискована и трудна, но даваща Ви възможност да изпреварите конкурентите и да се доближите до целта. Ще се влошат отношенията с хора, които дълго време са успявали да скрият недоброжелателното си отношение, показвайки го под маската на приятелско разположение. Вечерта е възможен конфликт, от който ще разберете, че сте се доверявали на недостоен човек.    Козирог  През този ден не се занимавайте с важни работи. Трудно ще Ви бъде да се съсредоточите, а да определите коя от задачите , стоящи пред Вас , е от първостепенна важност, съвсем няма да е по Вашите сили. Вероятни са семейни проблеми и конфликти между роднини и близки хора, в които ще се наложи да се намесите. Може да се окаже, че по стечение на обстоятелствата ще се наложи едновременно с това да се занимавате и с професионални задачи. Денят ще е напрегнат, и това не може да не се отрази и на Вашето здраве. Спомнете си за правилата за рационално хранене, както и за необходимостта от престой на чист въздух. Водолей  Днес до някъде от високо ще гледате на своя любим човек, и даже ще Ви се струва, че разбирате живота и мирозданието много повече от него. Впрочем, той с пълно право може да Ви разочарова и да Ви свали от небето на земята, демонстрирайки Ви необичайно мислене. Риби  Престанете да държите в неведение обекта на своята привързаност за чувствата, които изпитвате към него. Ако вече сте успели да му отворите очите за това, че не Ви е безразличен, кажете му го още веднъж: за Вас може и да не е удобно, но на него не му е безразлично. Няма да Ви е толкова трудно. ", "date": "2018.12.12", "title": "Хороскоп 12 декември: 3 зодии ще преживеят най-големия си кошмар днес"}
{"url": "https://www.blitz.bg/politika/mareshki-izrigna-davame-10-mlrd-za-samoleti-dokato-tseliya-narod-prashcha-sms-i-da-spasi-detsa-i-vzrastni_news645406.html", "text": "Веселин Марешки се вбеси на Красимир Каракачанов и попита в ефир дали страната ни има въобще нужда от такъв вицепремиер. Той коментира и покупката на самолети за армията.  \"Румен Радев е много по-опасен от другите политици, защото гради илюзията, че е по-различен. Той ще излезе чист въздух под налягане.  Каракачанов прави гаф след гаф, но той няма да излезе точно въздух под налягане. Провалът му ние го предвидихме отдалеко. Делата му показват човека. Той е в постоянни скандали за корупция. България има ли полза от такъв вицепремиер? Какво е спечелила от Каракачанов? Ще изхарчим 10 млрд. български пари за самолети, при положение, че за самолети имаме, а иначе изпращаме СМС-и да даряваме за Българската Коледа, за Рилския манастир, деца и възрастни умират всеки ден от липса на лекарства. За здраве няма, за самолети има. Аз не искам мои 1500 лева да отиват за това, искам да отидат за здравеопазване. Това са български пари, от народа. Преди да се оправят здравеопазването и образованието е грешно да се дадат пари за хеликоптери\", заяви Веселин Марешки в предаването \"Лице в лице\".   ", "date": "2018.12.12", "title": "Марешки изригна: Даваме 10 млрд. за самолети, докато целия народ праща СМС-и да спаси деца и възрастни"}
{"url": "https://www.blitz.bg/politika/priekha-vazhni-promeni-v-antikoruptsionniya-zakon_news645387.html", "text": "Комисията по правни въпроси прие първо четене промени в Закона за противодействие на корупцията и за отнемане на незаконно придобитото имущество, предаде агенция „Фокус“.   „За“ гласуваха 12 депутати, 6 се въздържаха. Предлага се при прекратено наказателно дело да няма законова пречка за отнемане на незаконно придобито имущество в полза на държавата. Измененията са внесени от ПГ на ГЕРБ на 10 декември. Предложението на ГЕРБ идва след решението на Върховния касационен съд, според което прекратяването на наказателно дело е абсолютна пречка за внасяне на иск за конфискация. Предвижда се и да отпаднат всички срокове за конфискация.  Председателят на правна комисия Данаил Кирилов заяви: „Спешността до голяма степен беше продиктувана от опита с тълкувателно решение да се преуреди отново закона, при което нямаше как законодателят да не потърси адекватна реакция“.  „Досега законодателят многократно е давал добър пример в стремежа си да съобразява тълкувателната дейност на върховните касационни съдии“, заяви той.  „Не очаквах такъв резултат от това тълкувателно решение“, коментира Кирилов.  ", "date": "2018.12.12", "title": "Приеха важни промени в антикорупционния закон"}
{"url": "https://www.blitz.bg/layfstayl/ptuvane/priloshavaneto-e-garantirano-tova-e-nay-izvitiyat-pt-koyto-ste-vizhdali-video_news645285.html", "text": "Пътешествениците в китайската провинция Юннан трябва да се подготвят добре психически за едно уникално пътуване през планините, което вероятно ще им докара гадене. Извиващият се по невъобразим начин път в град Кунмин, който се простира на 6,3 км дължина, има цели 68 зигзагообразни завоя по билото на планината, съобщава „Дейли Мейл“.  Местните жители и градската управа са инвестирали 194 000 долара през 1995 година за построяването на този път за връзка между две села в окръга. Тогава било решено, че аутобанът трябва да построи по билото на планината, за да не се налага правителството да изкупува земята на местните жители.  Впечатляващи въздушни снимки показват как колите се придвижват по пътя и предприемат серия от резки леви и десни завои, които сякаш нямат край.   ", "date": "2018.12.12", "title": "Прилошаването е гарантирано: Това е най-извитият път, който сте виждали! (ВИДЕО)"}
{"url": "https://www.blitz.bg/zdrave/bombastichna-novina-sshchestvuva-khapche-s-koeto-shche-ste-mladi-do-smrtta-obyavi-profesor-ot-sashch_news645120.html", "text": "На хората им се иска да вярват във възможността да се постигне безсмъртие, но това никога няма да се случи!”. Това твърди световноизвестният учен, един от водещите биолози в света, проф. Джудит Кампизи, от Института по изследвания на стареенето в Новато, Калифорния, САЩ.   Прочетете за първите резултати от изпитанията на разработените от проф. Кампизи сенолитични препарати – същите таблетки против стареене.   В интервю за „MRT Technology Review“ проф. Джудит Кампизи разказва за започналите през юли тази година клинични изпитвания върху хора на т.нар. сенолитични препарати.  Клиничните изследвания се провеждат с основаната с участието на проф. Кампизи компания „Unity Biotechnology“.    ", "date": "2018.12.12", "title": "Бомбастична новина: Съществува хапче, с което ще сте млади до смъртта, обяви професор от САЩ!"}
{"url": "https://www.blitz.bg/zdrave/zdravni-novini/us-ucheni-posochikha-kak-mozhe-da-se-udlzhi-choveshkiyat-zhivot_news645202.html", "text": "Учените в морската биологична лаборатория (САЩ) са идентифицирали механизъм, при който ниската температура на околната среда допринася за увеличаване на продължителността на живота. Според изследователи главна роля в това играят специфични гени, които кодират студено-чувствителните протеини. Това се съобщава в прессъобщение на Phys.org .   Известно е, че един от факторите, влияещи върху дълголетието на тялото, е температурата на околната среда и тялото. Така че много видове безгръбначни живеят по-дълго при ниски температури. Причините за тази зависимост обаче все още са слабо проучени. ", "date": "2018.12.12", "title": "US учени посочиха как може да се удължи човешкият живот"}
{"url": "https://www.blitz.bg/zdrave/zdravni-novini/tazi-otvara-lekuva-khrema-i-zapushen-nos-samo-za-edna-noshch_news645181.html", "text": "Есенно-зимният период е времето на вирусните заболявания.  Дори ако имате отличен имунитет, никой не е имунизиран от хремата и запушения нос.  Особено, ако работите много с хора и използвате обществения транспорт.   ", "date": "2018.12.12", "title": "Тази отвара лекува хрема и запушен нос само за една нощ"}
{"url": "https://www.blitz.bg/zdrave/zdravni-novini/4-grupi-khora-v-nikakv-sluchay-ne-tryabva-da-priemat-dzhindzhifil_news645200.html", "text": "Има 4 групи хора, за които е абсолютно противопоказана консумацията на джинджифил. Джинджифилът е растение, съдържащо хранителни вещества и биологично активни съединения, които осигуряват невероятна подкрепа за физическото и психическото състояние на нашето тяло.   Той е бил използван за медицински цели в продължение на няколко хиляди години, което е било въведено в Древен Китай. Оказва се, че джинджифилът може да бъде ефективна алтернатива на много лекарства, които се продават в аптеките. Има обаче 4 групи хора, които са абсолютно противопоказани за консумацията на това растение. ", "date": "2018.12.12", "title": "4 групи хора в никакъв случай не трябва да приемат джинджифил"}
{"url": "https://www.blitz.bg/zdrave/zdravni-novini/veche-4-godini-izmivam-litseto-si-s-rastitelno-maslo-shchyakh-da-zapochna-po-rano-ako-znaekh-kakv-shche-e-rezultatt_news644435.html", "text": "Почистването на кожата играе много важна роля в грижата за нея.  Ако този етап се пропуска или претупва, няма да има полза от никакво тонизиране, нито от овлажняване, а само ще навредите на кожата си.  Всички азиатци отдавна използват... олио: премахва всички гримчета и почиства кожата от мазнините. Следователно, те често имат добра кожа.   почистване на кожата у дома", "date": "2018.12.12", "title": "Вече 4 години измивам лицето си с растително масло! Щях да започна по-рано, ако знаех какъв ще е резултатът"}
{"url": "https://www.blitz.bg/zdrave/zdravni-novini/dori-ne-podozirame-ot-kakvi-bolki-mozhe-da-ni-spasi-tozi-sok_news644438.html", "text": "Портокаловият сок има уникална функция, която го прави изключително полезен за хора с гръбначни проблеми. Учените в университета в Джънджоу проведоха проучване и установиха, че портокаловият сок е изключително ефективен при укрепването на костите и предпазването от фрактури.    Портокаловият сок е добър за хора с проблеми с гръбначния стълб. След 50-годишна възраст проблемът с отслабването на костната тъкан става типичен за представителите на двата пола, но особено за жените. Това увеличава риска от особено трудни за лечение фрактури. ", "date": "2018.12.12", "title": "Дори не подозираме от какви болки може да ни спаси този сок"}
{"url": "https://www.blitz.bg/zdrave/zdravoslovno/zashcho-predizvikva-rak-dvoyno-prevarenata-voda_news645002.html", "text": "В ежедневния живот често се случва охладената преварена вода да се подложи на повторно кипване. Безопасно ли е това?   Какво се случва по това време на повторното кипене с химическата формула на водата? Откъде се е появило твърдението, че в този случай съдържанието на чайника може да причини рак?   Ако имахме работа с абсолютно чиста и дейонизирана вода, нямаше да е необходимо да говорим за опасностите от повторно кипене. Но в ежедневието използваме течност със сложен състав.   Нормалната вода е наситена с разтворени минерали и газове, чиито летливи съединения се отстраняват по време на кипене. Понякога това не е лошо.  ", "date": "2018.12.12", "title": "Защо предизвиква рак двойно преварената вода"}
{"url": "https://www.blitz.bg/zdrave/8-prichini-da-yadem-leshcha-prez-zimata_news645091.html", "text": "Пренебрегваме кафявата леща по куп неясни причини - не особено примамлив външен вид, ограничените рецепти с нея. Но лещата е една от най-полезните, хранителни и в същото време - диетични храни. От библейски времена до най-модерните тенденции в храненето - лещата никога не слиза от трапезата.   За нейните ценни хранителни и лечебни свойства се е знаело още в древността практически тя е едно от най-старите култивирани растения. Лещата е споменавана в Библията и е била толкова жизненоважна в бита на хората, че дори са я облагали с данък. С времето хората започват да се отнасят пренебрежително към лещата, наричайки я „храна за бедните”.", "date": "2018.12.12", "title": "8 причини да ядем леща през зимата"}
{"url": "https://www.blitz.bg/zdrave/taynata-na-frenskiya-paradoks-za-zdraveto-e-razkrita-nauchete-ya-sega_news645102.html", "text": "Виното намалява холестерола, защитава сърцето, контролира кръвната захар, оказва благоприятно въздействие върху мозъка и паметта, премахва стреса. Звучи прекрасно, нали? И е точно така, стига да не прекалявате с количествата.   Пробвайте насладата от така наречения френски парадокс и си подарете този лукс, защото го заслужавате!  Типичният френски начин на хранене включва редовна употреба на червено вино, високомаслени сирена и ястия със сметана, а хлябът е предимно бял. Вино, въглехидрати и мазнини.   ", "date": "2018.12.12", "title": "Тайната на \"френския парадокс\" за здравето е разкрита, научете я сега!"}
{"url": "https://www.blitz.bg/zdrave/skritite-sili-na-uasabi-lyutoto-lekarstvo_news645109.html", "text": "Обичате ли люти чушки? А знаете ли, че ги наричат подправката за здравословен живот? Множество изследвания доказват, че лютите чушки убиват раковите клетки, предпазват от синусови инфекции, успокояват стомаха и намаляват телесната мазнина.   Това се дължи на веществото капсаицин, съдържащо се в тях, което е единственото по рода си, защото има способността да предизвиква раковите клетки на простатата да се самоунищожават.  Тази съставка намалява и нервните туморни влакна в мозъка, помага и при ставни болки.  Ако сте опитвали суши, вероятно сте забелязали, че с него обикновено се сервира и една зелена паста. Отровно зелена и много лютива. Тя се приготвя от японски хрян.    ", "date": "2018.12.12", "title": "Скритите сили на уасаби - лютото лекарство"}
{"url": "https://www.blitz.bg/zdrave/zdravni-novini/kardiolozi-pravilniyat-priem-na-tova-lekarstvo-sreshchu-infarkt-i-insult-spasyava-zhivot_news645193.html", "text": "Резултатите са от ново проучване, проведено от учени от Imperial College London и Университета в Лестър (Великобритания), публикувано в списание JAMA Network Open.   Изследователите са анализирали данни за близо 30 хиляди британски пациенти с висок риск от остри сърдечно-съдови заболявания, на които са предписвани статини.  Учените дават точки на всеки пациент в зависимост от предписаната доза лекарства, т.е. колко внимателно човек изпълнява посочения от лекаря режим на лечение. ", "date": "2018.12.12", "title": "Кардиолози: Правилният прием на това лекарство срещу инфаркт и инсулт спасява живот"}
{"url": "https://www.blitz.bg/zdrave/diagnostika-i-lechenie/mchitelna-bolka-bez-kray-8-greshki-pri-lechenieto-na-angina_news645209.html", "text": "Ангината е достатъчно сериозно заболяване. Нейните симптоми - висока температура (38-39 градуса), силно зачервяване, възпаление и болка в гърлото, която понякога затруднява дори преглъщането на слюнката, тежка интоксикация (човек го втриса, облива се в пот).   Освен това в сливиците в случай на ангина настъпват значителни и често необратими промени във формата им, което води до повторение на ангината и удължаване на мъчителните болки.  Ето защо не бива да допускате грешки при лечението на ангината.  ", "date": "2018.12.12", "title": "Мъчителна болка без край: 8 грешки при лечението на ангина"}
{"url": "https://www.blitz.bg/obshtestvo/intervyu/bg-ekspert-za-terora-v-strasburg-banditska-istoriya-s-radikalni-elementi-no-polititsi-shche-se-opitat-da_news645307.html", "text": "Нападението срещу невинни хора в Страсбург, Франция, предизвика много коментари, въпреки че от неговото извършване са минали броени часове. Случаят не изглежда като обикновен терористичен акт, интересът към него е и заради актуалната политическа обстановка във Франция, една от водещите държави в Европейския съюз. Валентин Радомирски от Института за икономика и международни отношения заяви, че случилото се е бандитска история с радикални елементи, но ще има политици, които ще се опитат да яхнат вълната на недоволство във Франция.  Ето какво още каза Валентин Радомирски в интервю пред  : - Господин Радомирски, какъв характер има случилото се кърваво нападение в Страсбург и защо идва точно в този момент, когато християнска Европа се готви за Коледните празници?  - Съвпадението на нападението срещу невинни хора в Страсбург с големите християнски празници е случайност, но многозначителна случайност. Според мен, става дума за един бандитски акт с радикални елементи, поне това става ясно от информациите около личността на нападателя. - Защо във Франция се случи това нападение, има ли връзка с нестабилната политическа обстановка в тази държава в последно време?  - Обстановката във Франция в момента е естествено следствие от натрупване на напрежение през последните десетилетия. Французите са нация, която е известна с привързаността си към принципите на Великата френска революция - свобода, равенство, братство. Днес ние говорим за европейски морални ценности, но в тях френските морални принципи като че ли не са застъпени, не се споменават. - Какъв е проблемът на французите, които в един момент просто избухнаха срещу поредното поскъпване и срещу политиката на своето правителство като цяло?  - След десетилетия на неолиберализъм неравенството в света достигна безумни размери. Точно срещу това се надигнаха французите, защото техният манталитет е такъв, затова те първи реагираха. Но бъдете сигурни, че подобни избухвания ще има и в други държави, не само в Европа. Ясно е, че и държавата, и пазарът, са важни елементи на икономическата политика. Но между тях трябва да има баланс, ако едната страна има тежест пред другата, нещата не се получават и неравенството нараства. А това дразни хората. - В крайна сметка, кой има полза от поредната стрелба, поредните невинни жертви и поредния човек, който убива без нужда, а и от размириците във Франция?  - В краткосрочен план, ще има политици във Франция, които ще се опитат да яхнат вълната на недоволство. Но в дългосрочен план няма да има печеливши. Ние минаваме през преходен период, в който търсим да открием алтернатива на нашето развитие, след като сме стигнали до такива тежки неравенства. За съжаление, такъв период обикновено е съпътстван от бунтове, протести и дори военни конфликти. След това обаче лидерите отново ще седнат на масата за преговори и ще направят необходимите компромиси, които е можело да бъдат направени доста по-рано.  ", "date": "2018.12.12", "title": "БГ експерт за терора в Страсбург: Бандитска история с радикални елементи, но политици ще се опитат да…"}
{"url": "https://www.blitz.bg/obshtestvo/maystor-na-mente-banknoti-vliza-v-zatvora_news645319.html", "text": "Кримигероят Николай Маринов, познат в ъндърграунда с прозвището Малкия Маргин, заради съвпадението на имената си с известния подземен бос, бе осъден на една година и четири месеца затвор от Бургаския окръжен съд за разпространението на фалшиви пари., пише \"Флагман\".  Маринов бе задържан през август м.г. в Слънчев бряг, а в него ченгета откриха 36 фалшиви банкноти с номинал от по 20 лева.  Купюрите са били майсторско изпълнение – само много набито око можело да разпознае фалшификата. Разследващите са открили преди това и други подобни банкноти в Слънчев бряг и започнали да търсят кой ги разпространява. Така стигнали до Николай Маринов-Малкия Маргин.  Той бил от Северна България, но от дълго време работил в Слънчака. Познат е и с други криминални прояви, известен е в ъндърграунда.  Днес Маринов се призна за виновен и сключи споразумение с прокуратурата, което бе одобрено от съдия Асен Гагашев.  ", "date": "2018.12.12", "title": "Майстор на менте банкноти влиза в затвора"}
{"url": "https://www.blitz.bg/obshtestvo/izvnredno-ot-sledstvieto-maykata-na-nikolay-banev-s-obvinenie-za-uchastie-v-prestpna-grupa_news645323.html", "text": "Mария, майката на бизнесмена Николай Банев, бе в Националната следствена служба, за да бъде привлечена под отговорност за участие в престъпна група за данъчни престъпления, присвояване и пране на пари, пише \" \".    Според прокуратурата Мария Банева е бъркала да взима пари директно в касите на две дружества - \"Полимери\" и \"Тежка индустрия\". Освен това тя е продала кран на една от фирмите при неизгодни условия, а парите от продажбата не влезли в предприятието. Заради напредналата възраст на Мария Банева прокуратурата ще й наложи парична гаранция. \"Това е случай от \"Елма Троян\". Доколкото ми е известно, със самото приватизиране на \"Елма\" между Николай Банев и друг виден приватизатор Борис Бояджиев е имало негласна договорка предприятието да бъде фалирано, за да може г-н Бояджиев, който има абсолютно същия бизнес, да прогресира, а \"Елма Троян\" да бъде нарязана на скрап\", обясни Николова. По думите й, при нея ежедневно са идвали работници, които са плачели, че не могат да си платят наема или да дадат пари на децата. \"Много ми е трудно да извадя конкретни случаи, защото това наистина бе ежедневие\", категорична бе Мария Николова.  Юристката каза, че е започнала да работи с Евгения и Николай Баневи от 2008 г. На въпрос защо е спряла да работи с Баневи през 2017 година, Мария Николова обясни, че е имало заплаха за сигурността й. \"Напуснах, защото се случи личен инцидент, който застрашава сигурността ми, и реших, че трябва да сложа край. Прокуратурата ме потърси като свидетел\", поясни тя, като не пожела да разкаже повече, тъй като се води разследване.", "date": "2018.12.12", "title": "Извънредно от Следствието: Майката на Николай Банев с обвинение за участие в престъпна група"}
{"url": "https://www.blitz.bg/intsidenti/tselunata-ot-sdbata-zhena-otselya-kato-po-chudo-pri-uzhasen-intsident-na-ptya-video_news645229.html", "text": "В руския град Ростов на Дон жена по чудодеен начин оцеля при страшно ПТП, съобщават световните издания. Тя стояла на кръстовище и искаше да пресече пътя. В този момент буквално на няколко метра от нея се сблъскали две коли. По щастлива случайност колите се разпръснали в различни посоки.Потребителите в социални мрежи в коментарите към видеоклипа са разделени в мнението си кой е виновен за инцидента. Някои пишат, че виновникът е таксиметровият шофьор, тъй като е обръщал колата си и не е пропуснал аудито, а според други шофьорът на немската кола е преминал на червено.     ", "date": "2018.12.12", "title": "Целуната от съдбата! Жена оцеля като по чудо при ужасен инцидент на пътя (ВИДЕО)"}
{"url": "https://www.blitz.bg/svyat/ognen-ad-v-ofisa-na-google-v-kitay-video_news645232.html", "text": "В Пекин е възникнал пожар в една от сградите в комплекса Чжунгуанцун, познат като китайската \"Силициева долина\", съобщава телевизионния канал CGTN.Според наличната информация, пожарът е започнал на покрива на сградата, където се намира офисът на компанията Google. В рамките на 20 минути всички служители са били евакуирани на улицата, след което пламъците са били потушени. Няма информация за пострадали, причината за пожара все още не е изяснена. Превод и редакция: БЛИЦ      ", "date": "2018.12.12", "title": "Огнен ад в офиса на Google в Китай (ВИДЕО)"}
{"url": "https://www.blitz.bg/intsidenti/zasnekha-na-video-smrtta-na-vodach-koyto-se-opital-da-izbyaga-ot-politsiyata-blizo-do-moskva_news645234.html", "text": "Отчаян опит за бягство от полицията в района на Москва в Русия завърши трагично за него, съобщават световните издания.  На кадрите се вижда как колата навлиза в противоположната лента при голяма скорост. В някакъв момент той се завърта и се удря в стълб. От силния удар шофьорът излита от кабината. След няколко секунди преминава патрулната кола, която води преследването. Полицаите се втурват към димящата купчина от метал. Но за съжаление шофьорът е починал при произшествието.  Вероятно шофьорът е бил пиян.     ", "date": "2018.12.12", "title": "Заснеха на ВИДЕО смъртта на водач, който се опитал да избяга от полицията близо до Москва"}
{"url": "https://www.blitz.bg/svyat/tayani-terort-v-strasburg-nyama-da-ni-uplashi_news645237.html", "text": "Европейският парламент (ЕП) ще продължи работата си до края на седмицата, въпреки нападението в Страсбург. Това съобщи председателят на ЕП Антонио Таяни, като изрази своята болка заради жертвите на терористичния акт.  Той увери, че парламентът няма да бъде уплашен от терористични или криминални атаки.  Българските евродепутати и техните колеги не са пострадали при инцидента.  \"Ние ще победим тероризма и онези, които искат да атакуват нашия начин на живот. Европейският парламент продължава да работи, написа Таяни във Фейсбук.     \"Ще продължим да работим и да даваме отпор срещу тероризма и насилието, черпейки сила от свободата и демокрацията\", каза още председателят на ЕП в друг свой постинг.  Снощи в ЕП беше задействан протоколът за извънредни ситуации - забрана за влизане и излизане от сградата.  ", "date": "2018.12.12", "title": "Таяни: Терорът в Страсбург няма да ни уплаши"}
{"url": "https://www.blitz.bg/svyat/izvnredno-ot-strasburg-politsiya-obsadi-dzhikhadista-okrvavil-grada_news645236.html", "text": "Страсбург осъмна накрак, след като снощи атентатор откри стрелба и уби няколко души по време на коледен базар близо до площад Клебер до един от централните площади в града. В момента полицията е обсадила жилищна сграда в Страсбург, в квартал Нюдорф, в която се е барикадирал стрелецът от Коледния базар. Той е 29-годишен, казва се Шариф Шекат и е роден в Страсбург.  Сутринта преди атентата е трябвало да се яви в полицията, за да бъде разпитан за въоръжен обир. Той обаче не се появил. Спецчасти току-що са нахлули в къщата, но не са открили атентатора. Преди това според очевидци са извикали: \"Няма смисъл да се криеш!\" Малко преди да се барикадира той рани полицай при бягството си. Вестникът съобщи, че полиция е обискирала жилището на нападателя и е открила в него ръчни гранати.  Полицаят също е успял да го простреля. Жена, която е била на базара по време на стрелбата, описа нападателя.  \"Чух взрив и видях как един мъж падна. Друг стоеше до него и не му помогна, само гледаше и имаше празен поглед. Това ме направи подозрителна. Беше висок към 1,80-1,90, носеше черна шапка, черно яке, тъмни панталони и маратонки. Зад него хората се обърнаха и хукната да бягат\", разказва тя.  По-рано в мрежата се появи фотография на заподозрения за стрелбата в Страсбург. Заподозреният Шариф Шекат е роден през 1989 г. и е включен в базата данни S - това са дела, свързани със заплаха за държавната сигурност. Той е имал присъди във Франция и Германия и е лежал в затвора.  Според последна информация, непотвърдена официално от властите, четирима души са загинали при стрелбата в Страсбург, информира BFM TV, позовавайки се на свои източници. Също така единадесет души са ранени, като поне 7 от тях са в тежко състояние.   ", "date": "2018.12.12", "title": "Извънредно от Страсбург: Полиция обсади джихадиста, окървавил града!"}
{"url": "https://www.blitz.bg/svyat/masova-strelba-i-v-braziliya-zhertvite-kolkoto-tezi-vv-frantsiya_news645250.html", "text": "Масова стрелба в Бразилия, при която най-малко 4 души загинаха, а още трима са ранени, е станала и в Бразилия.   Мъж откри огън в католическата катедрала в град Кампинас. Нападението станало по време на църковна служба, когато в храма имало десетки вярващи, уточнява България Он Еър.   Очевидци разказват, че мъжът нахлул в сградата и започнал да стреля на случаен принцип. А малко след атаката се самоубил. Самоличността му все още е неизвестна.  Полицията е започнала разследване за установяване на мотивите.  БЛИЦ припомня, че  . При касапницата загинаха най-малко четирима души, а други 12 са ранени.    ", "date": "2018.12.12", "title": "Масова стрелба и в Бразилия! Жертвите, колкото тези във Франция"}
{"url": "https://www.blitz.bg/svyat/bombena-zaplakha-oprazni-tsentralata-na-facebook-video_news645252.html", "text": "Евакуираха сградата на американската компания Facebook в град Менло Парк, щата Калифорния, заради бомбена заплаха. Няколко сгради са евакуирани и всички хора са в безопасност, уточняват от компанията.  На място бяха изпратени полицаи и сапьори, които провериха сградата. Оказа се, че бомбената заплаха е фалшива и не е открито нищо подозрително.  В централата на Facebook, която притежава едноименната социална мрежа, работят около 15 000 души.  Източник: Нова телевизия ", "date": "2018.12.12", "title": "Бомбена заплаха опразни централата на Facebook (ВИДЕО)"}
{"url": "https://www.blitz.bg/layfstayl/za-damite/vsichki-onemyakha-ot-viziyata-na-viktoriya-bekm-poyavi-se-s-rokle-bez-sutien-i-pokaza-baya-plt-no-snimkivideo_news645117.html", "text": "44-годишната  . Другото най-разпространено определение за нея е, че е истинска модна икона.   Умишлено или не, но съпругата на Дейвид Бекъм успява да предизвика истински фурор с всяка своя поява. Доказателство за това е случилото се на Fashion Awards 2018 в партньорство със Swarovski в историческата Royal Albert Hall в Кенсингтън, Лондон. Тя се вясна с рокля, под която нямаше сутиен, а освен всичко демонстрира и много плът.", "date": "2018.12.12", "title": "Всички онемяха от визията на Виктория Бекъм – появи се с рокле без сутиен и показа бая плът, но… (СНИМКИ/ВИДЕО)"}
{"url": "https://www.blitz.bg/svyat/frantsiya-povishava-stepenta-na-trevoga-sled-atentata-v-strasburg_news645248.html", "text": "Франция повишава степента на тревога и засилва охраната на коледните базари след стрелбата снощи в Страсбург. При нападението бяха бяха убити 3 души, а 12 - ранени, съобщи министърът на вътрешните работи Кристоф Кастанер. Президентът на Франция Еманюел Макрон поднесе съболезнования, информира БНТ.  Засилен е контролът на коледните базари в страната, както и охраната по границите. Това обяви френският вътрешен министър Кристоф Кастанер на специален брифинг в Страсбург, който стана сцена на нападение.  „В 19:50 часа в Страсбург мъж е извършил нападения на три места в града. Той е убил трима души и е ранил други 12, от които шестима са в критично състояние. Силите за сигурност са използвали оръжие в опит да спрат стрелеца. Между 20:20 ч. и 21:.00 ч. нападателят е участвал в две престрелки със силите за сигурност“, каза Кастанер.  Стрелецът все още е на свобода, а в операцията по задържането му участват около стотици служители на реда. Заподозряният е известен на полицията с престъпления, които не са свързани с тероризъм. Той е имал присъди във Франция и в Германия, и е лежал в затвора.  Министърът на вътрешните работи подчерта, че въпреки засилените мерки за сигурност училищата в града ще останат отворени, като родителите трябва да решат дали да пуснат децата си.  Снощи блокирани останаха и евродепутатите, които са в Страсбург на редовна сесия на Европейския парламент.  Коледният базар в Страсбург е сред най-известните в Европа и е посещаван всяка година от около два милиона души. Днес в града е обявен траур.  ", "date": "2018.12.12", "title": "Франция повишава степента на тревога след атентата в Страсбург"}
{"url": "https://www.blitz.bg/analizi-i-komentari/sluchayno-li-atentatort-s-kalashnik-i-granati-v-strasburg-izmesti-vnimanieto-ot-zhltite-zhiletki_news645243.html", "text": "Атентаторът е част от една мрежа. Намерени са гранати, стрелял е с калашник. Това заяви експертът по борба с тероризма проф. Боян Чуков в ефира на bTV по повод терористичната атака в Страсбург от тази нощ.  Припомняме, че при нападението на коледен базар в центъра на града бяха убити най-малко 4 души, а други 12 тежко ранени.  „Едно такова събитие, за да бъде анализирано по-сериозно, трябва да се има предвид мястото, времето и последствията. Първо, убиецът той не е толкова сам. Саморадикализация и терорист единица няма. Някой ги подготвя, някой им дава оръжие. Той е бил с Калашников, в дома му са намерени много ръчни гранати, той е част от една мрежа. Тази мрежа, в която участва, има свой клон в Германия. През 2012 година той е осъден, лежал е в затвора. Защо е нападнал хора на коледен пазар? Мястото и моментът за атентата са избрани перфектно и неслучайно. През този пазар минават 2 милиона души, а и знаете за проблемите във Франция с „жълтите жилетки”. Този атентат днес измести „жълтите жилетки” на първите страници в пресата, но в никакъв случай не казвам, че правителството е организирало атентата, за да се справи с „жълтите жилетки”. Нека се върнем малко по-назад. В понеделник Макрон извика Саркози, за да му даде съвети как да се бори с „жълтите жилетки”. Ако гледате поведението на Макрон, то е същото, което имаше Саркози, когато като министър на вътрешните работи усмири бунтовете в страната, вдигна си рейтинга и стана президент.  „Вниманието в цяла Франция е насочено към атентата. Бунтът на жилетките е заместен с този терористичен акт. Аз не казвам, че някой от правителството е замесен“, каза още Боян Чуков. Във Франция се въвежда най-високата степен на готовност срещу терористични актове, това е полувоенно положение. Включват се армията, въоръжените сили, забранени са мероприятия на „жълтите жилетки” днес. В цялата страна фокусът е е насрочен към атентата. Сега Макрон има възможност да излезе като спасител и обединител на нацията.”", "date": "2018.12.12", "title": "Случайно ли атентаторът с Калашник и гранати в Страсбург измести вниманието от \"жълтите жилетки\""}
{"url": "https://www.blitz.bg/kriminalni/nakazanie/maykata-na-banev-na-svoboda-sreshchu-10-bona_news645331.html", "text": "Майката на скандалния бизнесмен Николай Банев - Мария, има повдигнато обвинение от Спецпрокуратурата, научи БЛИЦ.  Наложена й е мярка за неотклонение парична гаранция от 10 000 лева.  Мария Банева е привлечена под отговорност за участие в престъпна група за данъчни престъпления, присвояване и пране на пари.  Семейство Николай и Евгения Баневи също обект прокуратурата, като могат да се похвалят с няколко тежки обвинения, свързани с финансови далавери.    ", "date": "2018.12.12", "title": "Майката на Банев на свобода срещу 10 бона!"}
{"url": "https://www.blitz.bg/kriminalni/nakazanie/piyaniyat-i-drogiran-shofor-ubil-baletista-martin-chikalov-pogalen-ss-skandalno-niska-prisda_news645329.html", "text": "Предаденият на съд с обвинителен акт на Окръжната прокуратура във Варна 25-годишен Петър Здравков бе осъден днес на 6 години лишаване от свобода от Варненския окръжен съд. До ефективното наказание се стигна, след като подсъдимият призна вината си и поиска делото срещу него да се гледа при условията на съкратено съдебно следствие.   Така за причинената смърт на балетиста от варненската опера 38-годишния Мартин Чикалов от неправоспособния водач Петър, шофирал с превишена скорост на оживен варненски булевард, съдът му определи наказание 9 години лишаване от свобода, но след редукция заради признатата вина наказанието му бе намалено с една трета и Петър Здравков ще търпи наказание от 6 години затвор.  В обвинителната си пледоария представителят на Окръжната прокуратура поиска съдът да определи наказание над средния размер за престъплението по член 343, ал. 3, буква „б“ от НК след редукцията. Това деяние се наказва с лишаване от свобода от 3 до 15 години. Прокурорът припомни, че неправоспособният водач е бил самонадеян, въпреки че никога не е имал шофьорска книжка, шофирал е с превишена скорост и след пътно-транспортното произшествие е избягал и се е укрил.  Неправоспособният Петър шофирал преди катастрофата с 114,6 км в час по бул. „Приморски“ на 10 септември вечерта, а в момента на удара в тялото на балетиста скоростта на автомобила му е била 77 км в час. Управлявал е автомобила си без очила, въпреки че от детската си възраст е бил с далекогледство и е трябвало да носи очила както за близко,така и за далечно разстояние.     След пътно-транспортното произшествие Петър напуска мястото и се укрива от органите на реда. Не е бил открит на адреса на родителите си на 10 септември тази година, където е бил адресно регистриран. Обявен за общодържавно издирване. Една на следващия ден след разговор с адвокат той се явил в ОД на МВР. Междувременно подал заявление за регистрация на друг адрес, на който живеел негов приятел, у когото оставал понякога да нощува. Живеещите там не познават подсъдимия Петър.  Съседите от адреса на родителите му го описват като агресивен младеж, който след забележки за вдигане на шум отмъщавал чрез увреждане на автомобилите им, за което е бил заведен на отчет като непълнолетен. За шофиране без правоспособност подсъдимият е бил наказван с актове за административни нарушения.  Кокаин и канабис е открила съдебно-химическата експертиза в кръвните проби на Петър Здравков. Наличието на метаболит на тетрахидроканабинол и на бензоилекгонин в кръвните му проби доказват вредната употреба на забранените от закона високорискови вещества. Смъртта на Мартин е настъпила от тежка черепно-мозъчна травма.  Присъдата на Варненския окръжен съд подлежи на протест и обжалване пред Апелативния съд.    ", "date": "2018.12.12", "title": "Пияният и дрогиран шофьор, убил балетиста Мартин Чикалов, погален със скандално ниска присъда"}
{"url": "https://www.blitz.bg/kriminalni/prvo-v-blits-dzhambazki-za-iznasilvacha-i-ubiets-na-baba-petranka-da-bde-kastriran-i-obesen_news645335.html", "text": "Евродепутатът Ангел Джамбазки изригна заради бруталният изнасилвач и убиец на баба Петранка. , който беше арестуван два дни след като нападна, изнасили и задуши в дома и 70-годишната самотно живееща жена.   Пред разследващите убиецът признал за извършеното, но се оправдал, че е действал под въздействието на алкохола и сексуалния нагон.  „А аз искам това нещо да бъде кастрирано и обесено“, написа в личния си фейсбук профил евродепутатът.      БЛИЦ припомня, че  .  ", "date": "2018.12.12", "title": "Първо в БЛИЦ! Джамбазки за изнасилвача и убиец на баба Петранка: Да бъде кастриран и обесен!"}
{"url": "https://www.blitz.bg/obshtestvo/pozhalen-li-be-narkotrafikantt-dancho-kacheto-i-koga-shche-si-plati-solenata-globa-ot-300-khilyadi-evro_news645350.html", "text": ". Качето се призна за виновен, подписа споразумение с прокуратурата, което бе одобрено от Бургаския окръжен съд, пише Флагман.  Той се размина с ефективна присъда до 8 години затвор, която го грозеше по този член и бе осъден на 1 година условно с 4-годишен изпитателен срок, както и глоба от 5 хил.лева. Качето трябва да се захване с почтен бизнес и пази чист в следващите 4 години, защото ако отново наруши закона, ще лежи в затвора, което няма да е нещо ново за него.  Йордан Иванов е осъждан за наркотрафик във Франция, а на днешното заседание по делото му в Окръжния съд в Бургас стана ясно, че не си е платил глобата от 300 хил.евро.  предупреди го съдия Събчо Събев.  Въпрос на време е френските власти да се задействат и да поискат съдействие от българската държава за обезпечаване на вземането. Дали обаче ще има какво да вземат от айтозлията, не е много ясно. ", "date": "2018.12.12", "title": "Пожален ли бе наркотрафикантът Данчо Качето и кога ще си плати солената глоба от 300 хиляди евро?"}
{"url": "https://www.blitz.bg/kriminalni/prestplenie/mitnichari-udarikha-430-litra-rakiya-maskirana-kato-yablkov-sok-snimki_news645371.html", "text": "Служители на Митница Лом задържаха 430 литра ракия без документи, пренасяна в картонени опаковки с обозначение за сок от ябълки.   На 11 декември, около 3 часа през нощта, в района на Дунав мост 2 мобилен митнически екип спира за проверка камион,  пътуващ от България към Румъния.  По документи товарният автомобил превозвал групажна стока.  При проверка на товарното помещение на камиона в митническото хале митническите инспектори забелязват,  че единият от палетите е фолиран с полиетиленово фолио. На него са натоварени 24 кашона с етикети на ябълков сок.  Всеки от кашоните е съдържал картонени кутии със графично лого на ябълка. При отварянето на една от опаковките се установява, че тя съдържа прозрачната течност със силно изразен мирис на ракия. Замерването на течността с денситометър отчита стойност от 45 алкохолни градуса. При щателна проверка на кашоните се установява, че 10 от тях съдържат по три 5-литрови кутии,  а в останалите 14 кашона има по четири кутии. Общо количество на открития алкохол е  86 опаковки по 5 литра  или  общо 430 литра. По случая предстои образуване на административнонаказателно производство.", "date": "2018.12.12", "title": "Митничари удариха 430 литра ракия, маскирана като ябълков сок (СНИМКИ)"}
{"url": "https://www.blitz.bg/kriminalni/prestplenie/tiyneydzhr-narga-oponenta-si-s-nozh-za-khranene-v-krchma-v-popovo_news645293.html", "text": "18-годишен мъж е задържан след скандал в заведение в град Попово, съобщават от полицията в Търговище.   На 11 декември около 23.15 часа в заведение в Попово е възникнал скандал, в резултат на който 18-годишният Р.Й. от с. Посабина, община Попово, е нанесъл порезна рана с нож за хранене в лявата част на гърба на 25-годишен мъж от Варна. Пострадалият е прегледан в Центъра за спешна медицинска помощ и е освободен за домашно лечение.  18-годишното момче е задържано в РУ-Попово. Двамата участници в скандала са известни на полицията с предишни свои противоправни деяния.  По случая е образувано досъдебно производство по описа на РУ-Попово(за извършени хулигански действия). ", "date": "2018.12.12", "title": "Тийнейджър наръга опонента си с нож за хранене в кръчма в Попово"}
{"url": "https://www.blitz.bg/kriminalni/izvnredna-novina-ot-prokuraturata-za-golyamata-birma_news645370.html", "text": "Специализираната прокуратура внесе в Специализирания наказателен съд искане от за вземане на мярка за неотклонение „задържане под стража“ спрямо Евлоги Станоев, известен като Голямата Бирма, съобщава БГНЕС.  Бирмата има повдигнати обвинения за участие в организирана престъпна група, създадена с цел да вършат съгласувано в страната престъпления.  Евлоги, заедно с големия му син Антон, който се предаде на властите в средата на октомври и Георги, който е все още в неизвестност, са обвинени заради канала за цигари, разбит през лятото.  Събраните до момента доказателства сочат, че Станоеви и останалите обвинени по делото лица са свързани с разкритите 4 фабрики за незаконни цигари - в с. Калугерово (област Пловдив), Дупница, Горна Оряховица и с. Ясен (Плевенско).  Месечният оборот от нелегалното разпространение на цигари, произведени в тези фабрики, е бил приблизително 10 милиона лева. От цеховете им бяха иззети 42 тона тютюн и над 50 хил. кутии цигари. ", "date": "2018.12.12", "title": "Извънредна новина от прокуратурата за Голямата Бирма!"}
{"url": "https://www.blitz.bg/kriminalni/zadrzhakha-mzh-za-opit-za-ubiystvo-pred-igralna-zala-v-sofiya_news645364.html", "text": "48-годишен мъж е задържан в Шесто районно управление - СДВР за опит за убийство. На 8 декември, около 1:00 часа от столична болница е подаден сигнал за приети пациенти - двама мъже с прободни рани, настанени за лечение без опасност за живота. Това съобщиха от пресцентъра на МВР.  По данни на пострадалите, малко по-рано същата нощ, пред игрална зала на бул. „Тодор Каблешков“ били нападнати от непознат, който им нанесъл рани с нож в гърдите и избягал.  В резултат на предприетите оперативно-издирвателни и процесуално-следствени действия в рамките на образуваното досъдебно производство е установен извършителят - 48-годишен, криминално проявен столичанин. Задържан е с полицейска мярка до 24 часа в Шесто РУ.  След доклад на събраните материали в Софийска градска прокуратура той е привлечен като обвиняем по чл. 115 ал 1 от НК. Наложена му е мярка за неотклонение „задържане под стража“. ", "date": "2018.12.12", "title": "Задържаха мъж за опит за убийство пред игрална зала в София"}
{"url": "https://www.blitz.bg/obshtestvo/regioni/mayka-i-sin-se-okazakha-nay-izpechenite-dilri-v-plovdiv_news645384.html", "text": "Двама жители на пловдивския квартал „Столипиново“ са били задържани за разпространение на наркотични вещества, оповести днес полицията.  При процесуални и следствени действия в понеделник служители на Шесто РУ открили множество таблетки ривотрил на адреса на 42-годишен мъж и 62-годишната му майка.  Извършителите били отведени за едно денонощие в районното управление. Срещу тях е образувано бързо производство по чл. 354а, ал.1 от НК.  Работата по цялостното документиране на случая продължава под наблюдението на Окръжна прокуратура - Пловдив. ", "date": "2018.12.12", "title": "Майка и син се оказаха най-изпечените дилъри в Пловдив"}
{"url": "https://www.blitz.bg/obshtestvo/regioni/politsiyata-khvana-biyachite-ot-mola-v-plovdiv-koito-spretnakha-besen-ekshn-zaradi_news645393.html", "text": "Пловдивската полиция успя да установи биячите, които сътвориха преди няколко дни екшън пред мола в „Смирненски“ заради място за паркиране., съобщава \"Марица\".  Авторите на хулиганската проява са били разкрити в рамките на няколкодневно разследване. Както медията ни съобщи, на 9 декември 18-годишно момче се оплакало във Второ РУ, че в подземен паркинг на мол двама непознати му нанесли побой и го напръскали с лютив спрей, след като се спречкали за паркомясто.  В хода на издирвателните действия, проведени съвместно с колегите им от РУ – Стамболийски, служителите установили нарушителите на обществения ред – младежи от Кричим, на 19 и 22 години. Спрямо тях била взета полицейска мярка за задържане. За случая е уведомена прокуратурата.    ", "date": "2018.12.12", "title": "Полицията хвана биячите от мола в Пловдив, които спретнаха бесен екшън заради..."}
{"url": "https://www.blitz.bg/kriminalni/prestplenie/ubietst-na-baletista-martin-chikalov-namali-prisdata-si-s-khitr-khod_news645305.html", "text": "По съкратената процедура ще се гледа делото срещу 25-годишния Петър Здравков, който прегази балетистът Мартин Чикалов на пешеходна пътека във Варна. На разпоредителното заседание по делото тази сутрин Здравков се призна за виновен.  Днес делото започва да се гледа по същество. Отхвърлено беше искането на защитата процесът да е при закрити врата. Заради самопризнанията му, наказанието на Петър Здравков пък ще бъде намалено с една трета, съобщава Дарик.      Тежкият пътен инцидент стана на 10 септември т.г. на бул. \"Приморски\" във Варна. Според обвинението, шофирайки с превишена скорост личния си автомобил, Петър Здравков блъска пресичащ велосипедист, след което напуска местопроизшествието.  Вследствие на инцидента 39-годишният Мартин Чикалов почина. Шофьорът се опита да се укрие от органите на реда и дори беше обявен за издирване. Ден след инцидента Здравков се предаде сам в присъствието на адвоката си.  Проверка показа, че 25-годишният мъж никога не е притежавал шофьорска книжка, за което дори е бил санкциониран. Според обвинението при направената съдебно-химическа експертиза в кръвните проби на Петър са били открити наркотични вещества.  ", "date": "2018.12.12", "title": "Убиецът на балетиста Мартин Чикалов намали присъдата си с хитър ход"}
{"url": "https://www.blitz.bg/intsidenti/katastrofi/nova-tezhka-katastrofa-zatvori-podbalkanskiya-pt-snimki_news645321.html", "text": "Тежка катастрофа затвори за движение  подбалканският път София-Бургас. Движението е ограничено до отбивката за град Мъглиж, съобщава presstv.bg.  Инцидентът е станал малко пред 10 часа днес.  Два автомобила - „Ауди“ и „Мерцедес“, се движат един зад друг, като водачът на аудито предприел завой наляво, когато в него странично се блъска мерцедесът.  Водачът на аудито е в тежко състояние. Той е транспортиран до университетската болница в Стара Загора.  Движението в участъка е спряно, ТИР-овете се пренасочват през обходни маршрути.                ", "date": "2018.12.12", "title": "Нова тежка катастрофа затвори подбалканския път (СНИМКИ)"}
{"url": "https://www.blitz.bg/intsidenti/uvelichi-se-broyat-na-zaginalite-i-ranenite-sled-strelbata-vv-frantsiya_news645215.html", "text": "Четирима души са загинали при стрелбата в Страсбург, информира BFM TV, позовавайки се на свои източници. Също така единадесет души са ранени, като поне 7 от тях са в тежко състояние.Според съобщенията в медиите, стрелецът все още не е задържан. На площад Бройл, в историческия център на града, се провежда спецоперация. Изданията в страната съобщават, че нападателят е ранен след престрелка с военните. Органите на реда имат основание да смятат, че заподозреният не е действал сам.  France Info съобщава, че заподозреният за стрелбата в центъра на Страсбург е трябвало да бъде задържан във вторник сутринта (11.12.) по дело за убийство, но той не си е бил у дома.  Стрелбата е открита близо до коледния пазар в един от централните площади - Клебер. Представители на службите за сигурност са отцепили района, а трамваите са били спрени.  Европейският парламент, който има база в Страсбург, е бил затворен, като никой не може да напусне или да влезе в сградата. Превод и редакция: БЛИЦ     ", "date": "2018.12.12", "title": "Увеличи се броят на загиналите и ранените след стрелбата във Франция"}
{"url": "https://www.blitz.bg/intsidenti/prva-snimka-na-kasapina-ot-strasburg-dzhikhadistt-sharif-shekat-e-imal-dosie-v-politsiyata_news645216.html", "text": "В мрежата се появи фотография на заподозрения за стрелбата в Страсбург.Заподозреният Шариф Шекат е роден през 1989 г. Според информацията от френските медиите той е роден в Страсбург. По-рано, нападателят е попадал в полезрението на полицията, той е включен в базата данни S - това са дела, свързани със заплаха за държавната сигурност.  По информация от някои френски издания, в дома на стрелеца са открити множество гранати, както и радикални книги.      France Info съобщи, че заподозреният за стрелбата в центъра на Страсбург е трябвало да бъде задържан във вторник сутринта (11.12.) по дело за убийство, но той не си е бил у дома.  Според последна информация четирима души са загинали при стрелбата в Страсбург, информира BFM TV, позовавайки се на свои източници. Също така единадесет души са ранени, като поне 7 от тях са в тежко състояние.  Според съобщенията в медиите, стрелецът все още не е задържан. На площад Бройл, в историческия център на града, се провежда спецоперация. Изданията в страната съобщават, че нападателят е ранен след престрелка с военните. Органите на реда имат основание да смятат, че заподозреният не е действал сам. Превод и редакция: БЛИЦ     ", "date": "2018.12.12", "title": "Първа СНИМКА на касапина от Страсбург - джихадистът Шариф Шекат е имал досие в полицията"}
{"url": "https://www.blitz.bg/intsidenti/vnshno-s-informatsiya-ima-li-postradali-blgari-v-krvavata-ataka-vv-frantsiya_news645217.html", "text": "Няма данни за пострадали български граждани, съобщиха от българското външно министерство.  \"По данни на дежурния дипломат от постоянното представителство на Република България към Съвета на Европа, което се намира в Страсбург, към момента нямаме данни за пострадали български граждани. Българските дипломати в Страсбург и техните семейство са живи и здрави. Нашият съвет към българите, които се намират в Страсбург, е където и да се намират, да останат на място и да следват нарежданията на властите\", каза за \"Хоризонт\" Иван Димов - съветник на външния министър Екатерина Захариева.  Както вече съобщихме, стрелба беше открита по-рано тази вечер в центъра на Страсбург, Франция. Стрелбата е открита в близост до коледен базар близо до централен площад в града.  Според последна информация четирима души са загинали при стрелбата, информира BFM TV, позовавайки се на свои източници. Също така единадесет души са ранени, като поне 7 от тях са в тежко състояние.  Според съобщенията в медиите, стрелецът все още не е задържан. На площад Бройл, в историческия център на града, се провежда спецоперация. Изданията в страната съобщават, че нападателят е ранен след престрелка с военните.  Междувременно в мрежата се появи фотография и информация за заподозрения за стрелбата в Страсбург.  Европейският парламент, който има база в Страсбург, е бил затворен, като никой не може да напусне или да влезе в сградата. Превод и редакция: БЛИЦ    ", "date": "2018.12.12", "title": "Външно с информация има ли пострадали българи в кървавата атака във Франция"}
{"url": "https://www.blitz.bg/intsidenti/intsident-v-kapustin-yar-nova-ruska-pvo-raketa-se-vzrivi-po-vreme-na-test_news645212.html", "text": "Една от ракетите на на най-новия руски зенитно-ракетен комплекс С-350 \"Витяз\" се е взривила по време на тест на полигона Капустин Яр в Астраханска област, предават осведомителните агенции, като се позовават на източник от руския военно-промишлен комплекс.  \"На полигона Капустин Яр по време на изпитания на системата за противовъздушна отбрана С-350 \"Витяз\" една от ракетите се самоунищожи във въздуха в резултат на извънредна ситуация\", казва източникът.    Той добавя че, комплексът понастоящем преминава фабрични изпитания. Неуспешното изстрелване на ракетата не е причинило щети и жертви. Ракетата е паднала на територията на полигона и е предизвикала пожар, който бързо бил потушен.   С-350 \"Витяз\" е зенитно-ракетен комплекс със среден обсег на действие - максимален радиус на действие 60 км, максимална височина на поражение - 30 км.  Една пускова установка има 12 ракети. Комплексът се разработва от концерна \"Алмаз-Антей\", за да замени остарелите ЗРК \"Бук\". Превод: БЛИЦ  ", "date": "2018.12.12", "title": "Инцидент в Капустин Яр: Нова руска ПВО ракета се взриви по време на тест"}
{"url": "https://www.blitz.bg/stsena/dzheyms-bond-ima-khronichno-zabolyavane-spored-uchenite_news645219.html", "text": "Учени от университета в Отаго в Нова Зеландия са заявили, че героят на романите на Ян Флеминг Джеймс Бонд е хроничен алкохолик. Това се посочва в статия в списанието Medical Journal of AustraliaЕкспертите са анализирали произведенията и филмите за Бонд и са установили, че агент 007 във всяка от частите пие алкохол поне 5 пъти.  Отбелязва се, че британският разузнавач е отпивал от всяка алкохолна напитка, която му е била предложена, въпреки факта, че любимият му коктейл е водка с мартини.  Според учените, дозите от алкохол, консумирани от агента, са фатални за обикновения човек. Освен това, пристрастяването към алкохола често се превръща в заплаха за живота на Бонд.  В своята работа, озаглавена \"Лиценз за пиене\", учените от Нова Зеландия съветват британския агент да намери друго здравословно хоби. Превод и редакция: БЛИЦ  ", "date": "2018.12.12", "title": "Джеймс Бонд има хронично заболяване, според учените"}
{"url": "https://www.blitz.bg/intsidenti/makron-pristigna-v-krizisniya-shchab-szdaden-zaradi-strelbata-snimki_news645220.html", "text": "След стрелбата в Страсбург, след която по последни данни загинаха четирима души и бяха ранени 11 (7 от тях са в тежко състояние), във Франция беше създаден щаб за справяне със ситуацията около инцидента. Той е оглавен от премиера Едуард Филип.Според данните на френското министерство на вътрешните работи, френският президент Емануел Макрон е пристигнал в щаба, където той ще проведе съвещание за операцията в Страсбург.  Стрелбата е открита близо до коледния пазар в един от централните площади. Представители на службите за сигурност са отцепили района, а трамваите са били спрени.  Припомняме, че стрелецът все още не е задържан, въпреки специалната операция, извършвана на площад Бройл в историческия център на града. Според съобщения в някои от френските медии, преди седем години заподозреният е бил осъден на две години затвор за въоръжено нападение, а той също така е бил включен като заподозрян в списък на заподозрени за тероризъм. Превод и редакция: БЛИЦ     ", "date": "2018.12.12", "title": "Макрон пристигна в кризисния щаб, създаден заради стрелбата (СНИМКИ)"}
{"url": "https://www.blitz.bg/intsidenti/razbra-se-kak-atentatort-sharif-e-uspyal-da-se-skrie-ot-politsiyata-sled-terora-v-strasburg_news645221.html", "text": "Нападателят, който устрои стрелба в центъра на Страсбург, е избягал от мястото на инцидента с помощта на такси, съобщава тв каналът BFMTV.Според информацията на канала, нападателят е напуснал коледния пазар, като се е качил в такси. Таксиметровият шофьор, който бил принуден от издирвания мъж да го превози, впоследствие е информирал полицията, че неговият пътник е бил ранен. Според съобщения в медиите нападателят е получил раняване в престрелка с военните по време на операция за залавянето на престъпника. . Заподозреният Шариф Шекат е роден през 1989 г. и е включен в базата данни S - това са дела, свързани със заплаха за държавната сигурност.  France Info съобщи, че заподозреният за стрелбата в центъра на Страсбург е трябвало да бъде задържан във вторник сутринта (11.12.) по дело за убийство, но той не си е бил у дома.  Стрелбата е открита близо до коледния пазар в един от централните площади. Представители на службите за сигурност са отцепили района, а трамваите са били спрени.  Според последна информация, непотвърдена официално от властите, четирима души са загинали при стрелбата в Страсбург, информира BFM TV, позовавайки се на свои източници. Също така единадесет души са ранени, като поне 7 от тях са в тежко състояние.   Европейският парламент, който има база в Страсбург, е бил затворен, като никой не може да напусне или да влезе в сградата.  Създаден е щаб за справяне със ситуацията около инцидента. Той е оглавен от премиера Едуард Филип. Според данните на френското министерство на вътрешните работи, френският президент Емануел Макрон е пристигнал в щаба, където той ще проведе съвещание за операцията в Страсбург. Превод и редакция: БЛИЦ     ", "date": "2018.12.12", "title": "Разбра се как атентаторът Шариф е успял да се скрие от полицията след терора в Страсбург"}
{"url": "https://www.blitz.bg/intsidenti/katastrofi/intsident-na-avtobusna-spirka-v-sidni-ima-zaginal-i-raneni-snimki_news645222.html", "text": "Един човек почина, а шестима са пострадали след като камион се вряза в автобусна спирка в Сидни, съобщава The Sidney Morning HeraldСпоред изданието, инцидентът е станал близо до жп гара, около 7:45 местно време. Водачът на камиона, превозващ тухли, загубил контрол над машината, пресякъл насрещното платно и навлязъл в спирката като частично я разрушил.  В резултат на произшествието, шестима души са били ранени, единият от тях е в тежко състояние. Един човек е починал. Самият водач е бил блокиран в кабината. На спасителите е отнело около 45 минути, за да го освободят.  Обстоятелствата около инцидента се разследват. Превод и редакция: БЛИЦ    ", "date": "2018.12.12", "title": "Инцидент на автобусна спирка в Сидни, има загинал и ранени (СНИМКИ)"}
{"url": "https://www.blitz.bg/ikonomika/kanadskiyat-sd-reshi-dali-da-osvobodi-finansovata-direktorka-na-huawei_news645223.html", "text": "Канадският съд освободи финансовия директор на Huawei Technologies Мен Уанчжоу под гаранция, съобщава \"Ройтерс\". Сумата на гаранцията е 10 милиона канадски долара, от които 7,5 милиона долара трябва да бъдат платени в брой.Жената е длъжна да предаде всички паспорти и документи, чрез които може да пътува. Също така на Уанчжоу й е забранено да кандидатства за нови паспорти. Освен това в  гаранциите трябва да има ценни книжа или поръчители. Директорката трябва да се съгласи на електронния мониторинг на нейното придвижване. Тя не може да напуска дома си от 23 часа до 6 часа сутринта. Извън резиденцията на Уанчжоу й е позволено да излиза заедно с охранител.  От Huawei коментираха решението на съда да освободи финансовия директор на компанията под гаранция.  \"Ние сме напълно уверени, че канадското и американското правосъдие ще достигнат до справедливи заключения в последващото разследване. Както подчертахме през цялото време, Huawei спазва всички закони и разпоредби в страните и регионите, в които работим, включително контрол върху износа и законите за санкции на ООН, САЩ и ЕС\", се казва в  прессъобщение от компанията.  Припомняме, че финансовият директор на Huawei Technologies Мен Уанчжоу бе задържана във Ванкувър на 1 декември 2018 г. по искане на Съединените щати. Тя е заподозряна в измама, свързана с избягване на санкциите на САЩ срещу Иран. Превод и редакция: БЛИЦ  ", "date": "2018.12.12", "title": "Канадският съд реши дали да освободи финансовата директорка на Huawei"}
{"url": "https://www.blitz.bg/svyat/vtreshniyat-ministr-na-frantsiya-izyasni-broya-na-zaginalite-sled-krvavata-ataka_news645224.html", "text": "Трима души са загинали в резултат на стрелбата на коледния пазар във френския град Страсбург. Това заяви френският министър на вътрешните работи Кристоф Кастанер. Той съобщи също така, че 12 души са получили наранявания.Френският вътрешен министър Кристоф Кастанер обяви и за засилването на редица мерки за сигурност след стрелбата в Страсбург. Той заяви, че мерките за сигурност ще бъдат усилени на всички коледни пазари в страната, като също така ще са засилени граничният контрол и планът за борба с тероризма.  Според информацията от френските издания, след стрелбата в центъра на Страсбург нападателят е влязъл в престрелка с военните. Той е бил ранен, но е успял да се измъкне от мястото на инцидента с такси.  Заподозреният Шариф Шекат е роден през 1989 г. и е включен в базата данни S - това са дела, свързани със заплаха за държавната сигурност.  Стрелбата е открита близо до коледния пазар в един от централните площади. Представители на службите за сигурност са отцепили района, а трамваите са били спрени.  Европейският парламент, който има база в Страсбург, е бил затворен, като никой не може да напусне или да влезе в сградата.  Създаден е щаб за справяне със ситуацията около инцидента. Той е оглавен от премиера Едуард Филип. Според данните на френското министерство на вътрешните работи, френският президент Емануел Макрон е пристигнал в щаба, където той ще проведе съвещание за операцията в Страсбург.  Кметът на Страсбург е обявил траур за днешния ден - 12 декември. Превод и редакция: БЛИЦ     ", "date": "2018.12.12", "title": "Вътрешният министър на Франция изясни броя на загиналите след кървавата атака"}
{"url": "https://www.blitz.bg/layfstayl/ptuvane/tova-e-nay-sladkata-rabota-za-tezi-koito-sa-umoreni-ot-zhivota-snimki_news644997.html", "text": "Във Великобритания започва търсенето на човек, който да бъде нает като пазач на малкия остров Лиху, който се намира в Ламанша. Мъжът, който е заемал тази длъжност е напуснал неотдавна и се е преселил във Франция, след като е работил на острова цели 14 години.   Островът е бил изоставен през 80-те години, но през 2005 година животът там отново е бил възобновен. Именно и оттогава е работил последният пазач, който сега овакантява длъжността.     ", "date": "2018.12.12", "title": "Това е най-сладката работа за тези, които са уморени от живота (СНИМКИ)"}
{"url": "https://www.blitz.bg/intsidenti/katastrofi/izvestna-ruska-modelka-izletya-s-dzhip-mercedes-v-nasreshchnoto-i-udari-kola-s-bremenna-zhena-snimkivideo_news645225.html", "text": "Известната руска моделка Валерия Соколова е станала участник в пътен инцидент в района на столицата на Русия, съобщават световните издания. Катастрофата е станала на 6 декември на 26 километър от Новорижското шосе.Предполага се, че младата жена е била под въздействието на алкохол и е влязла в насрещната лента, където се е сблъскала с кола, в която са се намирали бременна жена и съпругът й.  Все още няма официално потвърждение на тази информация.     ", "date": "2018.12.12", "title": "Известна руска моделка излетя с джип Mercedes в насрещното и удари кола с бременна жена (СНИМКИ/ВИДЕО)"}
{"url": "https://www.blitz.bg/obshtestvo/regioni/nagla-krazhba-ot-chakalnyata-na-vrachanskata-gara-snimki_news645238.html", "text": "Нова конверторна печка е монтирана в чакалнята на ж.п. гарата във Враца, след като предишната е била открадната от неизвестен извършител, съобщава „Конкурент”, позовавайки се на очевидец, пожелал анонимност.   За да се предотвратят нови посегателства, този път са поставени предпазни решетки.  Топлата чакалня в ж.п. гарата беше пригодена непосредствено преди да започне студеното време, но комфортът на пътуващите с железницата беше нарушен много скоро.  След своевременната реакция на ръководството на гарата чакалнята отново е топла. ", "date": "2018.12.12", "title": "Нагла кражба от чакалнята на врачанската гара (СНИМКИ)"}
{"url": "https://www.blitz.bg/obshtestvo/bivsh-plnomoshchnik-na-banevi-razkri-kak-sa-ograbvali-i-ssipvali-privatiziranite-zavodi-video_news645258.html", "text": "Започнах да работя със семейство Баневи от 2008 година. Първият казус, по който работех, беше изключването на Николай Банев от съдружие с Ветко Арабаджиев. След това започнах да работя навсякъде, където имаше проблематика. Това коментира Мария Николова, бивш юрист и пълномощник на семейство Баневи, която   „Започнах в „Полимери” в края на 2008-началото на 2009 г. Към този момент имаше шанс това да бъде работещо дружество. Може би със самото приватизиране, с търговския анализ, който Баневи бяха направили, това дружество нямаше шанс да бъде работещо. Те завариха едно работещо предприятие, с утвърдени позиции и пазари. Ако \"Полимери\" работеше нормално, щеше да има милиони печалби на месец”, обясни тя пред Нова телевизия.  „Още 2009 г. стана ясно, че те нямат намерение да развиват това предприятие. Можеше да бъдат направени хиляди неща. Аз направих правен анализ, поисках от служителите информация за всички вземания, за сключените договори... С тогавашния главен счетоводител за около 2 седмици събрахме около 1.5 млн. лв. по сметка на „Полимери” от несъбрани вземания.  Предложих на Банева да се платят заплати на работниците. Когато аз отидох, се оказа, че от 6 месеца не им е плащано, на аванс им се дава по 50 лв. В началото изглежда, че се съгласява с мен, но после Банев се обади и каза да пуснем парите по сметката му, защото смятал да си купува кола”, каза още Николова.  „„Полимери” беше оставено без никакви пригоди. От всички пари, които бяха от контрагенти, от договори за продажба, влизаха по други дружества. С „Елма Троян” беше същото. Там дори се обеси работник.    Със самото приватизиране на „Елма” между Борис Бояджиев и Николай Банев е имало негласна договорка предприятието да бъде фалирано, за да може г-н Бояджиев, който има абсолютно същия бизнес, да прогресира, а „Елма Троян” да бъде нарязана на скрап”, добави юристката.  По думите й е изключително цинично тези хора да излязат и да се направят на жертви. „Банева сега иска да се грижи за децата си, които никога не е гледала”, подчерта Николова.  Пътищата на Баневи и Мария Николова се разделят през 2017 г. „Напуснах, защото се случи личен инцидент, който застрашава сигурността ми, и реших, че трябва да сложа край.  Прокуратурата ме потърси като свидетел”, поясни тя.       ", "date": "2018.12.12", "title": "Бивш пълномощник на Баневи разкри как са ограбвали и съсипвали приватизираните заводи (ВИДЕО)"}
{"url": "https://www.blitz.bg/kriminalni/izpluva-imeto-na-kasapa-pri-aresta-na-nay-trseniya-avtodzhambazin-yaro_news645255.html", "text": "Най-издирваният автокрадец Ярослав Димитров-Яро е арестуван. Престъпникът, който успя да вбеси премиерът Бойко Борисов, е спипан в кола със свой приятел. Бандитът се е возел в такси, а зад волана бил най-довереният му човек Касапа. Патрулни ченгета обаче ги спрели за рутинна проверка. Яро започнал да нервничи, дори скочил от таксито и побягнал, но бързо бил настигнат и закопчан, пише \"Телеграф\".   Както БЛИЦ писа Яро беше осъден през април тази година на 8 г. затвор за кражбите на БМВ и „Ауди\". В същия ден, в който била потвърдена присъдата му, духнал с фалшива самоличност за Испания, сочат оперативните данни на МВР. С него неотлъчно бил и Даниел Касапа. Двамата се занимавали основно с кражби на лимузини и джипове. Тъй като обаче жената и детето на Ярослав останали у нас, той решил тайно да се върне, за да ги види. В багажа му бил открит самолетен билет от Италия за Солун. Яро успял да се придвижи до границата, откъдето го взел Касапина с такси. Късметът им обаче изиграл лоша шега и ги спрели полицаи. По време на проверката джамбазинът започнал да нервничи, а щом му поискали документите, скочил да бяга. След три крачки обаче бил повален на земята и закопчан. Личната му карта се оказала абсолютно менте – с негова снимка, но на друго име, заради което ще му бъде повдигнато обвинение, съобщиха от прокуратурата в Благоевград.  Ярослав Димитров е осъден и в Словения задочно още през 2013 г. на 10 месеца затвор и 500 евро глоба. Той обаче не беше предаден, тъй като у нас имал дела, които трябвало да приключат. Има издадени три европейски заповеди за арест – две от Италия и една от Словения. Преди три години, докато е под домашен арест за поредната автокражба, Яро беше заснет от охранителна камера в гараж как свива БМВ и „Ауди“, а кадрите вбесиха премиера. По оперативни данни в Италия започнал да точи банкови карти с Белязания и Касапина. Последните двама обаче бяха хванати и осъдени на по 6 г. затвор, а Ярослав успя да избяга. В късния следобед вчера Димитров беше транспортиран до Централния софийски затвое, където ще излежи 8-годишната си присъда.", "date": "2018.12.12", "title": "Изплува името на Касапа при ареста на най-търсения автоджамбазин Яро!"}
{"url": "https://www.blitz.bg/intsidenti/vtori-den-v-stara-planina-se-razigrava-golyama-drama_news645304.html", "text": "30 планински спасители втори ден провеждат акция по издирването на изчезнал мъж на билото на Стара планина между хижа „Добрила“ и хижа „Амбарица“. Това съобщиха от Планинската спасителна служба (ПСС) към Български червен кръст (БЧК).  На крак са хора от отрядите на ПСС в Троян, Ловеч, Сопот, Карлово, София и Банско. В момента се подготвят нови групи – отряд Пловдив и втора група от отряд София са в готовност да тръгнат. В планината видимостта е до 40 метра по билото на Стара планина, а вятърът е на пориви и навява снежна покривка, която допълнително затруднява движението.  Както винаги при акция за издирване информацията е минимална. Има един разговор с човека от късно вечерта на 10 декември.  От ПСС помолиха медиите да не ги търсят за допълнителна информация, тъй като и те не разполагат с почти никаква. Всяка важна и актуална информация по случая ще бъде качена на сайта на спасителната служба.    ", "date": "2018.12.12", "title": "Втори ден в Стара планина се разиграва голяма драма"}
{"url": "https://www.blitz.bg/kriminalni/sagata-ivancheva-s-brmbarite-ulovili-shmekeriite-prodlzhava_news645279.html", "text": "\"Публикуваните от сайта \"Правен свят\" извадки от СРС-та не са минали през съдебна процедура, а това ги прави незаконни\". С тези думи адвокат Ирен Савова коментира пред bTV разпространените разговори между Десислава Иванчева, Биляна Петрова и Петко Дюлгеров.  \"Това е поредното закононарушение\", заяви тя.  По думите ѝ се вадят избирателно неща, които помагат на тезата на обвинението.  Тя обясни, че за да бъдат законни и достоверни, то трябва да се направи сравнение между записа, който е слушан и това, което е извадено на хартия.  Савова подчерта, че за разпространението на тези разговори трябва да отговаря главният прокурор Сотир Цацаров.  Адвокатката е категорична, че процедурата по делото Иванчева е порочна още от самото начало.  По отношение на среща между Десислава Иванчева, Биляна Петрова и Александър Ваклин, Савова изтъкна, че е имало една единствена среща, в която са разговаряли за това как Ваклин ще помага в облагородяването на район Младост.  \"Тези жени не са си и помисляли да искат от някой подкуп\", изтъкна тя.  Запитана дали има натиск от прокуратурата Савова заяви, че държавното обвинение се намесва в гражданско-правни спорове, където не му е мястото.  Според нея избирателно се взема решение по кой казус да се работи активно и по кой не и допълни, че всички трябва да са равни пред закона.  По повод открити от ВКС пропуски и инцидентен случай на неправилна съдебна практика в работата на Специализирания апелативен наказателен съд, шефът на Апелативния спецсъд Георги Ушев заяви, от проверката и констатацията на ВКС се разбира, че трябвало да се изкача 7 дни преди да се спре решението за пускане под домашен арест.  \"След 7-дневен срок съдът трябва да се произнесе по същество, а не по спиране на мярката\", подчерта Ушев.  По думите му двете подсъдими Десислава Иванчева и Биляна Петрова са равнопоставени на всички останали подсъдими.  Председателят на Апелативния спецсъд разясни, че тепърва ще има дела срещу депутати и политици, ако случайно нещо на тях нещо не им хареса ще използват медиите за създаване на подобни скандали.    ", "date": "2018.12.12", "title": "Сагата \"Иванчева\" с бръмбарите, уловили шмекериите ѝ, продължава"}
{"url": "https://www.blitz.bg/intsidenti/18-godishno-momche-izzhivya-nay-golemiya-si-koshmar-v-podzemen-parking-na-mol-v-plovdiv_news645339.html", "text": "Младежи пребиха 18-годишно момче в подземен паркинг на един от моловете в Пловдив. Те са разкрити в рамките на няколкодневно полицейско разследване. Освен побоя, пострадалият е бил напръскан и с лютив спрей, предаде  .    Сигналът за инцидента е подаден на 9 декември, съобщиха от полицията. В хода на издирвателните действия, полицейски служители от Пловдив и Стамболийски установили нарушителите на обществения ред - младежи от Кричим, на 19 и 22 години.  Спрямо тях била взета полицейска мярка за задържане. За случая е уведомена прокуратурата.", "date": "2018.12.12", "title": "18-годишно момче изживя най-големия си кошмар в подземен паркинг на мол в Пловдив"}
{"url": "https://www.blitz.bg/svyat/salont-na-ptnicheski-samolet-se-izplni-s-dim-uzhasenite-pasazheri-skachat-ot-laynera-snimkivideo_news645334.html", "text": "Самолет на авиокомпания IndiGo, превозващ 136 пътници, е извършил аварийно кацане заради задимяване на борда, съобщава „Дейли мейл”. Машината е изпълнявала полет от Джайпур, Индия до Калкута.   На видео, заснето от един от пасажерите, се вижда гъстият дим, превзел борда на самолета.  Пилотите са подали сигнал до Управлението на въздушното движение, че пасажерите се намират в опасност и са получили разрешение да кацнат в Калкута.  Пътниците са били евакуирани от служителите на летището по надуваема стълба.    Представител на авикомпанията потвърди, че извънредната ситуация е предизвикана от задимяване на борда на самолета.  От Бюрото по авиационни инциденти установяват причините за произшествието. Превод: БЛИЦ  ", "date": "2018.12.12", "title": "Салонът на пътнически самолет се изпълни с дим, ужасените пасажери скачат от лайнера (СНИМКИ/ВИДЕО)"}
{"url": "https://www.blitz.bg/intsidenti/barekov-gnevno-ot-strasburg-byakh-v-epitsentra-na-atentata-a-nito-edin-badzhak-ot-blgarskite-televizii-ne-me-potrsi-za-podrobnosti_news645341.html", "text": "Евродепутатът и лидер на Презареди България Николай Бареков изригна от Страсбург. Той обяви, че е единственият български евродепутат в епицентъра на атентата.   Ето какво написа днес Бареков:  Припомняме, че двама души са загинали и 14 души са били ранени по време на стрелба на коледния пазар в Страсбург. Френските власти издирват 29- годишния Шериф Шекат за терористичния атентат снощи до коледен базар в Страсбург. Той откри стрелба снощи в 20 ч. местно време (21 ч. българско време) в центъра на града. 29-годишният Шериф Шекат е трябвало да бъде задържан по-рано същия ден по подозрение в съучастие в убийство и грабеж. Избягал е с такси, като е заплашил шофьора.   ", "date": "2018.12.12", "title": "Бареков гневно от Страсбург: Бях в епицентъра на атентата, а нито един баджак от българските телевизии не ме потърси за подробности"}
{"url": "https://www.blitz.bg/intsidenti/samo-v-blits-vanya-chervenkova-trsi-speshno-pomoshch-da-bde-otkrita-izcheznala-zhena-oblechena-v-byalo-snimki_news645327.html", "text": "Главната героиня от Брадъра Ваня Червенкова търси спешна помощ от приятелите си във фейсбук и всички потребители на социалната мрежа. Това стана ясно от пост, който Червенкова сподели в личния си профил.      Става въпрос за изчезнала жена, която е майка на нейна приятелка.  „МОЛЯ ВИ ЗА ПОМОЩ!!!!!!  Това е майката на Ина Миразчийска !! Познавам я! С времето тя стана наш приятел и затова приемам болката и като своя! Нейната майка е изчезнала от 10.12.   Моля искрено ВСЕКИ, който знае нещо да се обади в най-близкото полицейско управление или на долу изписания телефон!  МОЛЯ ВИ!!! Това наистина е голяма беда!  Моля Ви мили хора!!!!!“, написа Червенкова.     Самата Ина Миразчийска пък споделя: „Това е майка ми. Изнчезна на 10.12.2018. Последно я видях към 14 часа пред входа на БТВ. Беше с бяло яке, бяла шапка, бели боти и сини дънки. Много се притеснявам какво й се е случило, моля, ако някой я види да ми се обади на 0878 31 60 54 Ива“.     ", "date": "2018.12.12", "title": "Само в БЛИЦ! Ваня Червенкова търси спешно помощ да бъде открита изчезнала жена, облечена в бяло! (СНИМКИ)"}
{"url": "https://www.blitz.bg/intsidenti/katastrofi/cherna-vest-sled-tezhkata-katastrofa-koyato-zatvori-podbalkanskiya-pt_news645357.html", "text": "Има загинал при тежката катастрофа до Мъглиж. Водачът на аудито е починал на път към болницата в Стара Загора.   Мъжът е бил на 61 години. В колата е имало и жена на 68 години. Тя е транспортирана до университетската болница в Стара Загора с опасност за живота, съобщава presstv.bg.   Тежката катастрофа, която стана малко преди 10 часа тази сутрин, затвори за движение подбалканският път София – Бургас. Два автомобила, „Ауди“ и „Мерцедес“ се движат един зад друг, като водачът на аудито предприел завой наляво, когато в него, странично, се блъска мерцедесът.  Заради инцидента движението в участъка бе спряно, а ТИР-овете се пренасочваха през обходни маршрути.    ", "date": "2018.12.12", "title": "Черна вест след тежката катастрофа, която затвори подбалканския път"}
{"url": "https://www.blitz.bg/obshtestvo/regioni/planinskata-spasitelna-sluzhba-sobshchi-tragichna-vest_news645372.html", "text": "Открито е тялото на изгубилия се турист в Стара планина. Това съобщиха от Планинската спасителна служба (ПСС) при БЧК.   „В 15.10 часа туристът, който беше в неизвестност от 19.00 часа на 10 декември 2018 г., беше намерен.  За съжаление, не е имал късмет да оцелее.  Планинска спасителна служба при Български Червен кръст изказват съболезнования към близките на пострадалия“, посочват от ПСС.  ", "date": "2018.12.12", "title": "Планинската спасителна служба съобщи трагична вест"}
{"url": "https://www.blitz.bg/intsidenti/katastrofi/piyan-shofor-izletya-ot-ptya-otseche-drvo-i-snimkivideo_news645249.html", "text": "Пиян шофьор се блъсна с колата си в дървета край пътя и оцеля. Инцидентът е станал във вторник вечерта край Казанлък.   52-годишният мъж загубил контрол над автомобила си и излетял от пътя на разклона от Мъглиж за Казанлък.  От удара е повалено едно дърво, а колата е напълно смачкана, съобщава Нова телевизия.   След тест с дрегер полицаите установили, че шофьорът е карал с 1.82 промила алкохол в кръвта.         ", "date": "2018.12.12", "title": "Пиян шофьор излетя от пътя, отсече дърво и... (СНИМКИ/ВИДЕО)"}
{"url": "https://www.blitz.bg/obshtestvo/bashchata-na-pochinaloto-v-sliven-bebe-izbukhna-na-80-sm-siguren-che-e-lekarska-greshka_news645266.html", "text": "Медицинският одит влиза в МБАЛ-Сливен, след като вчера бебе почина по време на раждане. Както БЛИЦ писа близките искат да знаят истината за случилото се, тъй като подозират лекарска грешка.   Бащата на детето – Пламен Желязков, разказа, че съпругата му Галя още от вечерта получила силни болки, но дежурните в отделението я накарали да чака до сутринта. Когато все пак раждането започнало, то било трудно и д-р Пашева натискала родилката с всички сили по корема, като бебето излязло починало, пише bTV. Пламен дошъл на свиждане към 11 ч. и първоначално сестра даже му честитила за успешното раждане. Чак след това д-р Пешева му казала, че се е случило най-лошото. „На 80% съм сигурен, че е лекарска грешка, ако е било както съпругата ми искаше – още вечерта да бъде извадено със секцио, нямаше да се случи това”, каза младият мъж през сълзи. По думите на директора на болницата д-р Весислав Петров, д-р Пашева е видяла родилката в хода на раждането и се е наложило спешно бебето да бъде извадено заради данни, че сърцето му започва да бие по-бавно. Въпреки реанимацията в неонатологията, детето не е успяло да се върне към живота. Днес ще бъде направена аутопсия, резултатите ще са готови след две седмици. Семейството ще си наеме адвокат. Това е втори смъртен случай, свързан с д-р Пашева след кончината на родилката Ренета Томова. „Каза, че този втори случай й идва повече и вероятно ще си подаде молбата за напускане”, каза д-р Весислав Петров.", "date": "2018.12.12", "title": "Бащата на починалото в Сливен бебе избухна: На 80% съм сигурен, че е лекарска грешка"}
{"url": "https://www.blitz.bg/obshtestvo/regioni/kakvo-stava-politsiya-ottsepi-vkhoda-na-plovdiv-proveryavat-koli-nared-snimki_news645380.html", "text": "Мегаакция на полицията се провежда на един от входовете на Пловдив. Няколко коли на Пътна полиция са позиционирани на Карловско шосе,  .   Униформените спират наред превозните средства и щателно проверяват водачите. По информация на пловдивчани, органите на реда са изисквали документи, както на колите, така и на шофьорите. Проверява се за застраховки и се изпробва за алкохол. Покрай празничните дни ще се провеждат тематични проверки. Очаква се засилено полицейско присъствие по пътищата.  ", "date": "2018.12.12", "title": "Какво става? Полиция отцепи входа на Пловдив, проверяват коли наред (СНИМКИ)"}
{"url": "https://www.blitz.bg/intsidenti/prvo-v-blits-koshmar-na-okolovrstnoto-na-sofiya-zadrstvaneto-e-zhestoko_news645407.html", "text": "Кола се е запалила на Околовръстното шосе на София. В резултат на това се е образувало кошмарно задръстване.  Т ова разказа читател на БЛИЦ пред медията ни.  По думите му инцидентът се е разиграл в близост до Националния исторически музей.  Към момента няма данни за пострадали.   На място има полиция и пожарна.   На   БЛИЦ очаква новини, снимки и видео от своите читатели в цяла България и по света    ", "date": "2018.12.12", "title": "Първо в БЛИЦ: Кошмар на Околовръстното на София, задръстването е жестоко!"}
{"url": "https://www.blitz.bg/intsidenti/katastrofi/verizhna-katastrofa-zatapi-tsarigradsko-shose-v-chas-pik_news645408.html", "text": "Верижна катастрофа между маршрутка и две коли затрудни движението по булевард \"Цариградско шосе\" в час пик, съобщава БГНЕС.   Движението е изключително затруднено в посока \"Младост\" - център.  На място има полиция.   ", "date": "2018.12.12", "title": "Верижна катастрофа затапи Цариградско шосе в час пик!"}
{"url": "https://www.blitz.bg/layfstayl/svetski/produtsentite-na-otkradnat-zhivot-progovorikha-sled-obvinenieto-v-moshenichestvo-i_news645376.html", "text": "Край на скандала относно хонорарите на няколко миски, участвали в \"Откраднат живот\". , в който нарече Евтим Милошев \"ЕвтиН\" и обвини продукцията, че не е изплатила дължимите на нея и       ", "date": "2018.12.12", "title": "Продуцентите на \"Откраднат живот\" проговориха след обвинението в мошеничество и..."}
{"url": "https://www.blitz.bg/layfstayl/za-damite/vsyaka-zhena-zaptila-se-km-rodilnoto-otdelenie-tryabva-da-znae-tazi-beztsenna-informatsiya_news645044.html", "text": "Най-важният момент в живота на всяка жена е когато тръгне към болницата, където да даде живот на дългоочакваната си рожба. Това обаче може да се окаже и голяма стресова ситуация не само за бъдещата майка, но и за бащата.   Паниката е голяма, притеснението също, а неизвестните се множат с всяка минута. Може и да не подозирате, но е изключително важно с какъв багаж ще тръгне майката към лечебното заведение. Опаковането на чантата за болницата на пръв поглед не изглежда нещо сложно, но незнайно защо вълнува много бъдещите майки. Най-добрата идея е да попитате в болницата какво трябва да носите за себе си и за рожбата ви, но ако сте забравили или се притеснявате, то сега от   ви предлагаме подробен и изчерпателен списък за нещата, които ще са ви от първа необходимост в този важен ден от живота ви.", "date": "2018.12.12", "title": "Всяка жена, запътила се към родилното отделение, трябва да знае тази безценна информация!"}
{"url": "https://www.blitz.bg/layfstayl/ptuvane/blgarka-izzhivya-ptuvane-na-mechtite-do-khonkong-i-razkaza-kak-mozhe-da-si-prekarame-evtino-tam_news645000.html", "text": "Българска туристка описва по невероятен начин пътуването си до Хонконг Тя разказва за това как е изпълнила мечтата си и то без помощта на агенции, уреждайки всичко сама.    Ето какво пише тя в група за любителите на пътешествията във Фейсбук:  \"Хонконг и Макао - две дестинации, които си заслужава да бъдат посетени. Идеята за пътуването изникна в съзнанието ми след като прочетох книга от поредицата \"Преживяно\" (колко момичешко). Хонконг е мястото, на което съм се чувствала най-спокойна и най-щастлива...\"", "date": "2018.12.12", "title": "Българка изживя пътуване на мечтите до Хонконг и разказа как може да си прекараме евтино там"}
{"url": "https://www.blitz.bg/layfstayl/skorost/top-5-na-nay-ikonomichnite-koli-za-2018-godina_news643136.html", "text": "Експерти съставиха рейтинг на най-икономичните автомобили в света за 2018 г. Това е един от ключовите показатели при избора както на нова кола, така и на употребявана.   При формирането на рейтинга обаче е бил взет под внимание не само параметъра за разход на гориво на 100 км, но и стартовата цена на автомобилите.  Друга особеност на класацията, че в нея са включени коли само с бензинови двигатели.   ", "date": "2018.12.12", "title": "Топ 5 на най-икономичните коли за 2018 година"}
{"url": "https://www.blitz.bg/layfstayl/za-damite/samo-s-edna-snimka-mira-dobreva-izdade-golyama-intimna-tayna_news645338.html", "text": "Водещата на БНТ Мира Добрева е от известните личности, за чиито интимен живот се знае малко. Журналистката винаги се отива да спазва благоприличие и да поддържа добрия си имидж в обществото.   Преди време,  . Преди няколко дни обаче – волно или неволно, тя публикува снимка в личния си фейсбук профил, от която лъсна голяма интимна тайна.", "date": "2018.12.12", "title": "Само с една СНИМКА Мира Добрева издаде голяма интимна тайна"}
{"url": "https://www.blitz.bg/layfstayl/shoubiznes/stava-napecheno-dido-ot-d2-s-zhestoka-zakana-km-edin-ot-uchastnitsite-vv-fermata_news645419.html", "text": "За три месеца в риалитито „Фермата“ помакът Нури се превърна в един от най-критикуваните играчи в състезанието. Според повечето му съфермери той е прикрит и лъже каква е целта на участието му в шоуто.   Въпреки че мюсюлманинът многократно заяви, че не играе, за да спечели голямата награда от 100 000 лева и че ако я вземе, ще я дари, думите му така и не успяха да убедят съфермерите му. Особено след като той се раздаваше максимално във всяка битка, в която участваше и това успя да го предпази от елиминационен дуел буквално до последната седмица преди финала.  Именно тактиката на Нури в шоуто беше тема на разговор между вокалиста на Д2 Дидо и емигранта Роман. Според рокаджията помакът играе играта много хитро и добре знае какво прави. Музикантът за пореден път заяви, че съфермерите му трябва да са наивни, ако си мислят, че Нури не преследва победата, предвид факта колко много се старае. „Виждаш този човек как играе. Вместо да си губиш времето и да анализираш дали е искрен или не, единственият ти полезен ход е да знаеш точно какъв противник имаш срещу себе си. Не съм си мислил дори за секунда, че Нури е безопасен и наивен човек. Напротив, имал съм най-много притеснения от него. И ако имам шанс, ще го отстрелям“, категоричен беше Дидо.  Съвсем скоро този шанс може и да му падне, защото във вътрешния дуел между Нури и Жоро тази вечер, нахъсаният IT търговец не успя да се пребори с помака. Нури остава в надпреварата за финала и нищо чудно да влезе в битка именно с Дидо, който така му е вдигнал мерника. ", "date": "2018.12.12", "title": "Става напечено: Дидо от Д2 с жестока закана към един от участниците във \"Фермата\"!"}
{"url": "https://www.blitz.bg/obshtestvo/ueb-zvezdata-ralitsa-dobreva-vyarvam-na-predpazniya-kolan-poveche-ot-vsyakoga_news645414.html", "text": "Съвместната рубрика на „Национално движение Овация за отговорни млади шофьори”, вестник \"ШОУ\" и Агенция БЛИЦ продължава. Инициатор и организатор на проявата е тв водещата и журналист Миглена Ангелова и продуцентска къща „Зенит ТВ продукции”.   Лице на кампанията е Мис България 2017 и Мис Планет 2018 Тамара Георгиева. Инициативата „Отговорни млади шофьори” за повече безопасност по пътищата за нашите деца подкрепят още топ певиците Гери-Никол и Дивна. В автомобилното състезание „Овация 2018”, проведено на 7 октомври до Национален стадион „Васил Левски” се включиха десет млади, красиви и популярни дами. Медиен партньор е информационна агенция номер 1 в България – „БЛИЦ”, а основен партньор – Столична община, както и „Сейфти драйвинг академи”, „Академия за отговорни шофьори” на „Петрол” АД, „Спиди”, „Булстрад”, „Пандора България”, „Фуудпанда” и „БМВ Груп”.      Ралица Добрева e Посланик на „Национално движение Овация за отговорни млади шофьори” и Участник в „Авто Овация – 2018”. Завършила е средно образование в Добрич, ЕГ „Гео Милев”. Работила е в различни телевизионни и филмови продукции, едни, от които са уеб сериалите „Следвай ме” и „Килерът”. В момента основно се е насочила към завършване на висшето си образование като режисьор на телевизионни и филмови продукции.     - Какво ви даде участието в авто състезанието “Овация - 2018”?   - Да бъда част от авто състезание „Овация - 2018” беше едно прекрасно приключение, не само заради приятната компания на всички участващи и публиката, но и заради доста поучителния опит, който получих. Мисля, че това е важно както за мен, така и за всички млади шофьори по пътищата. - Виждате ли някаква разлика в поведението си зад волана преди състезанието и сега, след него?  - По време на състезанието участвах в качеството на пасажер, тоест опора и подкрепа на моята съотборничка Тамара Георгиева, която се справяше като водач с всички предизвикателства спокойно и уверено. Ние бяхме екип едно, тоест първи преминавахме през всички етапи от състезанието. Аз се опитах да поддържам енергията на състезателния дух, без да й влияя разсейващо и се надявам това да е било усетено от нея по този начин. Аз самата съм шофьор, имам шофьорска книжка, но не практикувам напоследък. Все още малко ме е страх да управлявам автомобил в София, където предимно живея.       - Кои бяха най-силните емоции, които изпитвахте по време на „Авто Овация - 2018”?  - Най-силната и реално за мен най-поучителна част беше симулатора, който обръщаше колата. Преди това дори не съм и подозирала, че когато си с главата надолу в автомобил, тялото ти може да има такава тежест - това от една страна, а от друга - коланът е в състояние да задържи тази тежест в седалката - където си седнал. От тогава много ми нарасна доверието в предпазния колан. Сега след състезанието вярвам на предпазния колан повече от всякога. - Кой етап беше най-голямо предизвикателство и защо?  - Освен симулатора, който ни обръщаше с главите надолу и затвърди знанията ми защо е полезно да носим колан по време на път, голямо предизвикателство беше и втория симулатор - за челен удар. Аз бях първата от участничките, която го изпробва, и подходих много смело, след като ни обясниха, че имитира челен удар, но със скорост от 7 км/ч. Мислех си какво толкова може да се случи, но след като ме пуснаха, осъзнах, че дори при такава малка скорост, ако си без предпазен колан, изходът никак няма да е приятен. Не искам дори да си помисля, камо ли да знам какво би било при по-високи скорости.       - Колебахте ли се да приемете предложението за участие и защо?  - Когато за първи път се свърза екипът на „Авто Овация – 2018” бях доволна, че са избрали мен и имам възможност да науча повече и то при такива условия за поведението на шофьора и пътниците до него, да науча малките неща, за които не се говори нито по време на шофьорския курс, нито по време на изпитите за взимане на книжка. За мен беше изключителна чест. И все още е. - От колко време карате кола?  - Карам кола от малка. Баща ми имаше желание да ме научи да бъда разумен шофьор и, когато навърших 18 години, си изкарах изпита за шофьорска книжка. - Най-страшната ви шофьорска история?  - Трябваше една вечер да се прибера от работа. Беше късно и една моя колежка ми сподели, че може да ме прибере. Сега, след толкова време, се радвам, че съм жива. Не засягам уменията на жените шофьори, а засягам точно този определен случай. Няма дори да се повтори. - Най-забавната ви шофьорска история?  - Едно лято обикаляхме с мои приятели Северното Черноморие. Като цяло ми е доста познато, защото съм израснала в този район, но когато взех книжка и започнах да обикалям местностите като водач, беше особено вълнуващо и някак… свободно. Понякога качвахме млади хора, които ни спираха на автостоп. Доста приятни запознанства и приятни моменти, независимо, че бяха за кратко. Колата дава много приятни усещания, когато си разумен и внимателен. - Какво е колата за вас?  - Лично за мен колата е средство за придвижване от една точка към друга точка. Нямам изградена страст към колите и съм от жените, които ще ви кажат първи цвета, после евентуално ще се замислят за марката на колата, в която няма да бъдат сигурни.       - Високата скорост ви…   - Признавам си, че ми харесва. Това е благодарение на младите ми години и чувството на адреналин в кръвта. Но имам предвид само и единствено високата скорост, ако е на безопасно място и не подлага на риск останалите участници в движението на пътя. - Какво бихте посъветвали хората, които ви имат доверие, и често пътуват в автомобилите си?  - На първо място: дори и да не си помислят да пишат на телефоните си, докато шофират, а ако сам аз човекът, който ги вози, да знаят, че ще пътуваме с умерена скорост и със сигурност с приятна музика. - Какво разбрахте със сигурност за пътната безопасност след участието си в „Авто Овация - 2018”?  - Много повече отпреди се замислям за войната по пътищата и онези малки детайли, с които смятаме, че можем да се справим и прекрасно владеем. Детайлите от типа: „е, какво толкова може да стане, чакай да си видя телефона”... Ситуациите, за които считаме, че са почти безопасни и, че и този път може да ни се размине и не обръщаме толкова внимание, не сме внимателни. Определено си взех огромната доза знания и сега съм уверена, че няма да бъда безотговорен шофьор. - Защо подкрепяте движението „Овация за Отговорни Млади Шофьори”?   - Подкрепям Движението, защото без дидактика, нагледно показва онези дребни, но много важни детайли, за които не мислим, но които извършваме по време на шофиране, без дори да подозираме, че те водят до много по-сериозни травми - както психически, така и физически. Подкрепям „Авто Овация - 2018” заради стремежа на Движението да обедини повече млади мислещи хора и да повлияе на младото поколение да развие чувството си за самосъхранение.    БЛИЦ-ВЪПРОСИ:    Черен джип?  - Стар поп-фолк клип. Жена, която паркира?  - Аплодисменти. Блондинка зад волана?  - Аз в кухнята. Пет приятелки в една кола?  - Селски двор с много кокошки. Жена до спукана гума?  - Аз с високо кръвно. Кола, която завива, без да даде мигач...   - Едноклетъчно в автомобил. Премигваща кола зад вас...  - Този пък... Кола, която ви изпреварва…  - Нахални лелички, пререждащи се на опашка в магазин, същото е. Кола, която вие изпреварвате...   - Аз съм леличката, която е решила, че има право да прережда.             ", "date": "2018.12.12", "title": "Уеб звездата Ралица Добрева: Вярвам на предпазния колан повече от всякога!"}
{"url": "https://www.blitz.bg/analizi-i-komentari/energien-ekspert-obyasni-koga-sofiya-shche-bde-chista-kolkoto-viena_news645413.html", "text": "Увеличението на цената на газа е по волята на българския регулатор, а не е отражение на съотношението между търсене и предлагане. Това посочи в предаването „Лице в лице” Светослав Иванов, председател на Българска асоциация „Природен газ”.   Иванов обясни, че сметките на българските домакинства, които използват природен газ през ноември, са значително по-ниски в сравнение с другите методи. Според него увеличението от близо 2% ще означава 0.06 лв. повече във фактурите. Експертът допълни, че през последните години в бранша има имитация на либералиацията на пазара. „В синята къща се отопляват на природен газ, а в зелената са на твърдо гориво. Виждате, че не може да се прави сравнение между 0 и 38.5 кг замърсяване с фини прахови частици. Националната програма за газификация е практическа разработка, която беше възложена от Министерството на енергетиката преди пет години. Тя сега е в някое чекмедже на министерството, а аз предполагам, че тя става все по-актуална”, заяви Иванов. Според Иванов, България трябва да се газифицира до средното европейско ниво, което е над 60%. У нас едва 5% от домакинствата използват природен газ. Експертът заяви, че ако това се случи София ще стане чиста, колкото Виена. Какви мерки предлага Иванов за по-лесно газифициране на страната – вижте във видеото  .", "date": "2018.12.12", "title": "Енергиен експерт обясни кога София ще бъде чиста колкото Виена"}
{"url": "https://www.blitz.bg/layfstayl/za-damite/nay-plniyat-i-tochen-erotichen-khoroskop_news645254.html", "text": "Без съмнение сексът е най-върховното изживяване за всеки човек. Мнозина обаче винаги търсят \"под вола теле\". Често пъти това \"теле\" е свързано със зодиите, хороскопа, звездите, съвместимостта между различните астро знаци и какво ли още не.   Мнозина вярват, че за да бъде успешна връзката между двама души, то те задължително трябва да са съвместими според астрологията. Ако и вие сте от тях, то сега от   ви предлагат да видите един изключително пълен, точен, забавен и изпълнен с еротика хороскоп за представителите на всяка една зодия.", "date": "2018.12.12", "title": "Най-пълният и точен еротичен хороскоп"}
{"url": "https://www.blitz.bg/intsidenti/zrelishchen-sblsk-kray-burgas-bmv-mazda-i-folksvagen-se-pomlyakha-do-neuznavaemost-snimki_news645437.html", "text": "БМВ, Фолксваген и Мазда се помляха до неузнаваемост на входа на бургаския кв. Долно Езерово, съобщава \"Флагман\". Инцидентът е станал в пиков час и трасето се е оказало тясно за трите автомобила. Най-сериозен е ударът на Фолксвагена, чиято предница е буквално на хармоника, а цялата дясна страна е вдлъбната.   Сивото БМВ е с натрошена задна част от каскадата. Третият участник в мелето е черна Мазда, която също е със сериозни материални щети.   Не е ясно какво точно е станало, но Фолксвагенът и БМВ-то са спрели на тротоара, буквално на сантиметри от магазин.   На мястото е пристигнал полицейски екип, който в момента констатира какви точно са причините, довели до инцидента. Не е ясно дали има пострадали от мелето. В момента цялото трасе е осеяно със стъкла и автомобилни части. Шофирайте внимателно.     ", "date": "2018.12.12", "title": "Зрелищен сблъсък край Бургас! БМВ, Мазда и Фолксваген се помляха до неузнаваемост (СНИМКИ)"}
{"url": "https://www.blitz.bg/ikonomika/tsenite-na-petrola-narastvat-s-nad-1-dnes_news645298.html", "text": "Цените на петрола нараснаха с над 1% днес вследствие на ръста при акциите и на очакванията, че договорреното намаляване на производството през 2019 г. ще стабилизира баланса на пазара.   Случващото се в Либия, където местните милиции поеха контрол над най-голямото петролно поле Ел Шарара, също подкрепи цените на петрола, според трейдъри. Фючърсите на петрола от сорта брент поскъпват със 72 цента, или 1.2%, до 60.92 долара за барел. Цената на щатския лек суров петрол също се повиши с 1.2%, или 64 цента, до 52.29 долара за барел. По-високите цени идват и вследствие на поскъпването на акциите в Азия, след като президентът на САЩ Доналд Тръмп заяви пред Ройтерс, че се водят преговори с Китай за изглаждане на търговския конфликт между двете най-големи икономики. Въпреки вчерашният по-уверен пазар, анализатори предупреждават за забавяне на икономическия растеж. “Световната икономика се очаква да се „охлади“ през 2019-20 г., тъй като нарастващите лихви и инфлацията започват да ограничават потреблението в големите развити икономики, а пазарната несигурност отслабва фундаментите на развиващите се пазари,” обявиха в най-новата си прогноза от Economist Intelligence Unit (EIU). На петролните пазари взетото през миналата седмица решение от страна на ОПЕК и някои страни производителки извън организацията, като Русия за намаляване на предлагането с 1.2 млн. барела дневно подкрепи цените през тази седмица. “Ограниченията в производството от страна на ОПЕК ще стабилизират пазара,” според ANZ Bank. Цените на суровия петрол се понижиха с една трета между началото на октомври и изявлението за намаляване на производството. Някои анализатори обаче предупреждават, че споразумението може да не окаже очаквания ефект. Според Ферейдун Фешараки от FGE, намаляването на производството вероятно “няма да е достатъчно, за да изчисти стоковите запаси в тримесечния период до края на първото тримесечие на 2019 г.” В резултат на това, от FGE проогнозират, че цените “вероятно ще се движат в диапазона 55-60 долара за барел за петрола от сорта брент, и 5-10 долара под тези нива за щатския лек суров петрол.” “Допълнителни съмнения бяха породени след решението в петък за намаляване на производството, когато от ОПЕК отказаха да посочат коя страна с колко ще намали добива си”, казва Фауад Разакзада, пазарен анализатор във Forex.com. Междувременно добивът на петрол в САЩ продължава да нараства и достигна рекордните 11.7 млн. барела на ден. САЩ се очаква да приключи 2018 г. като водещият производител на петрол, изпреварвайки Русия и Саудитска Арабия с 10.88 млн. барела средно на ден за цялата година. Увеличението на производството за 2018 г. ще бъде с 1.53 млн. барела на ден, като очакванията са то да достигне безпрецедентните 12.06 млн. барела дневно през 2019 г. “Производството на петрол в САЩ нараства неумолимо и вероятно ще продължи да неутрализира корекции в предлагането от страна на ОПЕК и нейните съюзници,” според Разакзада.", "date": "2018.12.12", "title": "Цените на петрола нарастват с над 1% днес"}
{"url": "https://www.blitz.bg/politika/borisov-zapovyada-opravyayte-kazarmite-snimkivideo_news645296.html", "text": "За отпуснати допълнителни разходи за Министерството на отбраната съобщи в началото на днешното правителствено заседание вицепремиерът и министър на отбраната Красимир Каракачанов.    БЛИЦ припомня, че по-рано днес се разбра, че е  .  Той уточни, че на предишното и на днешното заседания са отпуснати общо 247 млн. лева.  Средствата са заделени за ремонт за ремонт на изтребители, бойни хеликоптери, за нуждите на централната администрация на военното министерство, за възстановяване на сградния фонд на ВМА.  \"Правете конкурси, оправяйте казармите, сградите, не са правени от десетилетия. Това което сме обещали на генерал Боцев, сме отпуснали в голяма степен. Продължаваме с останалите проекти. Важното е като си отидете по служите, да им кажете, че парите за ремонт на вертолетите са заделени, казармите да добият нормален вид. Искаме да направим така, че да имат летателна годност самолетите, вертолетите\", заяви пък премиерът Бойко Борисов.    Снимки: Георги КОЛЕВ, БЛИЦ  Източник: Novini.bg ", "date": "2018.12.12", "title": "Борисов заповяда: Оправяйте казармите! (СНИМКИ/ВИДЕО)"}
{"url": "https://www.blitz.bg/ikonomika/vazhna-novina-ot-noi-za-vseki-raboteshch_news645301.html", "text": "От 12 декември 2018 г. на интернет страницата на Националния осигурителен институт (НОИ) е достъпна нова електронна справка - „Изчисляване на периоди на временна неработоспособност, бременност и раждане по болнични листове и по заявления-декларации“.  Тя ще подпомага пресмятането на началната и крайната дата на отпуска за временна неработоспособност и при осиновяване на дете, също и на отпуска при бременност и раждане по зададена дата на термина. Услугата ще послужи и за определяне на начална и крайна дата на отпуските, броя работни или календарни дни през определен период по зададени различни параметри.  Новата справка е със свободен достъп и е предназначена предимно да подпомага органите на медицинската експертиза при издаването на болнични листове, но може да бъде ползвана от длъжностните лица и всички граждани. Тя е достъпна на   в рубриката „Е-услуги“/„Справки“/„Справки със свободен достъп“.    ", "date": "2018.12.12", "title": "Важна новина от НОИ за всеки работещ"}
{"url": "https://www.blitz.bg/obshtestvo/ochakvano-ili-ne-no-nay-zhelanite-koledni-podartsi-u-nas-sa_news645299.html", "text": "Телевизори, бяла техника и смартфони  ще са предпочитаните коледни подаръци. Това смятат от дружеството за потребителско кредитиране. 23 декември ще бъде вторият пик пазаруване, прогнозират финансисти, цитирани от  .  Първият беше Черният петък, на който дружеството за потребителско кредитиране отчете рекордните над 70% ръст в онлайн продажбите в сравнение с 2017 г. Според експертите това се дължи на по-атрактивните онлайн предложения и промоции, както и улеснената процедура за кандидатстване на стоков кредит.  И тази година черната техника и по-специално телевизорите бяха най-желаната покупка. Те представляват една трета от общите продажби за този ден, а смартфоните минаха на трето място, след компютърната техника. Общият дял на тези три продукта от всички продажби на Черния петък е над 60%.  От направената от дружеството статистическа извадка се вижда, че средният размер на кредита е спаднал с 6%, като миналата година той е бил 810 лв., а тази година е 760 лв. Това се дължи на факта, че онлайн продукцията е с по-голяма тежест, а покупките са с по-ниска стойност от тези направени във физическите магазини.  На база на тези данни и на тези от миналата година, прогнозата е на 23 декември клиентите да се насочат към физическите магазини. Експертите очакват средната финансирана сума да бъде по-висока от миналата година с около 5% или приблизително 780 лв., тъй като тенденцията през цялата година е такава - по-висока финансирана сума.  Очакванията са на втория по сила ден за пазаруване тази година клиентите да се насочат към финансиране за покупка на телевизори, бяла техника и смартфони, които са сред най-предпочитаните коледни подаръци. ", "date": "2018.12.12", "title": "Очаквано или не, но най-желаните коледни подаръци у нас са..."}
{"url": "https://www.blitz.bg/obshtestvo/obrat-advokatkata-na-birmata-s-ekskluzivna-novina-pred-blits_news645400.html", "text": "Евлоги Станоев - Бирмата бе пуснат от съда без никаква мярка за неотклонение. Това разкри ексклузивно пред БЛИЦ неговата адвокатка Ина Лулчева.   \"Съдът каза, че няма данни клиентът ми да има съпричасност към престъпленията, за които го обвиняват и го освободи без мярка\", допълни една от най-известните юристки в страната.   Евлоги Станоев - Бирмата бе обвинен като организатор на престъпна група за производство, съхранение и разпространение на цигари. В хода на делото, обаче, бе установено, че по него няма абсолютно никакво доказателство, което да уличи Евлоги Станоев. Съдия Виктор Чаушев посочи, че името на Бирмата се споменава само от показанията на двама свидетели, които изказвали предположения с изразите \"Знам\" и \"Чух\", без да посочват откъде и от кого.  В края на септември от прокуратурата обявиха, че Евлоги Станоев и двамата му синове - Георги и Антон, са обявени за общодържавно издирване и обвинени задочно заради канала за цигари, разбит в Пловдивско, а в София бяха претърсени техни заведения - ресторантите \"Бест\" и \"Везувий\".  Покрай разследването бе арестувана и съпругата на Евлоги Станоев - Лидия, но впоследствие бе пусната поради липса на доказателства.   Зам. главният прокурор и доскорошен шеф на спецобвинението Иван Гешев пък обяви, че държавното обвинение проверява дали проверените ресторанти са ползвани за пране на пари.  Вчера Евлоги Станоев – Бирмата се предаде на полицията. Той е отишъл сам с адвоката си Ина Лулчева.    Мира НАЙДЕНОВА, БЛИЦ    ", "date": "2018.12.12", "title": "Обрат! Адвокатката на Бирмата с ексклузивна новина пред БЛИЦ!"}
{"url": "https://www.blitz.bg/ikonomika/predkoledno-kabinett-prodlzhava-da-dava-oshche-pari_news645277.html", "text": "Министерски съвет ще проведе редовното си правителствено заседание днес. Разписани в шест точки в дневния ред, членовете на кабинета ще одобрят допълнителни разходи по бюджетите на редица министерства.  Министерски съвет ще одобри внесен от министъра на финансите проект на постановление за одобряване на допълнителни разходи за 2018 г. Министърът на образованието и науката е внесъл проект на постановление за одобряване на допълнителни трансфери по бюджетите на общините за 2018 г. Вицепремиерът и министър на отбраната е внесъл три различни проекта на постановление за одобряване на допълнителни разходи по бюджета на Министерството на отбраната за 2018 г.  Министърът на земеделието е внесъл проект на постановление за изменение на постановление №130 на Министерския съвет от 2018 г. за одобряване на допълнителни разходи/трансфери за 2018 г. по бюджета на Министерството на земеделието, храните и горите за обезпечаване изпълнението на мерки за предотвратяване появата на африканска чума по свинете.  Ще бъдат одобрени вътрешнокомпенсирани промени на утвърдените разходи по бюджетите на Министерство на енергетиката и на Министерство на икономиката за 2018 г.  Кабинетът ще одобри и проект на постановление за одобряване на допълнителни разходи по бюджета на Министерския съвет за 2018 г.  ", "date": "2018.12.12", "title": "Предколедно кабинетът продължава да дава още пари"}
{"url": "https://www.blitz.bg/intsidenti/skandalna-informatsiya-za-chudovishcheto-koeto-okrvavi-strasburg_news645214.html", "text": "Заподозреният за стрелбата в центъра на Страсбург е трябвало да бъде задържан във вторник сутринта (11.12.) по дело за убийство, но той не си е бил у дома, съобщава France Info.Стрелбата в Страсбург се случи във вторник вечерта. Според последните данни двама души са били убити, единадесет са ранени, като поне 7 от тях са в тежко състояние.  Нападателят се е опитал да избяга, започнала е престрелка с военните. Медиите в страната съобщават, че нападателят също е ранен.  Преди това френското радио France-Bleu съобщи за нови изстрели в града. Засега няма подробности за новата стрелба. Прокуратурата в Париж е започнала следствие по дело за кървавото нападение в Страсбург, съобщиха местните медии.  Стана ясно, че нападателят е известен на полицията заради нарушения на закона, заявиха от френското министерство на вътрешните работи.  Стрелбата е открита близо до коледния пазар в един от централните площади - Клебер. Представители на службите за сигурност са отцепили района, а трамваите са били спрени.  Европейският парламент, който има база в Страсбург, е бил затворен, като никой не може да напусне или да влезе в сградата. Превод и редакция: БЛИЦ     ", "date": "2018.12.12", "title": "Скандална информация за чудовището, което окървави Страсбург"}
{"url": "https://www.blitz.bg/obshtestvo/voda-gaz-osigurovki-eto-kakvo-shche-poskpne-prez-2019-godina_news645359.html", "text": "Въпросът, който всеки от нас може би си задава в момента е – за какво ще плащаме повече през 2019 г.? Отговорът – вода, природен газ, кредити, данъци и др. Вижте още:Вода   От 2019 г. поскъпва водата в 27 населени места. Единствено в Кърджали се очаква леко поевтиняване на услугата. С 12 стотинки ще се повиши цената на водата във Варна - от 2.97 лв. на 3.09 лв. В Пловдив услугата поскъпва минимално със стотинка и половина на кубик. Това предвижда доклад, който Комисията за енергийно и водно регулиране ще разгледа следващата седмица, пише profit.bg. Според експертните изчисления, в столицата водата ще поскъпне с 13 стотинки. В Монтана цената на водата се увеличава с 9 стотинки от 2019 г. В Шумен скокът на цената на водата ще е 11 стотинки - от 3.29 лв. до 3.40 лв. Във Враца водата ще е по-скъпа с близо 14 стотинки на кубик, от 3.03 лв. до 3.17 лв. От догодина бургазлии също ще ползват по-скъпа вода, цената нараства от 2.72 лв. до 3 лв. В Русе цената на водата се очаква да стане 2.94 лв. стотинки за кубик. В Перник - 2.33 лв., а в Сливен 2.62 лв. В Ямбол водата ще поскъпне до 2.91 лв., а в Добрич – до 3.35 лв. В Кърджали се очаква поевтиняване на водата, защото водното дружество там не е изпълнило изискванията за инвестиции в района. Природен газ Природният газ да поскъпне с 3.5% от януари. Това искане внесе \"Булгаргаз\" в Комисията за енергийно и водно регулиране. От регулатора вече съобщиха, че при подобно увеличение няма да се наложи промяна в цената на парното, топлата вода и тока. Очаква се комисията да разгледа и одобри предложението на \"Булгаргаз\" до края на този месец. Данъците на старите автомобили Само преди месец парламентът прие по-високи данъци за старите автомобили. Няма да има данъчно облекчение за автомобили с допълнително монтирана газова уредба, решиха депутатите, които гласуваха на второ четене промени в Закона за корпоративното подоходно облагане, с които се изменя Законът за местните данъци и такси. Предвижда се промените да влязат в сила от 1 януари 2019 г. Данъкът върху леките и товарните автомобили с маса не повече от 3.5 тона ще се определя по нова формула, която включва два компонента – имуществен и екологичен. Кредитите Голяма е вероятността през 2019 г. да започне плавен ръст на лихвите по кредитите. За това предупредиха редица банкери. Пенсии Минималната пенсия от 1 юли догодина ще нарасне до 219.43 лв. Таванът на пенсиите става 1200 лв., а всички пенсии се увеличават с 5.7%. Осигуровки От 1 януари хората с по-високи доходи вече ще плащат осигуровки върху 3000 лева, а не върху 2600, както досега. ", "date": "2018.12.12", "title": "Вода, газ, осигуровки: Ето какво ще поскъпне през 2019 година"}
{"url": "https://www.blitz.bg/ikonomika/shok-v-grtsiya-dobivt-na-zekhtin-namalyava-drastichno_news645308.html", "text": "Добивът на зехтин в Гърция ще бъде по-малък с „между 30 и 40 процента“ тази година заради подходящите климатични условия за развитието на маслиновата муха – насекомо, което нанася сериозни щети на тази култура, съобщиха официални представители от министерството на земеделието, цитирани от \"Български новини\".   Говорител на министерството изтъкна, че това ще бъде „най-големият спад на продукцията за последните три години“. Според специалисти причините за това са по-ниските от обичайните зимни температури и обилните валежи през юни, които благоприятстват развитието на маслиновата муха. През ноември министерството на земеделието започна научно изследване, за да анализира това явление и евентуалната му връзка с климатичните промени. Най-силно засегнати са маслинените плантации в Месиния и областта Лакония на полуостров Пелопонес, които са и най-важните райони за продукцията на зехтин в Гърция. Само остров Крит е пощаден от разпространението на насекомото.", "date": "2018.12.12", "title": "Шок в Гърция! Добивът на зехтин намалява драстично"}
{"url": "https://www.blitz.bg/ikonomika/tets-bobov-dol-ead-investira-v-zelenoto-bdeshche-na-blgariya_news645337.html", "text": "Идеята на Ръководството на ТЕЦ \"Бобов дол\" ЕАД е ефективно и екологично да започне преработка на отпадъци и по този начин да спомогне на Общината с проблема с увеличаващото се количество боклук. Същевременно с това ще бъде подобрена и работата на ТЕЦ-а. Освен това има редица световни примери, които показват, че RDF успешно се използва като горивна добавка в работещи на въглища котли в топлоелектроцентрали. Според плановете на Дружеството това гориво ще представлява малка част от енергийния микс и ще се използва като алтернативно. Друго ключово предимство на технологията за преработка на отпадъци е, че RDF може да осигури източник на финансиране чрез въглеродни кредити, които се продават на свободните въглеродни борси.  Целта на ТЕЦ \"Бобов дол\" ЕАД е да въведе практика, чрез която да покаже по какъв начин е възможно чрез обработка отпадъкът да се превърне в суровина, която може да се използва повторно.  \"Смятаме, че тази технология може да има и обучителен характер за хората, особено за младото поколение. Чрез нашия пример искаме да насочим вниманието към подобен тип култура, създаваща перспективата за опазване на околната среда. Чрез това инвестиционно намерение отпадъкът, генериран в югозападния район ще започне да се сортира. В момента \"ТЕЦ \"Бобов дол\" ЕАД инвестира в зеленото бъдеще на България\", каза директорът на Дружеството инж. Емил Христов.  \"Смятаме, че този вид технологии променят начина, по който обществото гледа на отпадъците като ресурс, осигуряващ по-чиста околна среда\", разясниха експерти от Дружеството. Социално-икономическите ползи от изпълнението на проекта са насочени към подобряване качеството на околната среда за жителите в близките общини и предоставяне на нов тип услуга в областта на управлението на отпадъците. Според експерти по околна среда към ТЕЦ \"Бобов дол\" ЕАД рециклирането на отпадъци също е ефективен начин за третиране на отпадъците, но не всички отпадъци са податливи на подобен вид обработка. В района има множество фабрики, чиито отпадъци се отличават с висока степен на горимост и са подходящи за изгаряне при производството на електро- и топлоенергия.  Инж.Емил Христов цитира цифри от провелия се преди дни в София форум „Зелена икономика“, според които по данни от 2016 година в България се рециклират едва 32% от битовите отпадъци, докато средно в Европейския съюз са преработени 45%. На това събитие заместник генералният директор на ГД „Околна среда“ в Европейската комисия Джоана Дрейк заяви, че само след 2 години, през 2020-та трябва да се преработват 50 на сто от отпадъците, а към 2035 г. – 65%. Тогава ще бъде допустимо да се депонират едва 10 на сто от отпадъците. В момента обаче у нас това се случва с 64% от генерираните в страната отпадъци.  От Ръководството на ТЕЦ „Бобов Дол“ ЕАД са убедени, че тепърва делът на преработените отпадъци ще расте и дадоха за пример, фактът, че немалко европейски страни показаха, че успешно се справят с проблема и имат активна и ефективна политика по темата.  \"Ще направим всичко възможно да работим в посока намаляване на количеството парникови газове, отделяни в атмосферата, и влиянието им върху глобалното затопляне. Освен това работата ни се очаква да допринесе и за стабилизирането на сметищния газ и елиминирането на нуждата от всекидневно покриване на откритите депа\", допълни още инж. Емил Христов.  Директорът завърши изказването си с думите „Днес усилието на всеки един от нас, особено в сферата на енергетиката, трябва да бъде насочено не само към развитие на сектора, но и към повече внимание за опазването на околната среда. Ние следваме тази политиката. Уверени сме, че европейската индустрия разчита на внос на суровини и е икономически изгодно да се концентрираме върху използването на вторични суровини“. ", "date": "2018.12.12", "title": "ТЕЦ \"Бобов дол\" ЕАД инвестира в зеленото бъдеще на България"}
{"url": "https://www.blitz.bg/analizi-i-komentari/prezidentt-radev-udari-ramo-na-stroitelite-no-obyavi-kak-blgarite-ne-iskat-da-se-sramuvat_news645340.html", "text": "Моето доверие и доверието на обществото няма да бъде спечелено с протести, декларации и пресконференции, а с качество и прозрачност. Това за мен означава да има целесъобразни и с голяма обществена значимост проекти, да има прозрачни и честни обществени поръчки, такива условия, че всеки лев да отива по предназначение, контролът да бъде принципен, всеобхватен и безкомпромисен, нормативната база да ви позволява да изпълнявате дейността си по най-добрия начин в една реална и здрава конкурентна среда. Това каза президентът Румен Радев в началото на срещата си с Камарата на строителите в България.  „Вие бяхте една от първите организации, които приех в началото на своя мандат и това беше естествено, защото съм воден от убеждението, че вашата дейност е от огромно значение за обществото. Не можем да говорим за модерна държава без развита и съвременна инфраструктура“, обърна се държавният глава към представителите на Управителния съвет на Камарата.  „Проблемите които ви вълнуват, вълнуват всички нас. За да ги решим по най-добрия начин, трябва да сме наясно, че в тези проблеми има трима важни участника. Първият е изпълнителната и местната власт в ролята на възложител, вторият участник е собствениците и ръководствата на крупните строителни фирми. Третият са подизпълнителите - средни и малки и хилядите работници строители, които съвсем съвестно изкарват прехраната си. Категорично заявявам, че работниците могат да разчитат на моята безрезервна подкрепа и заслужават и по-добри заплащане, и по-добри условия на труд, и предвидимост в своята дейност“, заяви президентът, цитиран от Фокус.  „Българите от своя страна очакват да пътуват безопасно, по сигурни пътища, които да не се ремонтират веднага след въвеждане в експлоатация, да не се срамуват от изгледа на населеното място, в което живеят“, подчерта той.  По думите му за решението на проблемите на строителния бранш изключително важно значение има изпълнителната власт.   „Аз съм готов да изслушам всички ваши проблеми, виждания, визия за развитие на сектора и по най-добрия начин и да съдействам с всичко, което е в рамките на моята институция“, каза още президентът.  ", "date": "2018.12.12", "title": "Президентът Радев удари рамо на строителите, но обяви как българите не искат да се срамуват!"}
{"url": "https://www.blitz.bg/ikonomika/ruskiyat-poslanik-u-nas-turski-potok-ostava-prez-blgariya_news645342.html", "text": "Русия отбелязва изключително успешна година в българо-руските отношения. От много години насам за първи път в страната последователно посетиха български премиер и президент. Това заяви руският посланик Анатолий Макаров по време на пресконференция в София, предаде БГНЕС.  Посланикът отбеляза като много успешни проведените срещи на високо ниво между първите мъже на Русия и България, проведеното през октомври в Москва съвместно заседание с участието на енергийния министър Теменужка Петкова, както и съвместните чествания през цялата година по повод Руско-турската освободителна война.  Един от ключовите проекти за Русия е развитието на „Турски поток“. Запитан дали има промяна в маршрута след срещата на Путин и Ципрас, Макаров заяви, че планът остава, както са го обявили руснаците, а именно през България. Дипломатът няма официална информация, че тръбата ще се пренасочи от Турция към Гърция за Италия. Все пак, по думите му, варианти не липсват и лично той не изключва нито един от тях. „Пак казвам, срещата между двамата няма окончателен характер и решения, просто разговори“.  Руският посланик разкри, че Москва и Брюксел работят съвместно по изработването на нова директива, в която да бъдат включени проектите „Турски поток“ и „Северен поток“ 2.  На въпрос дали Русия се страхува от конкуренцията на американския втечнен газ в България и в Европа като цяло, Макаров отговори, че „не може да каже, че се страхува, защото американският газ се търгува по-скъпо в Европа в сравнение с цената, която го доставя Русия“. Същевременно той отбеляза, че страната му също работи по проекти за доставки на втечнен газ. ", "date": "2018.12.12", "title": "Руският посланик у нас: \"Турски поток\" остава през България"}
{"url": "https://www.blitz.bg/analizi-i-komentari/bloomberg-dokaza-s-grafiki-che-bitkoynt-beshe-balon-koyto-se-spuka_news645348.html", "text": "Изглежда, че всеки известен финансов балон в историята върви ръка за ръка с някой, който твърди, че сривът е невъзможен.   В случая на биткойна, тази чест се пада на Джон Макафи - основател на компанията за киберсигурност McAfee LCC и страстен проповедник на тема криптовалути, пише Bloomberg. На 7 декмври 2017 г. той публикува категорично мнение, че всеки, смятащ, че биткойнът е балон, не рабира принципа на блокчейн технологията. „Балонът е математически невъзможен в тази нова парадигма”, казва Макафи, като по това време цената на биткойна възлиза на близо 17 хил. долара.  Няколко дни по-късно цената на виртуалната валута скача до 19 511 долара, което се оказва и нейният неподобрен рекорд. От тогава до сега движението е само низходящо. Така за 1 година биткойнът загуби 82% от стойността си, както се вижда на графиката:  Означава ли всичко това, че бикойнът е официално мъртъв? Не е задължително – криптовалутите и преди са се възстановявали от балони и сривове, включително през 2011 г., когато положението е действително опустошително: Въпреки спада през тази година, инвеститорите, вложили средства в началото на ценовото покачване, си остават на щедра печалба, тъй като настоящите цени са над три пъти по-високи от тези в началото на 2017 г. А тези, които са продали своя биткойн при пиковите цени, се намират дори в още по-добра финансова форма. Но обикновените инвеститори, които не са успели да се включат навреме в играта, трябва да използват биткойн балона като нещо, от което да извлекат опит. Най-важният урок от всичко това е следният: Финансовите балони са нещо реално, като могат да направят така, че всичките ви спестявания да изчезнат, ако не сте внимателни. Формално, когато се говори за балон, свръзан с активи, става дума за скоростен срив в цената.  Защитниците на теорията за ефективния пазар посочват, че ценовите движения са базирани на промени в настроенията на инвеститорите относно истинската стойност на активите. Но в действителност е доста трудно да се определи защо рационалните инвеститори така абсурдно променят мнението си за дългосрочните печалби на компаниите през 1929 г., или дългосрочните перспективи на дот-ком стартъпите през 2000 г., или дългосрочните нагласи при цените на имотите през 2007 г. По същия начин няма очевидна причина защо през 2017 г. светът вярваше, че биткойнът може да е валутата на бъдещето, а сега, ако гледаме цената, това вярване се е свило с 1/5. Биткойнът не е детрониран от конкуренцията, тъй като основните алтернативни криптовалути също поевтиняват, дори с по-бързи темпове. Няма и никакви регулаторни спънки, появили се в последно време, даже напротив – регулаторите подхождат внимателно към блокчейн валутите. Няма как да търсим причината и в разкрития, компрометиращи технологията. Така всичко по-скоро навежда на мисли, че посъпването и последвалото поевтиняване на биткойна се дължи не на някакви рационални причини, а на смесица от стадно поведение, цинични спекулации и навлизането на пазара на инвеститори, които са слабо информирани относно реалностите. Точно последните инвеститори се оказаха и най-потърпевши. Пълно е с ужасяващи истории за хора, вложили всичко, което притежават, в уж сигурния биткойн, само за да се окажат с празни ръце, преливайки допълнително финанси към ранните биткойн инвеститори. Как може средностатистическият инвеститор да избегне тази съдба?   Особено трудно е да се идентифицира наличието на балон – ако беше лесно, нямаше изобщо да има такива събития по света. Все пак има две основни стратегии, които инвеститорите могат да използват, за да минимализират риска. Първо и много важно е да се разбере, че не съществува такова нещо като сигурен залог. Оптимистичната биткойн прогноза, повтаряна често от крипто проповедниците, гласеше, че биткойнът ще замени стандартните фиатни валути и ще се превърне в глобална парична единица. Но тази история има доста пробойни. Активи с висока волатилност и очаквания за дългосрочна висока възвръщаемост са доста лош вариант за валута, докато тези с ниска волатилност определено изпъкват като по-полезни, когато говорим за разплащане.  Както виждате, никой не купува пица с инвестиционно злато или акции на Apple.  Второ, криптовалутите са впечатляваща технология, но в крайна сметка, страдат от редица ограничения относно сигурността, стабилността и мащаба. Тъй като няма нищо сигурно, редовите инвеститори трябва да поддържат диверсифициран портфейл. Не е лоша идея да вложите част от спестяванията си в биткойн, тъй като е възможно цената да скочи, но недейте да залагате всичко на тази карта. В крайна сметка, биткойн балонът не нанесе такива щети, като имотния балон, например. Така че всичко може да се окаже като един добър урок за съвременните инвеститори - особено за тези, които са били в невръстна възраст по време на дот-ком балона.   ", "date": "2018.12.12", "title": "Bloomberg доказа с ГРАФИКИ, че биткойнът беше балон, който се спука!"}
{"url": "https://www.blitz.bg/obshtestvo/inzh-miroslav-maznev-ot-kamarata-na-stroitelite-byakhme-oklevetyavani-i-okhulvani_news645396.html", "text": "Това не е протест, а една мирна демонстрация на бранша за исканията и поведението, което ние заявяваме в това общество. В последните няколко месеца бяхме оклеветявани и охулвани. Проверките са част от един инвестиционен процес. Това заяви в предаването \"Плюс-минус\" по Нова телевизия изпълнителният директор на Камарата на строителите в България инж. Мирослав Мазнев.   ,,Строителството е добре регулиран процес. Има своите слабости, които допускат понякога неточности при изпълнението, поради което от Камарата се срещаме с парламентарни групи и министерства, за да работим за усъвършенстване на нормативната база, от която зависи качеството”, допълни той. По думите му когато се критикува, това трябва да става с конкретни факти, а отговорността трябва да се носи от конкретния изпълнител, а не да се говори срещу строителния бранш като цяло. „Първо обществото вече е настроено негативно към строителния бранш. Второ, през този програмен период предстои усвояване на сериозна сума и когато ние кажем, че строителите в България не ги бива, какво следва тогава?”, завърши инж. Мазнев.", "date": "2018.12.12", "title": "Инж. Мирослав Мазнев от Камарата на строителите: Бяхме оклеветявани и охулвани"}
{"url": "https://www.blitz.bg/daydzhest/tova-sa-nay-bogatite-prestpnitsi-na-vsichki-vremena-snimki_news645326.html", "text": "Докато в Ню Йорк тече делото срещу мексиканския наркобарон Хоакин „Ел Чапо“ Гузман, от Entreprenеur са решили да изготвят класация на най-богатите престъпници на всички времена.   В подреждането по-долу има много приблизителни суми (Изненада, престъпниците не подават най-точните данъчни декларации!), които са с отчетена инфлация. От изданието също така са изключили всички останали милиардери в популярния наркокартел Меделин, освен Пабло Ескобар. Ето я и класацията: Антъни Салерно, 600 млн. долара Прякорът на Салерно бе „Дебелият Тони“ заради външния му вид. Освен доходоносните си схеми в хазарта, този бос от фамилията Дженовезе налага “Данък Мафия” върху строителството в Ню Йорк. Списание Fortune определя Салерно като “най-влиятелният и богат гангстер ” през 1986 г. Той умира от сърдечен удар през 1992 г. Майер Лански, 600 млн. долара Лански е пример, че понякога счетоводителите на мафиотите се справят по-добре от самите мафиоти. 50-годишната кариера на Лански като човекът, който управлявал парите на приятелите си от детинство Бъгси Сийгъл и Чарлз “Лъки” Лучано, както и на други мафиоти, приключва, когато той умира през 1983 г. на 80-годишна възраст от рак на белите дробове. Лански никога през живота си не е осъждан и не влизал в затвора. Бърни Мадоф, 820 млн. долара Бившият председател на NASDAQ разполага с доста години в затвора (150 по-точно), за да размишлява за всичките наивници, чиито животи разруши. Престъпната схема на Мадоф набира 65 млрд. долара от нищо неподозиращи клиенти преди да се разбере, че всичко това е била една сложна измама. Патрик Томас, 882 млн. долара През 1990 г. крадец с нож обира куриер на тиха улица в Лондон и взема куфарчето му, което на пръв поглед изглежда като обичаен грабеж. Само на пръв поглед обаче. Съдържанието на куфарчето са облигации на приносител на стойност 292 млн. паунда, които трябвало да бъдат доставени на Централната банка на Англия. Патрик така и не получава обвинение за обира (той умира след като е прострелян в главата година след обира), но съучастник на име Кийт Чийзман, който помага в продажбата на плячката, получава 6.5 години затвор. Всичките облигации с изключение на две впоследствие са намерени. Ал Капоне, 1.3 млрд. долара Жителите на Чикаго могат да благодарят на Майкъл Джордан, за това, че най-накрая замести този гангстер като човекът, с когото светът свързва града. Укриването на данъци осигурява на Капоне присъда и затвор, а сърдечен удар слага край на живота му през 1947 г. Преди това сифилисът нанася сериозни поражение на мозъка му като в края на живота му лекар приравнява умственото състояние на Капоне на това на 12-годишно дете. Алън Станфорд, 2 млрд. долара Понци схемата на този тексасец пето поколение е толкова голяма, колкото и щатът, от които произхожда. Когато от щатската Комисия по ценни книжа и борси повдигат обвинение на Stanford Financial през 2009 г, във връзка с инвестиционна схема на стойност 8 млрд. долара, той се опитва да избяга с частен самолет. За негово съжаление планът му се проваля и Станфорд в момента излежава 110-годишна присъда. Гризелда Бланко, 2 млрд. долара Бланко, която контролира сериозна част от търговията с наркотици в Маями в продължение на няколко десетилетия, извършва първото си убийство на 11-годишна възраст и се смята, че стои зад най-малко 200 други. Нейният прякор е „Кръстницата“, а тя кръщава третия си син Майкъл Корлеоне. Бланко бе убита на улицата в Колумбия през 2012 г. на 69-годишна възраст.    Лиона Хелмсли, 2 млрд. долара Имотният магнат и собственик на хотели Хелмсли отказваше да плаща на доставчици, избягваше обвиненията в изнудване, а накрая завеща на кучето си 12 млн. долара. През 1989 г. тя бе осъдена на 19 месеца затвор и и два месеца под домашен арест за укриване на доходи. Изказването на Хелмсли \"Ние не плащаме данъци; само малките хора плащат данъци\" я преследваше до последния й ден, който се оказа 20 август 2007 г. Сусуму Иший, 3.5 млрд. долара Този ветеран от Втората световна война започва престъпната си кариера като второ поколение лидер на подразделение на Якудза и достига до имотни измами, след като излежава присъда в периода 1978 – 1984 г., докато все още е лидер на групировката. Сусуму бе наричан „Най-богатият гангстер в света“, тъй като всичко до което се докосва се превръща в милиони долари. Той умира през 1991 г. от естествена смърт, макар и не особено богат, вследствие на спукването икономическия балон в страната. Кун Са, 5 млрд. долара Години наред този военначалник от Мианмар допълва доходите си като безспорния “Крал на Опиума” в рамките на така наречения „Златен триъгълник“ на хероина. Кун оцелява при опитите за покушение срещу него и умира от естествена смърт в Мианмар на 73-годишна възраст през 2007 г. Многото му деца пък и в момента успешно се занимават с бизнес. Виктор Бут, 6 млрд. долара Този руски търговец на оръжие мразеше думата ембарго също толкова колкото обичаше компаниите си за въздушен транспорт, които му осигуряваха идеалното прикритие за контрабанда на всевъзможни оръжия на клиенти в Клумбия, Африка и Близкия Изток. 20-годишната му престъпна кариера приключи през 2010 г., и той в момента продължава живота си в затвор в щата Илинойс. Хоакин “Ел Чапо” Гузман, 14 млрд. долара Високият едва 167 см лидер на картeла Синалоа, Ел Чапо, бе голям в престъпния свят като медиите не спираха да отразяват отмъстителните му убийства, тайни тунели за трафик на наркотици и бягства от затвора. Всичко приключи със залавянето на Гузман през 2016 г., за което немалка роля, макар и несъзнателно, имаше и щатският актьор Шон Пен, който снимаше документален филм за него. Томас Блъд, 32 млрд. долара През 1671 г. роденият в Ирландия полковник Блъд, който преди това се е сприятелява със служителите на Таъур ъф Лондон представяйки се за свещеник, напада пазача на кралската корона и бяга с нея, но е заловен много бързо. Той е един от най-заможните престъпници в историята. Крал Чарлз Втори е толкова впечатлен от дързостта му, че го помилва и дори му дава земи в Ирландия. Амадо Карийо Фуентес, 39 млрд. долара След като убивa шефа си и превзема мексиканския наркокартел Хуарез, “Властелинът на небето” успява да натрупа цяло състояние, благодарение на флотa си от пренасящи наркотици самолети. В крайна сметка той е погубен от своята параноя, а не от властите. Фуентес умира през 1997 г. по време на пластична операция за смяна на самоличността му. Ако някой се чуди, лекарите отговорни за смъртта му след време са открити мъртви във варели напълнени с бетон. Пабло Емилио Ескобар, 122 млрд. долара Със своя ръст от 170 см. Ескобар е висок почти колкото Ел Чапо, но неговата престъпна империя бе огромна. В пика си колумбийският наркобарон е внасял близо 80% от кокаина в САЩ. Краят на Ескобар идва през 1993 г., когато е застрелян на покрив в Меделин, докато се опитва да избяга от полицията.", "date": "2018.12.12", "title": "Това са най-богатите престъпници на всички времена (СНИМКИ)"}
{"url": "https://www.blitz.bg/obshtestvo/stolitsa/samo-v-blits-nakhileni-polugoli-mladezhi-shashardisakha-studentski-grad-snimka_news645269.html", "text": "В ранни зори  . Каквото и да каже тя все пак е зима и градусите навън са доста ниски.  Въпреки това двама младежи успяха да шашардисат всички в Студентски град.  Облечени само по боксерки, и все пак загърнати с якета, те решиха да се разходят в този си вид из кампуса.  „Т маркет , студентски град, влезнаха по бельо и казват, че загубили бас“, това написа мъж, който ги щракна на снимка и качи във фейсбук групата Забелязано в София.      Въпреки студът и странната си визия студентчетата изглеждаха видимо щастливи от случката. На   БЛИЦ очаква новини, снимки и видео от своите читатели в цяла България и по света  ", "date": "2018.12.12", "title": "Само в БЛИЦ! Нахилени полуголи младежи шашардисаха Студентски град (СНИМКА)"}
{"url": "https://www.blitz.bg/daydzhest/history-obyavi-epokhalnite-otkritiya-na-2018-a-v-klasatsiyata-popadna-i-blgariya_news645352.html", "text": "Краят на годината е време за равносметка. В това число се включват всички политически и криминални събития, а освен това и откритията в областта на историята и науката. А тази година те никак не са малко.  От историческия телевизионен канал History обявиха най-големите и значими открития за цялата 2018, а най-добрата новина е, че сред тях има и българска следа.  Най-старият потънал кораб в света, за когото се предполага, че е корабът на Одисей, беше открит на дъното на Черно море и то на около 80 км. от Бургас и на дълбочина от само 2 км. Находката е дело на екип от англо-български учени.  Плавателният съд е най-старият откриван някога, а освен това е и изключително запазен. Екипът откри над 60 останки от кораби, датиращи от древността – от римската епоха до XVII век. Най-древните от тези отломки били разкрити на дълбочина, в която отсъства кислород, което е позволило запазването на материалите в продължение на хиляди години.  Откритието, направено на територията на родното Черноморие, се нареди сред най-важните събития в исторически план за 2018 година.  Останалите открития, обаче, не са по-малко значими. В началото на годината, през януари , за пръв път извън Африка беше намерена находка от огромно значение за човечеството. Археолози и учени се натъкнали на човешка челюст, която е по-стара с поне 50 000 години от тези, открити досега на територията на Африка.  Челюстта е намерена в пещера в Израел, а откритието означава, че човешкият вид е населявал Източното Средиземноморие много по-рано отколкото се предполагаше до момента.  Интересно откритие  през тази година  беше направено и от група други археолози, които намериха най-старите версии на нашите любими храни днес.  В Сицилия бяха намерени следи от зехтин по стар керамичен съд, който датира отпреди около 2000 години пр.хр. Малко по-късно  пък, в Египет беше намерена и странна бактериална субстанция в счупени буркани, която изглежда се е превърнала в сирене на 3300 години. Друга находка  пък разкрива и най-ранния метод за правене на бира в пещера в Израел, което навежда учените на мисълта, че човешкият вид е започнал да се занимава със земеделие само и единствено, за да може да си прави бира.  Друга находка на изследователите  през тази година  е свързана с пустинното плато Наска. Известните пясъчни рисунки са всъщност много повече, отколкото се знаеше до момента. Откритието е направено случайно, след като погрешка камион преминал през пустинното плато и буквално съсипал красивите пясъчни рисунки. През април , обаче, след като учени решили да проследят платото с дрон, всъщност било забелязано, че линиите са станали повече - открити били нови 50, които дотогава не били известни на никого.  Друго откритие стана обществено достояние  през май тази година . То представлява интервю от 30-те години на миналия век с последния оцелял чернокож роб, който е бил извозен на кораб от Африка до САЩ през 1860 г.  Историческа находка от  октомври тази година  пък леко напомня сюжет на крал Артур, но без камъка и без рицарите. 8-годишно момиченце извади меч на 1000 години от шведско езеро. Учените смятат, че оръжието може би дори произлиза от 5 или 6 век и се е появило много преди ерата на викингите. Към края на тази година  пък стана ясно, че пирамидите не са били построени с помощта на извънземни (както мнозина смятат), а с елементарни помощни съоръжения като рампи.  Експертите от Френския институт по ориенталска археология в Кайро и Университът в Ливърпул попаднаха на кариера за добив на алабастър в Източната пустиня в Египет, а там откриха система от лостове, въжета и рампи, които според тях са били използвани за пренасяне на огромните камъни.  Източник:   ", "date": "2018.12.12", "title": "History обяви епохалните открития на 2018-а: В класацията попадна и България"}
{"url": "https://www.blitz.bg/dnes-cherpiat/unikalni-mzhki-imena-cherpyat-zaradi-svetetst-pokrovitel-na-esnafskite-organizatsii_news645108.html", "text": "Днес църквата почита паметта на Свети Спиридон, епископ Тримитунтски чудотворец. Той е роден на остров Кипър, живял през V век. Хранел бедни и сираци, лекувал болни.   Поставен е за епископ в гр. Тримитунт на о. Крит. Празникът на Св. Спиридон се отбелязва като празник на различните еснафски организации - керемидари, тухлари, обущари, терзии, бакърджии, дюлгери, плетачи, тъкачи. А имен ден днес празнуват мъжете, които носят имената  Спиридон и Спиро.  Св. Спиридон бил един от великите светители и чудотворци на IV век. Той се родил на остров Кипър от прости родители и сам, както съобщава неговият житиеписец, бил винаги прост по нрав, смирен по сърце и благ по живот. От детинство бил овчар. Като станал пълнолетен, той се оженил, но скоро овдовял и започнал да употребява целия си имот за помагане на ближните, които обичал искрено, както заповядал Господ: хранел бедни и сираци, приемал радушно странници.  Господ му помагал в неговите добри дела, като му дарувал сила по чудесен начин да изцерява болните.  В царуването на император Константин Спиридон бил поставен епископ в гр. Тримитунт, на остров Кипър.  Скоро Спиридон се прославил с чудотворната си дарба. Постоянно при него идвали болни за помощ и изцерение; царете му оказвали почит, но всичко това не подействало върху смиреното сърце на светителя. Той знаел, че земната слава е нищожна. Да угоди на Бога било винаги негова единствена грижа. И в епископския си сан той запазил своите прости обичаи: избягвал всякакъв разкош, продължавал да се занимава със земеделие и сам заедно с жътварите жънел своите ниви; във всяко време бил достъпен за бедните, като употребявал за подпомагане всичко, което имал - давал помощи и съвети, поучавал с прости думи, пълни с любов и божествена мъдрост. Всички нещастни отивали при св. епископ с твърда надежда, че непременно ще намерят у него съчувствие и помощ.  Във време на Спиридоновото светителство веднъж на острова настанала голяма суша, от която изсъхнали всички плодове и посеви, и настъпил голям глад. Жителите прибягнали до молитвите на епископа, и на другата година се получило чудно плодородие и изобилие на всичко. Но след няколко години гладът пак довел до отчаяние бедните жители на острова. Някои от богатите пък се радвали, понеже по време на плодородието събрали грамадни запаси и сега могли да се надяват да ги продават на по-изгодна цена. Един богат търговец закупил от друга страна голямо количество жито. Когато корабите му пристигнали, той заповядал да сипят всичко в хамбарите му, за да продава по-скъпо, когато гладът се усили. Това време скоро настъпило. Търговецът получавал големи печалби, но не искал с нищо да помогне на бедните си съграждани. Един бедняк дошъл при него и настойчиво молел за малко жито, за да не умре от глад със семейството си. Той му отказал немилостиво. Нещастният дошъл при св. Спиридон и със сълзи му разказал за крайната си сиромашия. \"Не плачи - казал светителят, който имал пророчески дар, - защото тъй говори Дух Свети: утре твоята къща ще се напълни с храна, а богатият ще те моли и ще ти предлага пшеница даром\". В същата нощ буря с проливен дъжд разрушила хамбарите на богатия търговец и водите, като се разлели, разнесли неговите огромни запаси. Търговецът в отчаяние молел жителите на града да му помогнат да спаси поне част от имуществото и като срещнал бедняка, комуто отказал да помогне, молел го да вземе толкова, колкото му е нужно. Той разбрал, че бедствието му е пратено от Господа като наказание за жестокосърдечието му.  Просветен от Св. Дух, Спиридон узнавал тайните помисли и прегрешения на хората. Такава прозорливост му помагала да поучава чрез чувства на любов и милосърдие към ближните.  Първи вселенски събор. Икона от 1770 г.  от църквата Протата в КареяСв. Спиридон взел участие в Първия Вселенски събор (325 г.), свикан в Никея за осъждане лъжливото учение на АрийРечник. Някои епископи, знаейки, че Спиридон не е изучавал науки, се стараели да го отклоняват от прения с привържениците на Арий, понеже се бояли, че няма да съумее да защити и обясни истинското учение. Но Спиридон имал това, което не може да даде земната мъдрост: той имал твърда и жива вяра. В него действал Св. Дух, Който учи на всяка истина и затова неговите прости думи силно действали на Ариевите привърженици. Те разбрали истината и се отричали от заблужденията си. В думите на Спиридон те чувствали непреодолима сила, с която не могли да се борят.  Веднъж император Констанций, син на Константин Велики, бидейки болен, видял насън, че Спиридон може да го изцери. Той го повикал, и действително Господ изцерил царя чрез молитвите на светия епископ. Констанций поискал богато да го награди и му предлагал много пари, но светителят се отказал от даровете и казал на царя: „Което направих за тебе, направих го от любов; от любов към тебе преплувах морето и предприех труден и далечен път; а ти за моята любов искаш да ми заплатиш с пари, които са извор на всякакво зло и вражда”. Но царят настоявал и тогава Спиридон, като взел от него парите, веднага ги раздал на бедните. Той много говорил на царя за неговите задължения, убеждавал го да помни благостта и милостта Божия, да бъде добър и милосърден към поданиците си, да вниква в техните нужди и да изпълнява справедливите им просби.  Спиридон забелязал веднъж в ученика си желание за земно богатство и му казал: „Какво ти все за суетно мислиш като желаеш земно богатство, ниви и лозя? Всичко това няма истинска цена и измамва човека, като привлича неговите мисли и желания. Можем ли ние да мислим за това, когато знаем, че на небесата имаме нетленно богатство, дом неръкотворен? Търси онова богатство, което никой няма да ти отнеме, което няма да мине от тебе у друг, но вечно ще принадлежи на тебе, щом веднъж го придобиеш!”  Прославен чрез много чудеса, които били знакове на проявената към него Божия милост, св. Спиридон остарял. Веднъж като жънел своята нива, почувствал се недобре и казал на жътварите, че му е дошло времето да замине при Господа. След няколко дни, като дал съвети на окръжаващите го да обичат Бога и ближния, той предал Богу чистата си душа около 350 г. Погребали го в Тримитунт. На гроба му, към който вярващите пристъпвали с благоговение, се извършвали много чудеса. Светите му мощи били пренесени в Цариград към средата на VII век, а към времето на турското завоевание на Цариград те били пренесени в Керкира (остров Корфу), където са запазени и досега в нетление. Житие на светия наш отец Спиридон Тримитунтски  Родина на дивния Спиридон бил остров Кипър. Син на прости хора, той и сам бил простодушен, смирен и добродетелен. От детските си години бил пастир, а когато станал пълнолетен, се оженил и имал деца. Той водел чист и богоугоден живот, подражавайки на Давид в кротостта, на Иаков в сърдечната простота и на Авраам - в любовта към странниците. Той живял за кратко в съпружество и когато жена му починала, още по-безпрепятствено и усърдно започнал да служи на Бога с добри дела, като давал всичко, което имал, за да посреща странници и да храни бедните. Живеейки така в света, той благоугодил на Бога и се удостоил с дара на чудотворството - изцелявал неизлечими болести и с една дума прогонвал бесовете. Заради това бил поставен за епископ на град Тримитунт при царуването на император Константин Велики и на сина му Констанций*. И на епископската катедра той продължавал да върши големи чудеса.  * Свети Константин Велики царувал в западната половина на Римската империя от 306 г. и бил пълновластен владетел на цялата империя от 324 до 337 г. Император Констанций, неговият син, царувал на Изток от 337 г. и самостоятелно в двете половини на империята от 353 до 361 г. Бел.ред.  Веднъж на остров Кипър имало страшна суша, настъпил глад и мор и загинали много хора. Небето се заключило и само втори Илия или подобен на него можел да го отвори със своята молитва (3Царств. 17). Такъв се оказал свети Спиридон, който виждал бедствието, застигнало народа, и бащински скърбял за загиващите от глад. Той се обърнал с усърдна молитва към Бога и небето веднага се покрило с облаци. Излял се обилен дъжд, който не спирал няколко дни. Светият се помолил отново и небесата се прояснили. Земята била напоена обилно, нивите дали богата реколта, градините и лозята се отрупали с плод и по молитвите на Божия угодник след глада настъпило голямо изобилие. Но след няколко години заради греховете на хората по Божие допущение страната отново била застигната от глад и богатите търговци на хляб се радвали на поскъпването му, защото се запасили със зърно, събрано през плодородните години. Те отворили житниците си и започнали да продават на висока цена. В Тримитунт имало един търговец, който страдал от ненаситна алчност за пари и неутолима страст към наслажденията. Той закупил от различни места много зърно и го докарал с кораби в Тримитунт, но не пожелал да го продава на цената, която по това време се задържала в града. Събрал го в складове, изчаквайки да се увеличи гладът, за да го продаде по-скъпо и да получи голяма печалба. Когато гладът станал почти всеобщ и се усилвал от ден на ден, той започнал да продава зърното си на най-висока цена. Веднъж при него дошъл един беден човек, който се кланял унизено и със сълзи го молел да му окаже милост - да му даде малко хляб, за да не умре от глад заедно с жената и децата си. Но немилосърдният и алчен богаташ не пожелал да стори това и казал:  - Иди и донеси пари - тогава ще купиш каквото поискаш.  Беднякът, изнемогвайки от глад, отишъл при свети Спиридон и с плач му разказал за сиромашията си и за безсърдечието на богатия.  - Не плачи - казал му светецът. - Иди си у дома, защото Светият Дух ми казва, че на сутринта къщата ти ще е пълна с хляб, а богатият ще те моли сам и ще ти го дава даром.  Човекът въздъхнал и си тръгнал. Щом настъпила нощта, по Божието повеление завалял силен дъжд, който наводнил житниците на сребролюбеца и водата отнесла цялото му зърно. Заедно с домашните си той тичал из целия град и умолявал всички да му помогнат, за да не се превърне от богаташ в най-последен бедняк. А бедните хора, като видели зърното, разпиляно по пътя от потоците, започнали да го събират. Събрал си в излишък и онзи бедняк. А богатият видял явното Божие наказание и започнал да го умолява да вземе даром толкова, колкото пожелае.  Така Бог наказал богаташа заради немилосърдието му и по пророчеството на светеца избавил бедния от глад и нищета.  Един земеделец, познат на свети Спиридон, по време на глада отишъл при същия богаташ с молба да му даде на заем зърно, за да се изхрани, като обещавал да му го върне с лихва, когато дойде време за жътва. Освен разрушените от дъжда житници, богатият имал и други, пълни с хляб, но тъй като не си взел поука от първата си загуба и не се излекувал от скъперничеството, той се показал немилосърден и към този бедняк и дори не пожелал да го изслуша.  - Без пари - казал той - няма да получиш от мен и зрънце.  Бедният земеделец заплакал, отишъл при Божия светител Спиридон и му разказал за нещастието си. Светителят го утешил и го отпратил, а на сутринта сам отишъл при него и му занесъл цяла купчина злато. Откъде взел златото, ще разкажем по-късно. Той го дал на земеделеца и казал:  - Брате, отнеси го на онзи търговец и му го дай като залог, за да ти даде на заем толкова пшеница, колкото ти трябва за препитание. Когато дойде време да се събира реколтата и имаш излишък на зърно, изкупи залога и го донеси отново при мен.  Човекът взел златото от светителските ръце и побързал към дома на богаташа. Користолюбецът се зарадвал и веднага му дал толкова зърно, колкото му било нужно. После гладът отминал, реколтата била добра и след жътвата земеделецът веднага върнал с лихва заема, откупил залога си и с благодарност го отнесъл на свети Спиридон. Светият взел златото и отишъл заедно със земеделеца в градината си.  - Да идем, брате - казал той, - и заедно да върнем на Онзи, Който така щедро ни зае.  Сложил златото край оградата, вдигнал очи към небето и възкликнал:  - Господи, Иисусе Христе, Който със Своята воля всичко съзиждаш и претворяваш! Пред очите на египетския цар Ти превърна Моисеевия жезъл в змия (Изх. 7:10). Заповядай и на това злато, което направи от твар, отново да приеме първоначалния си вид. Тогава и този човек ще узнае как се грижиш за нас и на дело ще научи казаното в Свещеното Писание: “Господ върши всичко, що иска” (Пс. 134:6)!  Докато се молел така, златото изведнъж се размърдало и се превърнало в змия. Така отначало по молитвите на светеца тя била превърната в злато, а после по същия чуден начин отново станала змия. Като видял това, земеделецът затреперил от страх, паднал на земята и заявил, че не е достоен за такова дивно благодеяние. После змията се скрила в дупката си, а изпълненият с благодарност земеделец се върнал вкъщи, изумявайки се на величието на чудото, сътворено от Бога по молитвите на светия.  Един добродетелен мъж, приятел на светеца, поради завистта на зли хора бил наклеветен пред градския съдия и затворен в тъмница, а после без вина бил осъден на смърт. Като научил за това, блаженият Спиридон отишъл да избави приятеля си от незаслуженото наказание. По това време в страната имало наводнение и потокът по пътя му се препълнил с вода, излязъл от бреговете си и станал непроходим. Чудотворецът си спомнил как Иисус Навин с ковчега на завета преминал по сухо Иордан (Иис. Нав. 3:14-17) и вярвайки в Божието всемогъщество, заповядал на потока като на слуга:  - Спри! Така ти повелява Владиката на света, за да мога да премина и да бъде спасен човекът, заради когото бързам.  Щом казал това, потокът веднага спрял и се отворил път не само за светеца, но и за всички, които вървели с него. Свидетелите на чудото побързали при съдията и го известили за идването на светеца и за сътвореното от него чудо. Съдията веднага освободил осъдения и го предал невредим на свети Спиридон.  Преподобният виждал и тайните грехове на хората. Веднъж, докато си почивал от пътуването в дома на един страннолюбец, някаква жена, която пребивавала в незаконно съжителство, пожелала по местния обичай да умие нозете му. Но той узнал греха й и наредил да не се докосва до него. Светият казал така не защото се гнусял от грешницата и я отхвърлял: нима е можел да се гнуси от грешниците ученикът на Господа, Който ял и пил с митари и грешници (Мат. 9:11)? Не, той искал да накара жената да си спомни прегрешенията си и да се засрами от нечистите си помисли и дела. И когато тя продължила настойчиво да се старае да умие нозете му, светият, желаейки да я избави от гибел, я изобличил с любов и кротост, напомнил й за греховете и я подтиквал да се покае. Жената се ужасила и удивила, че най-тайните й деяния и помисли не останали скрити от очите на Божия човек. Обзел я срам и със съкрушено сърце паднала в нозете на светеца, умила ги не с вода, а със сълзи, и сама си признала греховете, в които била изобличена. Тя постъпила както някога блудницата в Евангелието, а светецът, подражавайки на Господа, милостиво й казал:  - Прощават ти се греховете. Ето, ти оздравя; недей греши вече (Лук. 7:48; Иоан. 5:14).  Оттогава жената се изправила и послужила за полезен пример на мнозина.  Досега разказвахме за чудесата, които извършил свети Спиридон, сега трябва да опишем и ревността му за православната вяра.  При царуването на първия християнски император Константин Велики, през 325 г. от Р. Хр., в Никея се състоял I Вселенски събор за изповядването на Сина Божий за Единосъщен с Отца и за низвергването на еретика Арий, който нечестиво наричал Божия Син твар, а не Творец на всичко. Богохулството на Арий поддържали епископите на влиятелни тогава църкви - Евсевий Никомидийски, Марис Халкидонски, Теогний Никейски и други. А поборници за православието били украсени с живота си и учението си мъже: великият между светиите Александър, тогава още презвитер и заместник на свети Митрофан, Цариградския патриар*, който бил болен и поради това не присъствал на събора, и славният Атанасий**, още неукрасен с презвитерски сан и преминаващ дяконско служение в александрийската църква. Тези двама отци възбуждали особеното негодувание и завист на еретиците с това, че превъзхождали мнозина в разбирането на истините на вярата, без още да са почетени с епископска чест.  * Свети Митрофан бил Константинополски патриарх от 315 до 325 г. Приемникът му свети Александър заемал катедрата от 325 до 340 г. Бел.ред.  ** Свети Атанасий Велики, епископ Александрийски - ревностен и велик защитник на вярата по време на арианските смутове, наречен “отец на православието”. На Първия Вселенски събор той водел спор с арианите все още в дяконски сан. Паметта му е на 18 януари.  С тях бил и свети Спиридон и пребиваващата в него благодат била по-полезна и по-силна за увещаването на еретиците, отколкото словата, доказателствата и красноречието на мнозина други. С позволението на царя на събора присъствали и гръцки мъдреци, наричащи се перипатетици*. Най-мъдрият от тях се притекъл на помощ на Арий и се превъзнасял с изкусната си реч, като се опитвал да осмее православното учение.  * Перипатетиците били последователи на философията на Аристотел. Тази школа се появила в края на IV в. пр. Р. Хр. и съществувала около осем века. Впоследствие имала последователи и сред християните. Името си получила от това, че нейният основател Теофраст дарил на школата градина с олтар и покрити коридори (περίπατει). Бел.ред.  Блаженият Спиридон, който познавал само Иисуса Христа, “и то Иисуса Христа разпнат” (Ср. 1Кор. 2:2), молел светите отци да му позволят да влезе в спор с него. А те не му позволявали, защото не бил обучен в науките и изобщо не познавал гръцката мъдрост. Но светият знаел каква сила има премъдростта свише и колко немощна е пред нея човешката мъдрост. Той се обърнал към мъдреца и казал:  - Философе! В името на Иисуса Христа, чуй това, което ще ти кажа.  Философът се съгласил да го изслуша и светият започнал беседата си.  - Един е Бог - казал той, - сътворил небето и земята, създал от прах човека и устроил всичко останало, видимо и невидимо, със Своето Слово и Дух. И ние вярваме, че Словото е Син Божий и Бог, Който, смилил се над нас, заблудените, се родил от Девата, живял с хората, пострадал и умрял заради нашето спасение, а после възкръснал и възкресил със Себе си и целия човешки род. Ние очакваме, че Той ще дойде да съди всички нас с праведен съд и на всеки ще въздаде според делата му. Вярваме, че Той е единосъщен с Отца и е равен на Него по власт и чест... Така изповядваме ние и не се стараем да изследваме тези тайни с любопитен ум. И ти не се осмелявай да изследваш как е възможно това, защото то е непостижимо за ума ти и далеч надхвърля всяко човешко знание.  Светият помълчал малко и попитал:  - Не си ли представяш и ти всичко по този начин?  Но философът мълчал, като че никога не бил участвал в прения. Той не можел да възрази нищо против думите на светия, в които се усещала някаква Божествена сила в изпълнение на казаното в Свещеното Писание: “защото царството Божие е не в думи, а в сила” (1Кор. 4:20). Накрая той промълвил:  - И аз смятам, че всичко е наистина така, както ти казваш.  Старецът казал:  - Тогава ела и вземи страната на светата вяра.  Философът се обърнал към приятелите и учениците си и заявил:  - Чуйте! Докато спорът с мен се водеше чрез доказателства, аз им противопоставях други и с изкуството си да водя спор отразявах всичко, което се изтъкваше. Но когато вместо доводи на разума, от устата на този старец излезе някаква особена сила, доказателствата станаха безсилни пред нея, защото човек не може да се противи на Бога. Ако някой от вас мисли като мен, нека да повярва в Христа и заедно с мен да последва светия старец, чрез чиито уста говореше Сам Бог.  И той приел православната християнска вяра и се радвал, че в пренията бил победен от светия за своя собствена полза. Радвали се и всички православни, а еретиците били посрамени.  След края на събора, на който Арий бил осъден и отлъчен, всички участници и свети Спиридон се разотишли. По това време починала дъщеря му Ирина. Тя прекарала времето на своята цветуща младост в чистотата на девството, така че се удостоила с Небесното Царство. При светеца дошла една жена и с плач разказала как дала на дъщеря му Ирина някои златни украшения за съхранение, но тъй като тя починала, никой не знае къде са. Светият ги търсел по цялата къща, но не ги намирал. Трогнат от сълзите на жената, заедно с домашните си той застанал пред гроба на дъщеря си и се обърнал към нея като към жива:  - Дъще моя Ирина! Къде са украшенията, които ти бяха поверени за съхранение?  Сякаш пробудена от дълбок сън, тя отговорила:  - Господине мой! Скрих ги в дома на това и това място.  И посочила мястото.  Тогава светецът казал:  - Сега спи, дъще моя, докато Господ не те събуди за всеобщото възкресение.  Всички присъстващи при вида на това дивно чудо били обзети от страх. А светият намерил на посоченото място скритите украшения и ги върнал на жената.  След смъртта на свети Константин Велики империята му се разделила на две части. В източната половина управлявал по-големият му син Констанций. Докато бил в Антиохия, той се разболял тежко и лекарите не могли да го изцелят. Тогава царят с усърдна молитва се обърнал към Бога, Всемогъщия целител на душите и телата. През нощта във видение той видял ангел, който му показал цял сонм епископи и сред тях двама, които очевидно били началници и водачи на останалите. При това ангелът казал на царя, че само те могат да изцелят болестта му. Когато се събудил и започнал да размишлява за видяното, той не могъл да се сети кои са тези двама мъже. Имената им останали неизвестни за него, а освен това единият от тях тогава още не бил епископ. Дълго време царят бил в недоумение и накрая по нечий добър съвет събрал всички епископи от околните градове и търсел между тях мъжете, които видял във видението, но не ги намирал. Тогава той свикал и други епископи, от по-отдалечени области, но и сред тях не ги намерил. Накрая заповядал да се съберат епископите от цялата империя. Царската заповед, или по-точно молба, достигнала остров Кипър и до град Тримитунт, където епископ бил свети Спиридон. Бог вече му бил открил намерението на царя и той се отправил при него със своя ученик Трифилий*, заедно с когото се явил във видението. Тогава свети Трифилий още не бил епископ.  * Трифилий, впоследствие епископ Левкусийски, е причислен към лика на светиите, паметта му се чества на 13 юни. Бел.ред.  Щом пристигнали в Антиохия, те отишли в царския дворец. Свети Спиридон бил облечен в бедни дрехи, в ръцете си държал тояга от палмово дърво, на главата имал митра, а на гърдите - малък глинен съд, в каквито жителите на Иерусалим имали обичай да носят елей от светия Кръст. Когато светият в този вид влязъл в двореца, един богато облечен велможа го сметнал за просяк, присмял му се, не му позволил да влезе и го ударил по страната. Но преподобният по своето незлобие и помнейки думите на Господа (Мат. 5:39), обърнал и другата си страна. Велможата разбрал, че пред него стои епископ, осъзнал греха си, смирено помолил за прошка и я получил.  Едва светият влязъл в покоите, и царят веднага го познал, защото точно в такъв образ го видял във видението. Констанций станал, приближил се до него, поклонил му се и със сълзи започнал да проси молитвите му към Бога за изцеление от болестта. Светият докоснал главата на царя, а той веднага оздравял и много се радвал на изцелението си, получено по молитвите на светеца. Царят му оказвал всякакви почести и с радост прекарал с него целия ден, показвайки голямо уважение към добрия лекар.  През това време Трифилий бил поразен от царското великолепие, красотата на двореца, множеството велможи, които стояли пред златния царски трон, от изкусното държане на слугите, облечени в светли одежди. Свети Спиридон му казал:  - На какво се учудваш, брате? Нима величието и славата правят царя по-праведен от другите? Нима царят не умира, както последния просяк, и не бива погребан? Няма ли и той заедно с другите да застане пред Страшния Съдия? Защо предпочиташ преходното пред неизменното и се дивиш на нищожното, когато следва да се стремим към невещественото и вечното и да обичаме само неувяхващата небесна слава?  Преподобният поучавал много и самия цар, за да помни Божието благодеяние и да бъде благ към поданиците си, милосърден към съгрешаващите, благосклонен към умоляващите, щедър към просещите, да бъде за всеки любящ и добър отец, защото онзи, който не управлява така, трябва да бъде наречен не цар, а по-скоро мъчител. Накрая му заповядал строго да пази правилата на благочестието и да отбягва всичко, противно на Божията Църква*.  * Трябва да се отбележи, че император Констанций се отнасял благосклонно към еретиците ариани. Бел.ред.  Царят искал да благодари на светеца за изцелението по неговите молитви и му предлагал много злато, но той отказал да го приеме и казал:  - Не подобава, царю, да отплащаш с омраза за любовта, защото това, което направих за тебе, е любов. Нима не е любов това, че оставих дома си, изминах толкова път по море, претърпях жесток студ и вятър? А ти ми предлагаш да взема като отплата злато, което е причина за всяко зло и лесно погубва всяка правда.  Така говорел светият и не желаел да вземе нищо. Настойчивите увещания на царя го убедили да приеме златото, но не и да го задържи при себе си, защото той веднага го раздал на бедните.  Освен това по увещанията на светеца император Констанций освободил от данъци свещениците, дяконите и всички клирици и църковни служители, като разсъдил, че не подобава служителите на Безсмъртния Цар да плащат данък на смъртния владетел.  Когато се разделил с царя и тръгнал обратно към дома, по пътя светият бил приет в дома на един христолюбец. Тук при него дошла една жена езичница, която не знаела гръцки. Тя донесла мъртвия си син и плачейки горчиво, го положила в нозете на светия. Никой не знаел нейния език, но сълзите й ясно говорели, че умолява светеца да възкреси мъртвото дете. Избягвайки суетната слава, той отначало отказвал да извърши това чудо. И все пак, победен от горчивите ридания на майката и по своето милосърдие, той попитал дякона си Артемидот:  - Какво да правим, брате?  - Защо питаш мене, отче? - отговорил дяконът. - Какво друго трябва да сториш, освен да призовеш Христа - Подателя на живота, Който много пъти е изпълнявал молитвите ти? Ти изцели царя, нима ще отхвърлиш нищите и нещастните?  Подтикван още повече към милосърдие от този добър съвет, светителят се просълзил, преклонил колена и се обърнал към Господа с топла молитва. И Господ, Който чрез Илия и Елисей възвърнал живота на синовете на сарептската вдовица и на сонамката (3Царств. 17:21; 4Царств. 4:35), чул и неговата молитва и върнал духа на живота в езическия младенец, който оживял и веднага заплакал. Щом видяла детето си живо, майката от радост паднала мъртва, защото не само тежката болест и сърдечната мъка убиват човека - понякога същото прави и голямата радост. След радостта от възкресяването на младенеца присъстващите били връхлетени от неочаквана печал и сълзи.  Тогава светият отново попитал дякона:  - Какво да правим?  Дяконът повторил съвета си и светият отново прибягнал към молитвата. Той вдигнал очи към небето и възнесъл ума си към Бога, като се молел на Вдъхващия живот в мъртвите и Променящия всичко с едно Свое пожелание. После казал на умрялата:  - Възкръсни и стани!  Тя станала като пробудена от сън и взела живия си син на ръце.  Светият забранил на жената и на всички присъстващи да разказват за чудото на когото и да било. Но след кончината на светеца дякон Артемидот не пожелал да утаи величието и силата на Бога, явени чрез великия Му угодник Спиридон, и разказал на вярващите за всичко, което станало.  Когато светецът се завърнал вкъщи, при него дошъл един човек, който искал да купи сто кози от неговото стадо. Блаженият му заповядал да остави уговорената сума и после да вземе купеното. Но той оставил пари за деветдесет и девет кози и скрил парите за една, като си мислел, че това няма да стане известно на светия, който поради сърдечната си простота бил напълно чужд на всякакви житейски грижи. Двамата отишли в кошарата и светителят заповядал на купувача да вземе толкова кози, за колкото е платил. Човекът отделил сто и ги изкарал зад оградата. Но една от тях като умна и добра рабиня, знаеща, че не е продадена от господаря си, се върнала обратно. Купувачът я хванал и я задърпал след себе си, но тя се отскубнала и отново влязла в кошарата. Така три пъти тя бягала от него, той я отвеждал със сила и накрая я метнал на раменете си. Козата блеела високо, опитвала се да се освободи и го бодяла с рогата си, а присъстващите се чудели на ставащото. Свети Спиридон разбрал причината за това, но като не желаел пред всички да изобличи нечестния купувач, тихо му казал:  - Сине мой, сигурно не напразно животното прави така, като не желае да бъде отведено от тебе. Не си ли скрил цената му? Може би затова се отскубва от твоите ръце и бяга в кошарата?  Купувачът се засрамил, признал греха си и помолил за прошка. После дал парите и взел козата, а тя сама кротко тръгнала пред своя нов стопанин.  На остров Кипър имало едно село, наречено Еритра. Когато отишъл там по някаква работа, свети Спиридон влязъл в църквата и заповядал на дякона да възнесе кратка молитва: светият бил уморен от дългия път, времето било по жътва и слънцето пекло немилостиво. Но дяконът започнал бавно да изпълнява заповяданото, нарочно проточил молитвата и с някаква гордост възгласявал и пеел, явно превъзнасяйки се с гласа си. Светият го погледнал гневно и макар да бил добър по природа, с укор казал: “Замълчи!” Дяконът веднага онемял. Той се лишил не само от глас, но и от дар слово. Всички присъстващи усетили страх. Вестта за това бързо се разпространила из селото, жителите дошли да видят чудото и изпаднали в ужас. Дяконът паднал в нозете на светителя и със знаци го умолявал да развърже езика му. За същото молели и неговите приятели и роднини. Светият не изпълнил веднага молбата им, защото бил строг към гордите и тщеславните, но накрая простил провинилия се, развързал езика му и му върнал способността да говори. Той обаче запечатал върху него следа от наказанието, като за цял живот го оставил да говори неясно и да заеква, за да не се гордее с гласа си и да не се хвали със словото си.  Веднъж свети Спиридон влязъл в църквата в своя град на вечерня. Случило се, че тогава там нямало никой, освен свещенослужителите. Но въпреки това той заповядал за запалят светилниците и много свещи и сам застанал пред олтара в духовно умиление. В определеното време той провъзгласил: “Мир на всички”, но нямало хора, които да отвърнат на благопожеланието на светителя. И изведнъж отгоре се чули множество гласове, които възгласявали: “и на твоя дух”. Този хор бил голям, строен и по-сладкогласен от всякакво пение на човеци. Дяконът изпаднал в ужас, чувайки след всяка ектения, която произнасял, някакво дивно пение от небесата: “Господи, помилуй”. Чули го дори хора, които се намирали далеч от църквата и мнозина побързали да отидат там. Когато се приближавали към църквата, чудното пение все повече изпълвало слуха им и услаждало сърцата им. Но когато влезли вътре, не видели никого, освен светителя и неколцина църковни служители, и вече не чували небесната песен, от което изпаднали в голямо изумление.  Друг път, когато светият пак стоял в църквата на вечерня, в светилника не достигал елей и огънят започнал да угасва. Светецът скърбял, защото се опасявал, че когато угасне светилникът, ще прекъсне и църковното пение и обичайното църковно правило няма да бъде изпълнено. Но Бог, Който изпълнява желанията на онези, които Му се боят, заповядал на светилника да се препълни с елей, както някога съдът на вдовицата в дните на пророк Елисей (4 Царств. 4:2-6). Служителите донесли съдовете и по чуден начин ги напълнили с елея. Този веществен елей явно показвал изобилната Божия благодат, с която бил преизпълнен свети Спиридон и с която напоявал словесното си стадо.  Веднъж той пристигнал по работа в град Кирина заедно с ученика си Трифилий, който по това време вече бил епископ Левкусийски. Когато преминавали планината Пентадактил и местността Паримна, която се славела с красотата и богатата си растителност, Трифилий се прелъстил от мястото и пожелал да придобие за своята църква някакво имение в местността. Той дълго размишлявал за това в себе си, но мислите му не останали скрити от прозорливите духовни очи на великия отец, който му казал:  - Трифилие, защо постоянно мислиш за суетното и пожелаваш имения и градини, които всъщност нямат никаква цена? Само привидно те изглеждат нещо съществено и с призрачната си ценност възбуждат в сърцата на хората желанието да ги притежават. Нашето неотемно съкровище е на небесата (1 Петр. 1:4), ние имаме жилище неръкотворно (2Кор. 5:1) - към тях се стреми и на тях се наслаждавай чрез богомислие. Те не могат да преминават от едни ръце в други и този, който веднъж стане техен притежател, получава наследство, от което вече никога не ще се лиши.  Тези думи донесли на Трифилий голяма полза и впоследствие заради истинския си християнски живот подобно на апостол Павел той станал избран Христов съсъд и се сподобил с безброй дарове от Бога.  Така свети Спиридон, сам бидейки добродетелен, насочвал към добродетелта и други, и онези, които следвали увещанията и наставленията му, получили голяма полза, а отхвърлящите ги бивали застигани от лош край, както се вижда от следния случай.  Един търговец от Тримитунт заминал по море да търгува в чужда страна и останал там цяла година. По това време жена му извършила прелюбодеяние и заченала. Когато се върнал вкъщи, търговецът видял жена си непразна и разбрал, че в негово отсъствие е прелюбодействала. Той се разярил, започнал да я бие и искал да я прогони от дома си, а после отишъл и разказал за всичко на Божия светител Спиридон. Съкрушавайки се душевно за греха на жената и голямата скръб на мъжа, той призовал жената и без да я пита дали наистина е съгрешила, защото за това свидетелствала бременността й, направо казал:  - Защо оскверни ложето на съпруга си и опозори дома му?  Но жената била изгубила всякакъв срам и се осмелила явно да излъже, че е заченала не от някой друг, а от мъжа си. Присъстващите възнегодували още повече заради тая лъжа, отколкото за прелюбодеянието, и й казали:  - Защо уверяваш, че си заченала от мъжа си, когато той не е бил вкъщи дванадесет месеца? Нима може плодът да остава в утробата дванадесет и повече месеци?  Но жената настоявала на своето и твърдяла, че заченатото дете очаквало завръщането на баща си, за да се роди при него. Тя отстоявала своите лъжи и спорела с всички, вдигала шум и викала, че са я наклеветили и обидили. Тогава свети Спиридон, желаейки да я доведе до разкаяние, кротко й казал:  - Жено! Ти падна в голям грях - голямо трябва да е и покаянието ти, защото все пак имаш надежда за спасение: няма грях, който да надвишава Божието милосърдие. Виждам, че прелюбодеянието те е довело до отчаяние, а отчаянието - до безсрамие, и би било справедливо да понесеш достойно и бързо наказание. Но все пак, като ти оставям време да се покаеш, пред всички ти заявявам, че плодът няма да излезе от утробата ти, докато не кажеш истината, без да прикриваш с лъжа онова, което може да види и слепец.  Думите на светеца скоро се сбъднали. Когато дошло време жената да ражда, тя била настигната от болест, която й причинявала страшни мъки и задържала плода в утробата й. Но ожесточена, тя не искала да се покае и умряла в грях с мъчителна смърт, без да роди. Като научил за това, Божият светител се просълзил и съжалил, че е осъдил грешницата с такъв съд, а после казал:  - Няма повече да произнасям присъда над хората, щом думите ми тъй скоро се сбъдват над тях на дело.  Мъжът на една благонравна и благочестива жена на име Софрония бил езичник. Тя неведнъж усърдно умолявала светителя да обърне мъжа й в истинската вяра. Тези хора били съседи на Божия угодник, мъжът го уважавал и дори понякога си гостували. Веднъж се събрали много съседи на светия и езичника, присъствали и те двамата. И ето, изведнъж свети Спиридон казал на един от слугите, така че да го чуят всички:  - Пред вратите стои вестител, пратен от човека, който пасе стадото ми. Той носи вест, че когато пастирът заспал, целият добитък се изгубил в планината. Иди и му кажи, че пастирът вече е намерил цялото стадо невредимо в една пещера.  Слугата отишъл и предал на вестителя тези думи. Гостите още не били станали от масата, когато дошъл друг вестител с новината, че стадото е намерено. Езичникът много се учудил, че свети Спиридон знае ставащото далеч от него така, сякаш се извършва съвсем наблизо. Той решил, че светителят е един от боговете му и пожелал да стори това, което някога жителите на Ликаония направили за апостол Варнава и Павел* - да доведе жертвени животни, да приготви венци и да извърши жертвоприношение.  * След като свети апостол Павел изцелил хромия от майчина утроба, жителите на ликаонския град Листра сметнали апостолите Павел и Варнава за езическите богове Зевс и Ермес (Деян. 14:13). Бел.ред.  Но светецът му казал:  - Не съм бог, а само слуга на Бога и човек, във всичко подобен на тебе. Това, че зная какво става далеч от мене, ми е дадено от моя Бог, и ако ти повярваш в Него, ще познаеш всемогъществото и силата Му.  От своя страна и Софрония намерила подходящо време и започнала да убеждава мъжа си да се отрече от езическите заблуди, да познае Единия Истински Бог и да повярва в Него. Накрая със силата на Христовата благодат езичникът бил обърнат към истинската вяра и просветен със свето Кръщение. Така се спасил неповярвал мъж - \"чрез вярващата жена\"*, както казва свети апостол Павел.  * 1Кор. 7:14. Тук свети апостол Павел внушава, че нечистотата на езичника баща като че се изглажда от чистота на майката християнка и не се предава на родилите се от този брак деца. При това е ясно, че за езичниците бракът с християни е естествено стъпало към пълното освещаване, тоест към приемането на Христовата вяра. Бел.ред.  Известно е и смирението на блажения Спиридон - той, светителят и великият чудотворец, не се гнусял да пасе безсловесните овци и сам се грижел за тях. Една нощ крадци взели няколко овци от кошарата му и вече се канели да си тръгват. Но Бог, Който обичал Своя угодник и пазел оскъдното му имущество, с невидими връзки здраво свързал крадците, те не могли да излязат от кошарата и против волята си останали там до сутринта. На разсъмване светият дошъл при овцете и като видял крадците, свързани с Божията сила за нозете и ръцете, с молитвата си ги развързал и им дал наставление да не пожелават чуждото, а да се прехранват с труда на своите ръце. После им дал един овен, за да не отидат напразно - както той казал - усилията и безсънната им нощ, и ги отпратил с мир.  Един тримитунтски търговец често вземал на заем пари от светеца за търговията си. Когато се завръщал от пътуванията си и ги носел обратно, светият обикновено му нареждал сам да остави парите в сандъка, от който ги е взел. Толкова малко се грижел той за временните блага, че дори не следял дали длъжникът плаща правилно! А търговецът вече много пъти правил така, с благословията на светеца сам вземал пари от сандъка и сам ги връщал обратно, и делата му процъфтявали. Веднъж, победен от користолюбието, той не оставил донесеното злато, задържал го при себе си, а на светеца казал, че върнал всичко. Скоро той обеднял, защото скритото злато не само не му донесло печалба, но го лишило от успех в търговията и като огън погълнало цялото му имущество. Тогава той отново дошъл при светеца и го помолил за заем. Божият угодник го пратил в спалнята си при сандъка, за да си вземе сам.  - Иди и вземи, каквото си сложил - казал той.  Търговецът отишъл и не намерил в сандъка пари. Върнал се при светителя с празни ръце, а той му казал:  - Брате, в сандъка досега не е пипала друга ръка, освен твоята. Ако беше сложил там златото, сега можеше да го вземеш отново.  Засраменият търговец паднал в нозете му и го замолил за прошка. Светецът веднага му простил, но при това му казал за назидание, да не желае чуждото и да не осквернява съвестта си с измама и лъжа, защото придобитото с неправда не е печалба, а в крайна сметка загуба.  В Александрия веднъж бил свикан събор на епископите. Александрийският патриарх призовал всички подчинени епископи да съкрушат и низвергнат с обща молитва езическите идоли, защото в града имало още много от тях. Много усърдни молитви, както съборни, така и частни, били принесени на Бога и всички идоли в града и околностите паднали, само един особено почитан от езичниците идол останал неповреден на мястото си. Патриархът дълго и усърдно се молел за съкрушаването му и една нощ, докато стоял на молитва, той имал Божествено видение. То му повелявало да не скърби, а по-скоро да призове от Кипър Спиридон, епископ Тримитунтски, защото идолът е оставен, за да бъде съкрушен с неговата молитва. Патриархът веднага написал послание до свети Спиридон, с което го викал в Александрия, и му разказал за видението си. Щом получил посланието, свети Спиридон се качил на кораб и отплавал за Александрия. Когато корабът спрял на пристана и светият слязъл на брега, в същия миг идолът с многобройните му жертвеници се разрушил. Така в града научили за пристигането на светия. Когато на патриарха казали, че идолът е паднал, той се обърнал към останалите епископи с думите:  - Приятели! Идва Спиридон Тримитунтски.  И всички излезли да посрещнат светеца, приели го с почести и се радвали на пристигането на този велик чудотворец и светилник на света.  Църковните историци Никифор* и Созомен** пишат, че свети Спиридон много се грижел за строгото спазване на църковния чин и за запазването в неприкосновеност на Свещеното Писание дори до последната дума.  * Църковният историк Никифор Калист живял през XIV в. Неговата “Църковна история” в 18 книги обхваща времето до смъртта на византийския император Фока († 611 г.). Бел.ред.  ** Созомен - църковен историк от V в., написал историята на Църквата от 323 до 439 г.. бел.ред.  Веднъж на Кипър имало събрание на всички епископи от острова по църковни дела. Сред тях били свети Спиридон и споменатият вече Трифилий, който бил изкусен в книжната премъдрост, защото като млад дълги години изучавал писанието и науките в Берит*. Събралите се отци го помолили да произнесе поучение в църквата. В словото си той трябвало да спомене думите на Христа, казани към разслабения: “стани, вземи си одъра и върви у дома” (Марк. 2:11). Трифилий заменил думата “одър” с “ложе” и казал: “стани и вземи ложето си”.  * Берит, днешен Бейрут, особено процъфтявал през V в. и се славел с школата си по риторика, поезия и право. Бел.ред.  Като чул това, свети Спиридон станал от мястото си и като не понесъл промяната в Христовите думи, казал на Трифилий:  - Нима ти си по-добър от Онзи, Който е казал “одър”, че се срамуваш да употребиш Неговите думи?  И пред очите на всички напуснал църквата. Той постъпил така не от злоба или защото сам не бил учен. Като укорил превъзнасящия се със своето красноречие Трифилий, той го научил на смирение и кротост. Освен това свети Спиридон се ползвал с голямо уважение сред епископите, защото бил най-стар на години, прославен с живота си, пръв по епископство и велик чудотворец и всички уважавали думите му.  Върху преподобния Спиридон почивала толкова велика Божия благодат и милост, че по време на жътвата в най-горещото време на деня главата му веднъж се оказала покрита с прохладна роса, паднала свише. Това станало през последната година от живота му. Заедно с жътварите той излязъл на полето, защото бил смирен и работел сам, без да се гордее с високия си сан. И докато жънел нивата си, в най-големия пек главата му била оросена както някога руното на Гедеон (Съд. 6:38). Всички, които били на полето заедно с него, гледали и се удивлявали. После косите му изведнъж се променили: едни станали жълти, други - черни, а останалите - бели, и само Бог знаел какво знаменува това. Светият докоснал с ръка главата си и казал, че е наближило времето душата му да се раздели с тялото. После започнал да поучава всички на добри дела и особено на любов към Бога и ближния.  След няколко дни по време на молитва свети Спиридон предал своята свята и праведна душа на Господа (около 348 г., бел.ред.), на Когото праведно и свято служил през целия си живот, и бил погребан с почести в църквата на Светите Апостоли в Тримитунт*, където било постановено ежегодно да се почита паметта му. На гроба му се извършват много чудеса за слава на дивния Бог, прославян в светиите Си, на Отца и Сина и Светия Дух, Комуто и от нас да бъде слава, благодарение, чест и поклонение во веки. Амин.  * С Божията благодат честните мощи на свети Спиридон пребивават нетленни. Особено забележително е, че кожата е останала мека, като на живо човешко тяло. Те се пазели в Тримитунт до средата на VII в., когато поради набезите на варварите били пренесени в Константинопол. През 1453 г. свещеникът Георги Калохерет се отправил с тях в Сърбия, а оттам през 1460 г. - на остров Корфу. Тук всички свети мощи се пазят в храма на светеца, с изключение на дясната ръка, която се намира в Рим. Бел.ред. ", "date": "2018.12.12", "title": "Уникални мъжки имена черпят заради светецът, покровител на еснафските организации"}
{"url": "https://www.blitz.bg/lyubopitno/knigomaniya-sreshcha-chitateli-s-lyubimi-avtori-snimki_news645300.html", "text": " По време на 46-ти Софийски международен панаир на книгата, който тече тази седмица, издателство Книгомания дава възможност на читателите да се срещнат с любими автори и да купят подаръци за Коледа. На щанда на издателството за среща с автограф ще ги очакват Георги Тошев с книгата \"Години Любов. Невена Коканова\", която излиза за юбилея на актрисата, Мария Лалева, автор на хитовия роман \"Живот в скалите\", актьора Георги Мамалев, певеца Орлин Горанов, легендата на родния волейбол Любо Ганев и  журналистката Евгения Атанасова с книгата й за Кристо. Верни на МАНИЯТА ДА СИ РАЗЛИЧЕН, Книгомания е подредила за читателите приказки за деца, популярен бизнес, художествена литература, биографии, занимателни книги, 3D пътешествия, научнопопулярни четива, оцветяване за възрастни, книжки със звуци и стикери, енциклопедии и луксозни албуми, книги на Mensa, както и немалко чужди издания на английски език.  Среща за автограф на 13 и 15 декември на щанд № 109:  13.12 /четвъртък/ от 18 ч. Георги Мамалев  15,12 /събота/ от 12 ч. Орлин Горанов  15.12 /събота/ от 13 ч. Мария Лалева  15.12 /събота/ от 14 ч. Евгения Атанасова  15.12 /събота/ от 17 ч. Любо Ганев  15.12 /събота/ от 18 ч. Георги Тошев             Едно от интересните заглавия, които излиза за Панаира на книгата е:  „ СтивДжобс: Биографичен портрет“  е уникална книга за живота и постиженията на един от най-влиятелните иноватори на XXI век. С тази богата на информация биография читателя може да се запознае  в детайли със забележителния талант и гениалност на Стив Джобс, представени чрез смел дизайн и оригинални визуални графики. Книгата дава яснота как нюхът му на находчив търговец поставя основата на бъдещия успех на съревнованието с Бил Гейтс и на страстта му към радикалните нововъведения. Този пионер в технологиите води забележителен, но твърде кратък живот, който променя из основи начините, по които комуникираме помежду си, и цялото ни ежедневие.  Откъси: ЧОВЕКЪТ, КОЙТО УМЕЕШЕ ДА ИЗОБРЕТЯВА БЪДЕЩЕТО  Джобс решава да задълбочи познанията си, като се записва в местния клуб „Explorers“ – малка група хлапета, която редовно се събира във фирменото кафене на Hewlett-Packard в Пало Алто всеки вторник  вечер. Инженери от HP изнасяли лекции и представяли проекти. По време на една вечерна обиколка на лабораториите Джобс надникнал в бъдещето, когато му било позволено да хвърли един поглед върху новия уред, който HP разработвали.  „В Hewlett-Packard видях първия настолен компютър. Казваше се 9100А. Първият настолен компютър в света. Беше голям, може би близо 20 килограма, но беше толкова красив. Влюбих се в него.“     Като си спомня 20-минутния разговор с Бил Хюлет, когато получава лятната си работа на монтажната линия в Hewlett-Packard, Стив Джобс споделя: „Сглобявах честотомери... Може би „сглобявах“ е прекалено силно казано. Завинтвах им винтчетата. Но това нямаше значение“.  „Помня първия си ден на монтажната линия, връща се в миналото той. – Споделих ентусиазма  и задоволството си с Крис, моя надзорник онова лято, че най-любимото ми нещо в света е електрониката. Попитах го кое е неговото най-любимо нещо, а той ми отговори: „Да ч***м!“. Много неща научих през онова лято.“  Този житейски опит бива обогатен с друг, когато Джобс и приятелят му Фернандес влизат в гимназия „Хоумстед“ през есента на 1968 г. по време на бунтовете, разтърсващи САЩ по онова време. Антивоенните протести срещу нахлуването на страната във Виетнам се разпространяват по всички учебни и студентски кампуси, включително близките „Бъркли“ и „Сан Франциско“.  Властта се изплъзва между пръстите на Линдън Джонсън, а убийствата на Мартин Лутър Кинг Младши и Боби Кенеди следват в рамките само на няколко седмици. Всичко това подхранва идеализма на разочарованата младеж, която започва да преминава към редиците на зараждащата се в Залива контракултура.     Променящата се културна среда повлиява и върху възмъжаващия Джобс, като с всяка изминала година в „Хоумстед“ косата му започва да става все по-дълга, а той се настройва към бунтарския дух на епохата. Гимназията е двуетажен комплекс, дело на архитект, проектирал предимно затвори, и дава подслон на 2000 ученици. Докато Джобс се мъчи да намери приятели на своята възраст, се оказва под влиянието на група гимназисти от горните курсове, които споделят интереса му към хипи-културата, закачките и най-важното: електрониката. Талантът да свързваш точките  Нетърпелив да се срещне с други на своята възраст, с хората, които тепърва щели да изгреят на зараждащата се сцена на електрониката, Фернандес запознава Джобс с неколцина от приятелите си. Спасителят му, към когото се обръщал при проблеми с поялника и платките, се казвал Стийв Возняк и живеел надолу по улицата, малко след Фернандес. Син на инженер от Локхийд, Возняк бил спечелил призовите места на няколко местни панаира по електроника и започвал да си изгражда репутация на местния технофакир. С коефициент на интелигентност 200 на възраст 11 години Возняк бил сглобил електронна версия на играта „Морски шах“, изпълнена само с интегрални схеми. Наближавайки 20 години, той вече притежавал задълбочени познания в програмния език FORTRAN.     Запознанството му с Джобс му предоставило възможност да демонстрира последния си проект. След около година работа в гаража на бащата на Бил и с помощта на Фернандес Возняк сглобил цял компютър само от частите, които намирал захвърлени от близките заводи за полупроводници.  Наречен „Газираният компютър“ на името на колосалните количества Cragmont Cream Soda, които двамата били изпили по време на среднощните си занимания, те на практика създали първия любителски компютър, цели пет години преди подобни устройства да се появят на пазара. В същността си бил обикновен калкулатор. Програмите се вкарвали в „Газирания компютър“ чрез перфокарти, а резултатът излизал под формата на светещи лампички.  Джобс бил зашеметен както от демонстрацията, така и от осъзнаването колко по-напред е Возняк от всички останали в кръга им.  Макар с 5 години по-малък Джобс намерил общ език с Возняк и си заразказвали кой какви номера на кого е спретвал и каква музика слуша – поредната сфера, към която Джобс започвал да развива интерес.  Срамежлив, затворен и донякъде незрял, Возняк се различавал коренно от експлозивния и екстровертен Джобс. Енергията и ентусиазмът на адаша впечатлили Возняк, а Стив бил поразен от безспорните знания и умения на Воз. Двамата се допълвали, а потенциалът им положил основите на легендарния ефект от бъдещото им сътрудничество.  ***     Мечтата ми беше  да бъде първият готов асемблиран компютър... И ми беше влязла мухата, че искам да е в пластмасов корпус.  „Стана ми ясно, че зад всеки хардуер-ентусиаст, който иска да сглоби собст­вения си компютър, стоят хиляди обикновени хора, които не могат да го на­правят, но искат да се занимават с програмиране... Точно като мен, когато бях на 10 години. Мечтата ми беше  да бъде първият готов асемблиран компютър... И ми беше влязла мухата, че искам да е в пластмасов корпус.“  И макар най-силният търговски коз на  да е способността му да пре­дава цветен сигнал към телевизора, Возняк и Джобс имали още няколко скрити коза си за следващия модел, който щял да предефинира концепцията „персонален компютър“.  Возняк искал да добави допълнителни разширителни портове. Те ще позволят на потребителите да подобряват възможностите, а оттам и полез­ността на машините си. Решение, което щяло да създаде цяла нова индус­трия за производителите на периферни устройства, което от своя страна ще донесе допълнителна полза за крайния потребител.  Друг фундаментален дизайнерски избор бил в чипа да се включи на хар­дуерно ниво езикът за програмиране  , което щяло да позволи на потре­бителите да програмират веднага след включването на машината. Microsoft на Бил Гейтс и Пол Алън осигурявали  за конкурентния продукт  , от който разрастващата се сиатълска компания печелела по 500 долара на всяка машина. Сделка с  за новия им продукт щяла да им носи огромни печалби, чак докато години по-късно  -то на  изцяло пренапише прави­лата на пазара.  Ключовата намеса на Джобс в появата на  се въртяла около неговия дизайн. Той трябва да изглежда като завършен продукт, а не като нещо, което да наподобява комплект „направи-си-сам“. Освен силната му убеденост относно важността на пластмасовата кутия със заоблени ръбове с вградена клавиатура, което щяло да превърне  в желан потреби­телски продукт, Джобс искал да елиминира и шума на вентилатора. За по­следовател на дзенмедитацията постоянното бръмчене било едновременно дразнещо и натрапчиво. За Возняк безшумността била надолу в списъка с приоритетите му, доста след дънната платка и микропроцесора, може би за­ щото ролята на вентилатора била да попречи на компютъра да прегрява, и затова го превръщал в незаменима част от крайния продукт.  Въпреки това Джобс настоявал да се намери по-добро решение и се обърнал за съвет към Ал Алкорн, стария му шеф от  , който на свой ред го препратил към Род Холт, един от старите инженери в компанията, смятан за един от най-големите таланти в Силициевата долина, що се отнася до аналогови решения. Стремящ се винаги да работи с най-добрите, Джобс послушал съвета на Алкорн и се свързал със застаряващия инженер, въ­преки че бил наясно за топящите се финанси на  , което правело анга­жирането му почти невъзможно. „Просто ме излъга, за да заработя за тях“, спомня си Холт.  Ангажирането на специалист, който е извън платежоспособността на  , е може би един от първите примери за широко коментираното „изкри­вяване на възприятията за реалността“, от което страда Джобс – вътрешно убеждение, което ще го направлява както в бизнес сферата, така и в личния му живот. Изкривяване, според което невъзможното е възможно, а истината е субективна категория.     Според Даниел Котке тази му черта е била насадена от Робърт Фридланд, харизматичния му приятел от „Рийд“, чиято комуна във фермата  край Портланд осигурявала място както за бягство, така и за вдъхновение за младия Джобс. „[Фридланд] беше харизматичен и малко си падаше мо­шеник, като можеше да накланя везните в своя полза посредством силната си воля. Беше находчив, уверен в собствените си качества и малко диктатор. Стив се възхищаваше на всичко това и започна все повече да прилича на него, колкото повече време прекарваха заедно“, разказва Котке на биогра­фа си Уолтър Айзъксън. По-късно Фридланд ще използва уменията си, за да се превърне в милиардер в минната индустрия. В началото на 90-те години на миналия век той ще се забърка в неприятности относно щети, нанесени на околната среда от компанията му  . Ситуацията бързо ще се превърне в политически проблем до степен, в която Фридланд ще се обади на Джобс да го попита дали не би могъл да използва влиянието си върху пре­зидента Бил Клинтън. Джобс му отказва, като по-късно коментира връзката с бившия си ментор по следния начин: „Почувствах се странно, когато из­веднъж се оказа, че един от духовните наставници от младостта ми се оказа както в преносен, така и в буквален смисъл златотърсач“.  Джобс може и да е поспестил от истината относно платежоспособността на  , но пък и Холт не подписал договора със затворени очи. Подозирал е, че Джобс няма пари, но интуицията му нашепвала, че е доста вероятно  2 да се окаже нещо специално, и затова решил да стане част от него. Захванал се с разработката на ново захранване за компютъра, без да прави разлика между ден и нощ, като дизайнът бил точно толкова революционен, колкото способността на  да показва цветове. По-малък от кутия за мляко, захранващият блок на Холт ползвал домашния контакт, включвал се и се изключвал бързо, токът, който осигурявал, бил стабилен, а отделяната топлина била далеч по-малко. Най-важното било, че бил безопасен за скъпи­те чипове памет на машината. Гениалната му идея, която помогнала цялата кутия на компютъра да се смали, се прилага и до ден днешен в актуалните захранващи блокове на сегашните компютри.  С почти готовия професионален дизайн на  Джобс бил наясно, че за да може това да се превърне в реален продукт, ще им трябва сериозен финансов ресурс, връзки с обществеността и реклама, затова и се обър­нал към потенциални инвеститори.  и една канадска компания за калкулатори били евентуални кандидати, но впоследствие се оттеглили, като  решили да си направят свой собствен компютър, стреснати от оценката от 100 000 долара на  .  При новината, че Нолън Бушнел е продал  на  за сериозната сума от 14 милиона долара, Джобс се обръща към бив­шия си шеф за инвестиция. Бушнел отказва и вместо това представя Джобс на рисковия инвеститор Дон Валънтайн, който наскоро е основал  – фирма, фокусираща се главно върху малки и рискови технологични фирми.  Въпреки безспорните качества на Джобс и Возняк, Валънтайн е отблъс­нат от наивитета на двамата, като заявява, че „не мислят достатъчно на едро“, и на свой ред ги препраща към друг потенциален инвеститор.  Един от първите служители на  , Майк Маркула, към момента живеел от доходите от инвестициите си. Радвайки се на ранно пенсиониране благо­дарение на милионите, които направил от разпродажба на акции на фирма­та за чипове на фондовата борса, се оглеждал за ново предизвикателство. Попадайки в гаража на Джобс, той веднага е впечатлен от постигнатото от двамата. „Това бе нещото, за което си бях мечтал още от гимназията“, споде­ля той, когато го питат за впечатленията му от демонстрацията на прототипа на  .  Срещу 1/3 от дяловете на  Маркула предлага инвестиция от 92 000 долара лични средства и обещание да издейства кредитна линия от 250 000 в  . Возняк и Джобс ще държат по 26%, което ще позволи по-нататъшното набиране на капитал.  Бизнеспланът на Маркула съвпада с визията на Джобс да излезе от па­зара на компютърните ентусиасти, като двамата с Возняк били сигурни, че партньорът им разбира продукта и мечтите им за бъдещето на компанията. „Говореше за представяне на компютъра на обикновените хора в обикновени­те им домове, където да го използват да си подреждат рецептите или да си следят финансите“, си спомня Возняк. Успокоени и непретенциозни, както и относително честни, двойката се съгласява, че с Маркула си пасват.  За Джобс решението било очевидно, но за Возняк не чак дотам. Тъй като все още искал да запази мястото си в  , той се чувствал донякъде неудобно на ръководен пост. Тъй като Маркула не бил склонен да подпише споразумението, без да може да разчита на пълното внимание на Возняк, последвали няколко изпълнени с нерви дни, през които Джобс, приятелите и семейството на Возняк отчаяно се опитвали да го убедят да се съгласи на сделката, преди поканата да бъде оттеглена.  Един от тези сладкодумци бил баща му Джери. Той и преди се месел в ролята на Воз в  , като по времето на проявеше от  интерес той дори обвинил Джобс, че се възползва от него. Според Джери двамата не би трябвало да са равноправни партньори, като се вземе предвид ограниче­ната роля на Джобс в създаването и разработката на дизайна на  и  . Докаран до сълзи от скандала, Джобс казал на Возняк, че ако не са равноправни партньори, Воз може да вземе цялата компания. Като отбе­лязал нуждата им един от друг, Возняк подчертал, че нито един от ранните им успехи не би бил възможен без Джобс. Все пак именно неговият приятел превърнал идеите му в бизнес възможности, като го разубедил да подари безплатно чертежа си в  .  Когато Маркула бил на крачка от това да се оттегли, този път Джери Возняк подкрепил Джобс и приятели, като се опитал да повлияе на сина си. След дни безспирни телефонни разговори Возняк Младши се почувствал достатъчно сигурен, за да каже „да“, което му позволило да спечели цяло състояние като инженер в новосформираното партньорство в  , без да се налага да бъде шеф на някого. Сделката била сключена. На 3 януари 1977 г. Возняк напуска сигурната си работа в  , подписват се договорите и така се ражда новата компания  .  „  Привличайки Маркула за партньор, Джобс сглобява пъзела  парче по парче, като търси и маркетинг специалисти. Недолюбващ истерията и по­върхностния характер на света на рекламата, стъпил здраво върху вярата си в инженерната точност, Возняк оставя партньора си сам да търси аген­ция. Точно както с търсенето на човек като Род Холт, Джобс бил убеден, че трябва да работи с най-добрите, и не намерил покой, докато не набелязал потенциалната си цел.  Възхищавал се на една скорошна рекламна кампания на  , а разтър­сила всички из основи, разработена и проведена от агенцията  ,която наблягала на силата на компанията за чипове, без да обременява зри­теля с технически детайли.  Джобс се насочил към агенцията, която се специализирала в работа със стартъпи, но първоначално бил посрещнат със студена незаинтересова­ност. Независимо от това, следвайки плана си да звъни постоянно на новия бизнесмениджър Франк Бърдж, той най-накрая пробива и си урежда сре­ща с основателя Маккена в офиса на компанията. Самият факт, че младият предприемач успява да убеди опитния Маккена да се заеме с неговата обе­щаваща, но безспорно рискова фирма, показва колко добър става Джобс в преговорите.  „Не отричам, че Воз беше сглобил добра машина, споделя по-късно каз­ва Маккена, но тя още щеше да стои по рафтовете на магазините за енту­сиасти, ако не беше Стив Джобс. Воз изкара голям късмет да се събере с подобен сладкодумец.“  „Истинската гениалност на продукта бе, че Стив Возняк го създаде тол­кова гъвкав от технологична гледна точка. След това се намеси Стив Джобс и направи всичко това да се случи. Именно синергията между двамата доведе до такива колосални резултати.“     От 11 до 16 декември 2018 г. Книгомания очаква всички любители на четенето на щанд  № 109, от 10 до 20 ч.     ", "date": "2018.12.12", "title": "Книгомания среща читатели с любими автори (СНИМКИ)"}
{"url": "https://www.blitz.bg/obshtestvo/intervyu/klimatologt-rachev-obyavi-kakva-udarna-anomaliya-ni-e-spoletyala-predi-da-se-otpravi-s-ekspeditsiya-na-kraya-na-sveta_news645268.html", "text": "В планините и арктичните райони замърсяването и човешката дейност изпъкват най-бързо, казва в климатологът проф. Георги Рачев в интервю пред \" \".   - Проф. Рачев, днес отпътувате за Антарктида с основната група, която е част от 27-ата експедиция там. Защо решихте да се включите в това предизвикателство? - Заминавам с втората група от 27-а експедиция на о-в Ливингстън, като след това ще пътуват още две. Причината е, че тази година участвах в един голям проект за промените в климата. Според изискванията на Световната метеорологична организация такива изменения могат да се проследят на 30 години. А сега се навършват точно толкова от заминаването на първата експедиция на Антарктида. Учените ни успяха да оставят следа в изследванията на Ледения континент, което е много важно. С колегата ми от Геолого-географския факултет проф. Христо Пимпирев отбелязваме една кръгла годишнина. Преди 30 години направихме и една голяма спелеоложка експедиция във Виетнам по пещерите на северната част. Тогава проф. Пимпирев беше заместник-ръководител. Така че ще имам отново щастието и отговорността да бъда част от сегашните проучвания. Тази година се проведе един много сериозен конкурс за научни проекти. В него участваха 22 проекта, от които 7 бяха одобрени от жури на високо академично ниво, като всеки един член беше бивш полярник. В нашия проект ще бъдат включени много сериозни географски изследвания от типа на геоморфологията, хидрологията и на климатологията. - Ще проучвате ли как се променя климатът заради глобалното затопляне?  - Винаги съм изтъквал, че интересното на климата е, че не е материален. Неговият материален носител е атмосферата и климатичната система. Понякога завиждам на колегите геолози и ботаници, защото те имат реален обект за изследване. При климата не е така. Това е интересно природно явление, което включва други компоненти на природната среда. Така че дойде време да се занимаем с климата на о-в Ливингстън, за да открием онези деликатни точки, в които той се променя - с каква скорост и в каква посока. Това вече е видно дори и в България. Мога да дам пример - темите, по които работим за Пирин и високите части на планините, пряко кореспондират с о-в Ливингстън заради това, че във високата планина и арктичните райони замърсяването и човешката дейност най-бързо изпъкват при промените в климата, което пък е предпоставка за промени в природната среда. Ние ще продължим с тези изследвания на о-в Ливингстън и в него са включени точно геоморфология, хидрология и климатология. Така ще бъде завършен първият етап, но и поставено ново начало, защото колеги вече работят няколко години в тази посока. Има фактори, които могат да покажат накъде върви климатичната система. На всеки трябва да е ясно, че климатът се променя, което носи със себе си цената на въздуха, на горивата, на храните. Така че ще трябва да се съобразяваме волю или неволю с това. Колкото повече сме информирани, толкова ще се адаптираме по-лесно към измененията на природната среда. - Колко време ще прекарате на Ледения континент?  - С част от групата, с която сега заминаваме, и част от колегите, които вече са там, ще се завърнем към края на януари. За празниците сме там. - Какво планирате, ще празнувате ли все пак в българската база?  - Съвсем не в кръга на шегата с доц. Сарафов обещахме на Уляна, която бе избрана за готвач на българската база в Антарктида, че с доц. Сарафов ще помагаме при месенето на питката за Коледа. - Имате ли опит в това?  - Разбира се, като всеки български мъж. С доц. Сарафов имаме слабост към кулинарията, а и все пак всичко ще бъде напътствано от Уляна. Общо взето, около 20 души ще посрещнем празника на 14 000 км от България. Така е било 26 пъти досега, така че няма да е нещо ново. Ще сме като едно задружно семейство. Надявам се да имаме успех с проучванията. Много е важна логистиката. България участва в доста органи, които управляват континента и вземат решения. Това е много сериозна инвестиция, която правим. Така че не бива да изпускаме тези ръководни лостове, защото до известна степен това решава съдбата на Ледения континент. Научната ни програма е може би най-евтината от цялата палитра от държави, които обитават Антарктида. Общо взето, се вписваме в рамките на 200-300 000 лева. Това е дългосрочна инвестиция не само за страната ни, но и за икономиката ни.  - Говорим за промени в климата в глобален аспект, кажете обаче какво предстои за нашата страна? Ще ни изненада ли с нещо декември?  - Изненади засега няма, въпреки че когато говорим за природата, никога не можем да сме напълно сигурни. Декември започна ударно - с много студ и в момента сме с отрицателна аномалия, от порядъка на 1-1,5 градуса под нормата за различните части на страната. Задава се обаче един период на по-топло и меко време, в който температурите ще бъдат по-високи от нормалното. Така че тази аномалията ще бъде преодоляна. Предстои ни една доста динамична седмица, слава Богу, с много вятър, което ще предопредели чистия въздух. Особено от четвъртък до вторник. Така че няма да имаме онзи отровен смог от преди няколко дни, който бе обхванал почти цяла България. Фините прахови частици са само един от проблемите ни. Другият са химическите вещества в атмосферата. Това са аерозолите. В повечето случаи те са по-убийствени, отколкото фините прахови частици. Така или иначе колкото по-богато става едно общество, започва да обръща повече внимание на качеството на живот. Така непрекъснато ще се питаме какъв въздух дишаме. От четвъртък до понеделник у нас се очертава валежен процес. - Само от дъжд ли?  - Не. В ниските части ще са от дъжд или смесени, а на над 800 метра височина от сняг. И там валежите ще са сериозни. В планините вече се образува снежна покривка. Това ще даде възможност по Коледа и Нова година да се радваме на сняг в планините. - Но в по-ниските части ще се радваме ли на сняг?  - В по-ниските части се надявам снежната покривка да не бъде толкова съществена, макар че за неделя има прогнози за по-обилни снеговалежи. Но дотогава има време. В четвъртък ще стане ясно къде и колко ще вали. Така че декември се очертава да е нормален в температурно отношение, а по отношение на валежите - около нормата и по-малко от нормалното. Това обаче може да се промени заради средиземноморския циклон, който очакваме през уикенда. Той може да доведе до изпълнение на месечната норма, както се случи и през ноември. Целият месец беше сух и слънчев и накрая ни обхванаха студ и обилни валежи, което попълни нормата. Такъв е климатът в България - динамичен и може да се промени буквално за дни. - Имахме няколко поредни топли зими. Какво да очакваме като цяло от тази?  - Очаква се зимата на Балканите и на Европа да е по-топла. Това е прогнозата на големите световни метеорологични центрове. Що се отнася до Балканите тя ще е с 1-1,5 градуса по-топла от нормалната. Дори за Централна Европа се говори за температури, по-високи с 3 градуса от нормалното. Така че засега прогнозата е за нормална зима по отношение на количествата на валежите и по-топла зима - с около 1-1,5 градуса над нормата. Визитка: Проф. Георги Рачев е преподавател в Катедра „Климатология, хидрология и геоморфология” на Геолого-географски факултет на СУ „Св. Климент Охридски” Специалист в областите възобновяеми енергийни ресурси и качество на атмосферния въздух Прогнозите му се реализират почти на 100 процента Автор е на десетки научни статии и трудове", "date": "2018.12.12", "title": "Климатологът Рачев обяви каква ударна аномалия ни е сполетяла, преди да се отправи с експедиция на края на света"}
{"url": "https://www.blitz.bg/intsidenti/petchasov-trilr-kray-dunav-most-shofor-na-turski-tir_news645427.html", "text": "Петчасов екшън се разигра край Дунав мост заради турски камион. След катастрофа той затвори международния път, а шофьорът и собственикът на фирмата-превозвач отказаха да платят за издърпването му, съобщава bTV.  Камионът превозвал цитрусови плодове от Турция за Румъния, но излязъл от пътя и блокирал движението.   Автомобилните инспектори не са успели да го преместят, защото по закон могат само да свалят номерата и да съставят акт за нарушение. След няколкочасови преговори, камионът е издърпан, а шофьорът глобен.   „В друга държава, като се случи това нещо, хората въобще не се разправят. Идват, вадят те, слагат те на наказателен паркинг, вземат ти парите, и това е”, обясни Деян Дацев – ръководител на аварийния екип. ", "date": "2018.12.12", "title": "Петчасов трилър край Дунав мост! Шофьор на турски ТИР..."}
{"url": "https://www.blitz.bg/obshtestvo/direktorka-na-stolichno-uchilishche-vtreshchi-vsichki-s_news645428.html", "text": "Донка Павлова, директорът на Художествената гимназия в София изненада колеги и ученици с нетрадиционна украса на кабинета си.Екстравагантната директорка избра празна рамка с... вампирска кръв.   Повечето от колегите й са одобрили вкуса й, но се намират и такива, които я критикуват, намеквайки за кич.   \"Добри художници дойдоха в училището и това има значение. Проблемите от преди бяха с неосъществени художници с хиляди комплекси и проблеми, които избиваха. И оттам всичките проблеми. Мисля, че в момента всички сме приятели. Навсякъде, където има човек с комплекси, който е недоосъществен и като художник, и като човек, и като мъж, и като жена, той избива всичко това. А там имаше натрупани проблеми от 20-30 години. Това ми мина през носа. Две години беше страшно”, споделя Донка Павлова. ", "date": "2018.12.12", "title": "Директорка на столично училище втрещи всички с..."}
{"url": "https://www.blitz.bg/obshtestvo/samo-v-shou-magichen-bosilekov-filtr-ot-zdravka-atanasova_news645422.html", "text": "Босилекът е билка, която за магьосниците символизирала парите и благополучието. Силата му била способна да подобри финансите, да привлече клиентелата, да изгони отрицателната енергия и да пази от крадци.  За да благословят един магазин или едно работно място, магьосниците приготвяли филтър, с който пръскали мястото и вярвали много в силата му да привлича парите и да прогонва крадците. Той трябвало да се приготви при пълненето на луната – ако обаче ставало въпрос за нова работа или нов магазин, ритуалът трябвало да стане при новолуние.              Ето и точното заклинание:     За филтъра магьосниците вземали дъждовна или речна вода, и босилекови листа. Завирали тогава водата в нов и неизползван съд и хвърляли вътре свежите листа от босилек да врят. Водата трябвало да ври на тих огън точно двадесет минути. След това четели Одата на Псалм 108 на Давид. Тази ода имала силата, ако се прочете правилно, да изгонва лошия късмет при работите, да носи прогрес във всяка една от тях. псалмът трябвало да се прочете три пъти над водата, докато тя ври:         След това сместа се прецежда през тюл или тензух и затваряли филтъра в нова бутилка. Листата, който оставали, не бивало да бъдат изхвърляни, а да изсъхнат и да се превърнат в тамян.  Бутилката престоявала три нощи под звездното небе, под светлината на пълнещата се луна. Всеки ден, малко преди изгрев слънце, отваряли бутилката и изричали псалма. Това се правело за три дни. вземали тогава филтъра и пръскали с него четирите ъгъла на магазина, вратите и прозорците. Намазвали малко дръжката на вратата, касата и малко себе си. Същото можело да се направи и в един дом. Ритуалът се повтарял всеки четвъртък при пълненето на луната, за да подновят силата му. Тамянът с листата на босилека се палел често на мястото, за да придаде своята помощ и да предизвика клиентелата да „остане и похарчи”.  Магьосниците обаче вярвали, че който използвал магическите средства, за да добие пари, трябвало да даде една малка част от тях на онези, които са в нужда, иначе благополучието щяло да се задържи само за два цикъла на луната. Това се споменава и в псалма, който използвали – „Чрез Бога ще вървим юнашки.”     Анелия ПОПОВА, в. \"ШОУ\"    ", "date": "2018.12.12", "title": "Само в \"ШОУ\"! Магичен босилеков филтър от Здравка Атанасова"}
{"url": "https://www.blitz.bg/layfstayl/skorost/nyakolko-yavni-priznaka-za-prevrtyan-kilometrazh-na-kolata_news644745.html", "text": "За никого не е тайна, че повечето употребявани автомобили се продават на вторичния пазар с превъртят километраж.  Автотърговците правят това по разбираеми за тях причини - да покажат, че двигателят и колата като цяло не са толкова износени, въпреки, че в действителност това съвсем не е така.   Но във всяка кола има няколко неща, които макар и да не са явни могат да разкажат много за нея. Това още веднъж подчертава, че при покупката на автомобил, а на всякакви други стоки, човек трябва да е много внимателен и да обръща внимание на дреболиите.  Затова, ако купувате \"почти\" нов автомобил с 30 000 километра пробег, огледайте не само показанията на арматурното табло, но още няколко неща по колата.  ", "date": "2018.12.12", "title": "Няколко явни признака за превъртян километраж на колата"}
{"url": "https://www.blitz.bg/obshtestvo/nadezhda-chakala-prvorodnata-si-rozhba-kogato-y-sobshchili-strashna-novina_news645424.html", "text": "Първокласникът Филип Тонев от Пазарджик е очарователно момченце, което има една съкровена мечта – да расте като връстниците си. Той е роден с рядко заболяване – Синдром на Силвър Ръсел. Видимо по-мъничък е от останалите заради характерния за заболяването дефицит на растежен хормон.  Майката но Филип – Надежда Тонева, разбира, че с детето й има проблем още по време на бременността, но решава да го запази. Диагнозата е потвърдена на едномесечна възраст. Притеснените му родители обаче скоро разбират и добрата новина – при него синдромът засяга само физическото развитие, в умственото и психическото малчуганът върви с другите деца на неговата възраст,   За да ги настигне и на ръст обаче, трябва да му инжектират допълнителни дози хормон на растежа всяка вечер. Една „писалка“ с медикамента стига за седем дни, с предстоящото увеличаване на дозата ще е достатъчна за пет дни. Струва 150 лева, сума, каквато семейството му не може да си позволи. Бащата на момченцето е тракторист, майката – служителка в транспортния отдел на частна фирма. Имат и по-малка дъщеричка – 2-годишната Яна.  Филип е едно от децата, получили помощ от националната кампания „Българската Коледа“ и очакващи нова подкрепа по пътя към пълното възстановяване. То е постижимо в неговия случай, но са необходими още средства.  ", "date": "2018.12.12", "title": "Надежда чакала първородната си рожба, когато й съобщили страшна новина"}
{"url": "https://www.blitz.bg/politika/sheft-na-kamarata-na-stroitelite-pokhvali-boyko-borisov_news645435.html", "text": "Премиерът Бойко Борисов и Министерски съвет реагираха най-бързо на исканията на строителите. Това каза председателят на УС на Камарата инж. Илиян Терзиев.   Той уточни, че първата стъпка са отделените 1,3 милиарда, отделени за разплащания на фирми в Северозападна България, за да може и там строителните процеси да вървят в един обозрим бъдещ план. „Най-важното, което поставихме пред премиера Бойко Борисов, е да има капацитет за бъдещето – да знаем какво ни очаква, какви са средствата, които се планира да бъдат изразходвани, така че браншът ни да е подготвен. Днес в Министерски съвет го помолихме плащанията на вече извършена работа да бъдат ускорени, ако е възможно, защото хората имат нужда от това, за да посрещнат Коледно-Новогодишните празници. Най-важното е да има предвидимост за по-дълъг период, като в тази насока днес в МС се взе решение да бъдат отделени тези 1,3 милиарда за Северозападна България. По този начин всички фирми в региона ще могат да планират своята дейност за следващите 1-2 години“, обясни инж. Илиян Терзиев.  Той каза още, че желанието на строителите за участие в работни групи в Парламента е заявено много отдавна. Камарата ще поиска среща с по-широко участие на всички парламентарно представени партии в началото на 2019 година, добави инж. Терзиев и уточни, че на нея се очаква да се изяснят всички искания, така че да се постигне прозрачност и предвидимост на процесите и яснота на критериите, по които да се работи в бранша. ", "date": "2018.12.12", "title": "Шефът на Камарата на строителите похвали Бойко Борисов"}
{"url": "https://www.blitz.bg/obshtestvo/tragediyata-e-ogromna-zaginaliyat-v-stara-planina-turist-se-okaza-mlad-i-obichan-ot-vsichki-snimki_news645436.html", "text": "Туристът, чието тяло бе открито днес от спасителните служби в Стара планина, се оказа млад и обичан от всички лекар. Тази трагична новина бе съобщена от колегите му в \"Александровска\" болница, където е работел.  Ето какво се пишат те в съобщение, разпространено днес следобед:  \"Внезапно ни напусна младият лекар Марио Шкодров! С покруса и дълбока печал узнахме за преждевременната, неочаквана и жестока смърт на нашия скъп колега и приятел д-р Марио Шкодров. В неделя (16 декември) той щеше да навърши 27 години, ако нелеп инцидент в планината не бе отнел живота му…  Останал без родители, д-р Шкодров завършва образованието си в Медицински университет - София като стипендиант по програмата на ФПББ  „Готови за успех”, в подкрепа на отлични ученици и студенти, загубили единия или и двамата си родители.   Той е един от малкото лекари, които избират трудна специалност, каквато е спешната медицина, въпреки възможностите, които има като сирак и отличен студент. Много пъти участва доброволно и безвъзмездно в прегледите на възрастни хора от Северозападна България, организирани от Фондация \"Направи добро - Александровска\" и партньори.   От тази година, младият лекар започна да специализира „Спешна медицина“ и бе част от екипа на Спешното отделение в УМБАЛ „Александровска“.  Въпреки краткия му житейски и професионален път, ще запомним д-р Шкодров с неговата усмивка, с голямото му сърце, кураж и желание да откликва на всеки зов за помощ, винаги готов да се себераздава и да твори добро.  Горди сме, че имахме честта да го познаваме!   Поклон пред светлата му памет!\"  Марио Шкодров е в неизвестност от 19 часа на 10 декември, когато негови приятели подават сигнал, че е изчезнал. Веднага започват издирвателни мероприятия на планинската служба. Тялото му е открито днес.  \"В 15.10 часа туристът, който беше в неизвестност от 19.00 часа на 10 декември 2018 г., беше намерен. За съжаление, не е имал късмет да оцелее. Планинска спасителна служба при Български Червен кръст изказват съболезнования към близките на пострадалия\", посочват от ПСС.     ", "date": "2018.12.12", "title": "Трагедията е огромна! Загиналият в Стара планина турист се оказа млад и обичан от всички... (СНИМКИ)"}
{"url": "https://www.blitz.bg/ikonomika/ek-postavi-usloviya-za-turski-potok_news645411.html", "text": "България отново е изправена пред внимателния поглед на Еврокомисията заради руски газопровод, 4 г. след провала на предишен подобен проект. “ЕК няма да подкрепи “Турски поток”, ако той не отговаря на условията”, заяви пред медии Марош Шефчович, зам.-шеф на Комисията с ресор “Енергиен съюз”.   “Ако газовата връзка в България продава руски газ на ЕС в нов търговски хъб с друг международен газ, това би било добро развитие”, смята Шефчович. “Но ако смята просто да пусне тръбата към други страни от ЕС като Австрия или Италия, тогава не е”, предупреди той и допълни, че ЕК ще реагира в рамките на правомощията си, ако София застраши енергийната сигурност на общността. “Ако се окаже, че проектът е просто транзитен газопровод и няма да е част от хъб “Балкан”, Комисията няма да го подкрепи. Независимо дали ще мине през Гърция към Италия или по маршрута България-Сърбия-Унгария-Словакия-Австрия”, подчерта зам.-шефът на ЕК.  Освен това България нямало да може да се възползва от евросредства за тръбата на стойност 1,4 млрд. евро, ако не спази условията. Българският участък от 484 км ще транспортира руски газ в Европа, след като бъде свързан с новия “Турски поток”. Русия строи и газопровод до Германия – “Северен поток-2”. “Северен поток-2” и удължението на “Турски поток” имат за цел да задълбочат зависимостта на ЕС от Русия”, коментира пред изданието неназован US дипломат.  “Това не са търговски проекти, а политически инструменти за натиск в интерес на руската държава”, смята дипломатът. България, чиито депутати одобриха преминаването на “Турски поток” на 30 ноември, предстои да предаде детайли по плана на Шефчович. Министерствата на енергетиката и външните работи отказали да коментират темата пред “ИЮ Обзървър”. Критиците на “Турски” и “Северен поток-2” смятат, че със стартирането им ще бъде омаловажена транзитната роля на Киев, който е в конфликт с Москва. Кремъл на свой ред заявява, че транзитът през украинска територия може да продължи. ", "date": "2018.12.12", "title": "ЕК постави условия за Турски поток"}
{"url": "https://www.blitz.bg/obshtestvo/porozhanov-obyasni-kakvo-shche-e-bdeshcheto-na-zemedelskiya-sektor_news645402.html", "text": "Земеделският сектор го очаква добро бъдеще, той е все по-привлекателен, заяви министърът на земеделието, храните и горите Румен Порожанов по време на форума \"Да! На българската храна\". Това съобщиха от министерството.   Той обаче предупреди, че следващите години няма да бъдат лесни за сектора, особено в контекста на променящата се Обща селскостопанска политика на ЕС. Според министър Порожанов много хора се насочват към сектора и искат да се занимават със земеделие и производство на хранителни продукти, но не всички са подготвени за това. \"Най-лесно е да засадим розите, а после да викаме къде е държавата да ни изкупи продукцията\", даде пример Порожанов.  Той заяви още, че очаква до края на 2019 г. да са ясни основните положения в Общата селскостопанска политика на ЕС. \"Всичко в Брюксел се случва бавно и трудно, но всяка страна трябва да отстоява своите приоритети\", каза земеделският министър. Изпълнителният директор на Изпълнителната агенция по лозата и виното инж. Красимир Коев съобщи, че 133,8 млн. евро са средствата от Европа, които ще получат лозарите и винарите у нас.. „Брюксел одобри бързо националната програма на България и първите средства ще бъдат получени още през януари. Нашият бранш дава облика и е една от визитните картички на България“, допълни той.  8.9% е ръстът в земеделският сектор през миналата година. Търговията с аграрни стоки формира положително салдо в размер на 1 милиард евро за 2017 г, припомни статистическите резултати на сектора главният редактор на в. \"Стандарт\" Славка Бозукова. Медията връчи традиционните си награди от кампанията „Да! На българската храна“.  За първи път сред тях имаше и специална награда „Защитник на българското“, която получи министър Порожанов за кампанията на Министерството на земеделието, храните и горите „Аз подкрепям българските производители, подкрепи ги и ти“. Наградата е специална, защото за първи път едно министерство се ангажира пряко с подкрепа на българския производител, изтъкна г-жа Бозукова. ", "date": "2018.12.12", "title": "Порожанов обясни какво ще е бъдещето на земеделския сектор"}
{"url": "https://www.blitz.bg/kriminalni/krushata-ne-pada-po-daleche-ot-drvoto-maykata-na-banev-ss-skandalna-iztsepka-za-svoya-sin_news645405.html", "text": "Майката на скандалния бизнесмен Николай Банев - Мария Банева заяви, че не знае какво е ОПГ и никога не участвала в престъпна дейност. Жената допълни пред bTV, че отношенията със сина ѝ са духовни и го сравни с поета и революционер Христо Ботев.  Припомняме, че тя остава на свобода срещу 10 хил. лв. гаранция. 77-годишната жена ще отговаря за участие в организирана престъпна група за данъчни престъпления, присвояване и пране на пари.  –  Това обвинение, като че ли е абсолютно формално, защото в живота си съм работила само в областта на културата, целия ми стаж и никога не съм се занимавала с някакъв друг бизнес, каза майката на бизнесмена. –  Mоже ли да докажете по някакъв начин, че вие тримата не сте извършвали заедно незаконни действия?   – Сигурно ще може, но това са все пак много материали, за които нашият адвокат определено ще разучи и ще ни защитава. – Имате ли някакви документи във вас, които да могат да помогна на сина ви?  – Не, не, няма откъде да имам определено. – Той споделял ли е във времето, че отнякъде го притискат, принуждават да върши някакви действия, които не съответстват напълно със закона, но просто така трябва?   – Не . – Защото ние имаме интервю с Николай Банев от 2013 г., видяла ли сте?  – Да. – Споделял ли е?  – Не, той много ме пази впрочем. Нашите отношения, както казвам са духовни. – Оказвала ли сте помощ в бизнеса – с нещо да помагате, да подписвате документи?  – Не, не, не, но ние сме семейство, което в края на краищата не може да няма отношения. – Вие откога знаете за състоянието на всички тези фирми, на заводите? Така, както знаят всички българи, вие откога знаете?  – Еми, то във времето се вижда, само че този процес е изключително сложен – първо на приватизацията, законово направена, след когато предприятията не можеха да работят. Това съм го наблюдавала, това е нормално, всеки жив българин наблюдава тези процеси . – Питала ли сте го защо така се случва със заводите, които той е взел, защо така се получава?  – Общо взето не сме разговаряли, това ви казвам . Аз отивам, живея в Хасково, отивам, помагам за децата, така – може да поседнем, той да посвири на пианото, много интимно говорим. – Защо тогава според вас това се случва сега?  – Твърде късно, ако съществува такъв момент. – Твърде късно, но кой го иска и защо така се получава?  – Е, не, вероятно го искат хора, на които им се иска нещо да кажат за невъзможната приватизация, за невъзможното състояние на предприятията и т.н. Предприятията бяха спрени – техните търговски отношения, техните продавания на различни продукти и т.н. – Кой ги е спрял – държавата, законодателството ?  – Да, да, определено, определено, определено. –  Как?  – Давайки ги на частни лица, държавата не се интересуваше явно. Не бива да навлизаме навътре, защото аз го познавам, като външен момент. – Николай Банев сам ли поиска да се занимава с приватизацията, да участва, да вземе тези заводи?  – Еми, той е от 89-та година на частното поле. Те го изгониха от ЦК на комсомола, защото той не прекланя глава, излезна и трябваше да се храни, както се казва. – Как ще завърши според вас това разследване?  – Уповавайки се на този умен мъж, надявам се – добре за нас. – Ще се стигне ли до дело?  – Ми, право да ви кажа никога не сме ги познавали тези неща, никога не сме ходили, аз никога не съм била свидетел или дела да е имало. – Помолихте ли за свиждане сега?  – По закон трябва да има свиждане. – Утре са вторите мерки на Николай и Евгения Баневи, ще се изменят ли?  – Не мога да кажа, би трябвало. – А Вие с каква мярка за неотклонение си тръгвате оттук?  – Аз си тръгвам все пак, в душата си мислейки доброто. Аз съм литератор, завършила съм българска филология и добре, че в живота имам така, един по-идеален поглед на нещата, който ме спасява. И казвам, че той е като Ботев – една немирна глава! Такъв е. Много талантлив и умен мъж. ", "date": "2018.12.12", "title": "Крушата не пада по-далече от дървото! Майката на Банев със скандална изцепка за своя син!"}
{"url": "https://www.blitz.bg/obshtestvo/stolitsa/samo-v-blits-za-tazi-snimka-na-dvama-stolichni-politsai-koito-vbesikha-tsyala-blgariya-dlgo-shche-se-govori_news645421.html", "text": "Снимка на двама полицаи обиколи фейсбук и вбеси потребителите. На нея единият, който всъщност и шофира, говори по мобилен телефон. Другият пък, видял, че го снимат, показва среден пръст.    Снимката предизвика възмутените коментари на потребителите в Мрежата, които се ядосват, че правилата в България не важат за всички.   \"За тях е разрешено да говорят по телефона. Ама разбира се, че може да караш и да говориш без да използваш хендсфри. Служебно е ще кажат, ако попиташ\", ядосва се Даниела Маринова.  \"Нали законите са еднакви за всички!!! Хайде някой да се самосезира и да потърси сметка на тез самозабравили се служители на реда - за непристойно поведение по време на служба! И на двамца\", пише Атанас Стоянов.   Други потребители пък отбелязаха, че шофьорът прави и още едно нарушение - кара без колан.     ", "date": "2018.12.12", "title": "Само в БЛИЦ! За тази СНИМКА на двама столични полицаи, които вбесиха цяла България, дълго ще се говори!"}
{"url": "https://www.blitz.bg/obshtestvo/sinoptikt-martin-slavchev-s-mrachna-prognoza-za-vremeto-do-kraya-na-sedmitsata_news645425.html", "text": "През нощта над страната ще бъде предимно ясно. В Северна България ще духа умерен вятър от запад-северозапад и там температурите ще са малко по-високи, докато в котловините, защитени от вятър, ще е по-студено. Минималните температури ще са между минус 5° и 0°. Атмосферното налягане ще остане повисоко от средното за месеца. Утре ще е предимно слънчево. След обяд ще духа слаб до умерен вятър от запад-югозапад и привечер облачността ще започне да се да се увеличава, отначало – средна и висока. Ще се задържи почти без валежи. Максималните температури ще са между 3° и 8°. Такава е прогнозата за времето на Националния институт по метеорология и хидрология (НИМХ) при БАН, съобщи дежурният синоптик Мартин Славчев.   Над Черноморието ще бъде предимно слънчево. Ще духа до умерен вятър от запад-югозапад. Привечер по южното крайбрежие ще се появи средна и висока облачност. Максималните температури ще са между 6° и 9°. Вълнението на морето ще е 1-2 бала. Температурата на морската вода е 8° - 9°.  Преди обяд в планините ще е предимно слънчево. След обяд и привечер облачността ще започне да се увеличава и ще е средна и висока, но ще остане почти без валежи. Ще духа силен западен вятър, който привечер ще отслабне и ще се ориентира от югозапад. Максималната температура на височина 1200 метра ще е около минус 2°, на 2000 метра – около минус 8°.  В петък в Западна България ще превалява сняг, в централните и югоизточните райони – слаб дъжд. Вятърът ще е с източна компонента, слаб до умерен. Минималните температури ще са предимно между минус 5° и 0°, максималните – между 2° и 7°.  През почивните дни вятърът ще се задържи от изток, ще бъде предимно умерен, в Източна България и временно силен. Ще преобладава облачно време.  В събота преваляванията ще са на отделни места, главно в източната половина от страната, ще са съвсем слаби и предимно от дъжд. В неделя валежите ще са на много места в страната; повишава се и вероятността за по-съществени количества, особено в Централна България.  В равнинната част от страна ще вали дъжд, в планините над 1200 метра – сняг. Сутрешните температури ще се повишат, дневните – слабо ще се понижат.    ", "date": "2018.12.12", "title": "Синоптикът Мартин Славчев с мрачна прогноза за времето до края на седмицата"}
{"url": "https://www.blitz.bg/obshtestvo/kultura/nim-pokaza-skrovishche-na-7000-godini-snimki_news645439.html", "text": "Злато, сребро и предмети отпреди 7 хиляди години представя за първи път Националният исторически музей. Реликвите са намерени през 2018 г., която беше изключително успешна за българските археолози.  Експонатите в изложбата са открити при археологически разкопки на територията на цялата страна. Реликвите са датирани от V хилядолетие до XV век, а големият акцент в изложбата е златно-сребърното съкровище открито в крепостта Калиакра.   Сред находките са накити и преди всичко ценни монети, които дават информация за финансовата политика на малките средновековни държави в навечерието на османското нашествие. Артефактите бяха разкрити през лятото от екипа на доц. д-р Бони Петрунова, директор на Националния исторически музей.  „Имаме експонати от V хилядолетие преди Христа от интересна селищна могила, имаме тракийски паметници, имаме артефакти от времето на гръцката колонизация по Западния понт”, каза проф. д-р Иван Христов.   Сред тях са бронзова лампа, изработена вероятно в Египет и попаднала чрез търговци по нашите земи, както и бронзов печат на византийска принцеса. Специалисти от Историческия музей продължават да реставрират и консервират находките от 2018 г.  „Тази година наистина беше успешна, тъй като имахме 21 експедиции на девет наши археолози от отдел „Археология”. Важна е информацията, която носят артефактите за нашето минало, допълни проф. Христов.   Освен реликвите от 7 хил. години насам, посетителите ще могат да разгледат снимки и карти на местата, където са открити.  Изложбата отваря врати от утре и ще може да бъде разгледана до 13 януари 2019 г. ", "date": "2018.12.12", "title": "НИМ показа съкровище на 7000 години (СНИМКИ)"}
{"url": "https://www.blitz.bg/intsidenti/katastrofi/tova-delo-shche-raztrsi-i-razdeli-blgariya-ima-li-vina-neopitna-24-godishna-shoforka-dadena-na-sd-za-smrtta-na-16-godishen-nepravosposoben-mototsikletist-koyto-se-blsnal-v-kolata_news645433.html", "text": "Окръжна прокуратура – Благоевград е внесла за разглеждане в съда обвинителен акт срещу Х. Г. за извършено от нея престъпление, довело до смърт на шестнадесетгодишен младеж. Това съобщиха от Апелативна прокуратура - София.   Обвиняемата Г. (на 24 години) е придобила правоспособност като водач на МПС през юли 2015 г. Един месец по-късно, на 19.08.2015 г., късно през нощта, тя управлявала лек автомобил „Форд“ по ул. „Цар Борис III“ в Петрич.  Движила се със скорост 27-28 км/ч, с посока на движение от центъра на града към магазин „Лидъл“. Около 00:50 ч. младата жена наближила кръстовище с поставена светофарна уредба, която работела с мигаща жълта светлина на режим „Внимание“.  В същото време пет мотоциклета се движели в колона по ул. „Рокфелер“. Два от тях профучали пред автомобила на Х.Г., без да й предоставят нужното предимство. Тя продължила движението със същата скорост, без да се огледа с нужното внимание, нито се уверила, че може да премине безопасно през кръстовището преди да навлезе в него.  Убедена, че е на път с предимство, обвиняемата не забелязала възникналата опасност – приближаването на третия по ред мотоциклет марка „Хонда“. Той бил управляван от неправоспособния водач И.В. (на 16 години) със скорост 37-38 км/ч. Заедно със спътника му те били без предпазни каски. Мотоциклетът не бил регистриран по надлежния ред, нямал застраховка „Гражданска отговорност“.  Мотоциклетистът задействал спирачната система на управляваното МПС, след като видял автомобила на Х.Г., но въпреки това не успял да предотврати удара и се блъснал в него. Последвало завъртането му и падането на И.В. на асфалта, което причинило травматични увреждания на шестнадесетгодишния младеж.  На мястото на инцидента веднага била извикана спешна медицинска помощ. Пострадалият бил транспортиран до МБАЛ „Рокфелер“ гр. Петрич, където изпаднал в безсъзнание и впоследствие починал.  От заключението на изготвената съдебномедицинска експертиза на трупа на И.В. се установява, че смъртта му се дължи на съчетана черепно и гръбначно-мозъчна с гръдна и коремна травма. Предстои делото да продължи в съда. ", "date": "2018.12.12", "title": "Това дело ще разтърси и раздели България: Има ли вина неопитна 24-годишна шофьорка, дадена на съд за смъртта на 16-годишен неправоспособен мотоциклетист, който се блъснал в колата ѝ"}
{"url": "https://www.blitz.bg/analizi-i-komentari/georgi-kharizanov-bnt-tryabva-da-e-obshchestvena-no-ne-e_news645442.html", "text": "„Процесът по създаване на телевизионно съдържание е изключително сложен и ангажира много хора – при това във висококвалифициран и специфичен труд, който за съжаление не е добре платен и тенденцията е да става все по-малко добре платен в сравнение с други бизнеси. Хората ще излизат от малките медии, не за да отидат в по-големи медии, а за да се развиват в други бизнеси. Като пиари в големи компании, като автори на съдържание в големи компании. Освен това американските социални мрежи дават възможност всеки сам да си направи медия, свой собствен медиен канал, да комуникира с потребители, без да е нужно да минава през медията като медиатор. Медията във все по-малко случаи е медиатор между този, който произвежда някаква новина и между аудиторията”.   Това обяви политическият анализатор и директор в телевизия \"Европа” Георги Харизанов по отношение на ситуацията на медийния и телевизионен пазар и въпроса защо е необходимо медиите да получат по-голямо финансиране и защо държавата трябва да се намеси относно тяхната издръжка, като се визира и законопроект, според който телевизиите би следвало да получават по-голямо заплащане от кабелните оператори, предава \"Канал3\".  Именно тази липса на медиатори се явява и като една от причините за наличието на фалшиви новини, а телевизиите са сред малкото медии, които продължават да се ползват с изключително високо доверие според Харизанов. „Хората все още вярват на телевизиите, защото са наясно, че зад това стои сериозен труд. Първо, защото това е скъпопроизведено съдържание, а има и традиции. Защото покрай случващото се с интернет, телевизиите остават единствен остров на доверие, тъй като и поради технологичното развитие печатът отстъпи и продължава да отстъпва позиции”. Защо обаче е важно частните медии сами да се издържат и защо е е трудно да успяват. И защо трябва да бъдат подкрепяни от държавата. „Проблемът е глобален с издръжката на телевизиите. В интерес на феърплея трябва да кажем, че правителството е длъжно да харчи определен процент от еврофондовене за публичност на определените мерки и оперативни програми. Това е записано в регламента и в бюджета на въпросните програми – от 5 до 7 процента при различните проекти трябва да бъдат изхарчени за публичност – т.е. да се разясни, че такава програма стартира, бенефициентите да бъдат известени, че могат да кандидатстват и впоследствие чрез тази публичност да бъдат представени резултати”, поясни Харизанов и потвърди, че все пак правителството само решава в кои медии ще бъдат рекламирани въпросните програми и проекти, като по този начин възникват и подозренията за „купуване” на медиен комфорт.   „В много от случаите тези подозрения не са и неоснователни, тъй като регламентът е такъв, тъй като парите за електронни медии не попадат под ударите на Закона за обществени поръчки. В крайна сметка обаче тази информация е публична”, каза експертът. И поясни защо не могат да се пренебрегнат тези пари. „Защото издръжката на медиите ще става все по-голям проблем. И тук се връщам на акцента с американските компании – поради изключително сериозния успех на социалните мрежи – да, това е частен проект, но и на „Гугъл”, и на „Фейсбук”, и на „Ютюб” изключително много се помага в САЩ. Те имайки огромен достъп там, и успявайки да се издържат само от американския пазар, имат свободни финанси, и очевидно са намерили формулата да осъществяват някаква форма на глобална доманиция. Миналата година беше първата, в която парите за реклама в интернет са повече от тези за реклама в телевизиите. Тази конкуренция ще се задълбочи.  Проблемът обаче по отношение на парите за реклама в интернет е, че над 80% отиват в американските платформи. Т.е. създаден е модел, който да създава форма на доминация. Контрареакцията на това нещо е протекционизъм и неслучайно след многото срещи във връзка с медийно законодателство, по-миналата седмица беше изтеглен законопроект, впоследствие изтеглен, но аз съм убеден, че рано или късно той рано или късно отново ще намери място в дневния ред на парламента – той касае именно това – публичен дебат за форма на протекционизъм, която, без да утежнява сумите на абонатите, да гарантира оцеляването на телевизиите”, заяви Харизанов и поясни, че подобен протекционизъм съществува в Европа и се налага на чужди канали, които оперират в Общността.                  Той се застъпи за идеята, че е нужно и преразпределение на сумите, които се заплащат на телевизиите от страна на кабелните оператори на база пазарен дял. Това се предвижда и във въпросния проектозакон за телевезионните оператори, който е бил изтеглен за обществено обсъждане. По думите му българските медии трябва да получат тази протекция само и само, за да съществуват, а не дори, за да печелят. „Нужно е за да се разбие този порочен модел. Медиите трябва да се издържат от абонатите си. Защото по ред причини тези пари не достигат до производителите на съдържание”, каза Харизанов и изтъкна, че не е нужна намеса на държавата, а на регулация. Поясни, че телевизиите - производители на съдържание всъщност получават около 20-25 пъти по-малко, отколкото реално трябва. „Държавата в момента се меси на телевизионния пазар чрез БНТ, която трябва да е обществена, но не е. Тя е държавна, защото е на държавна издръжка. Тя би била обществена, ако се издържа от обществото, т.е. от хората, които я гледат. Преди 20 г. е внесен един текст, който всъщност още е в сила в Закона за радио и телевизия, според който има една такса електромер. Според това хората плащат 2 или 3 лева на електромер. Това е обществено издържане, но телевизията е на държавна издръжка, а наредбата за прилагането на тази част от закона никога не е била написана, въпреки че това още стои в закона. Това не е приведено в действие, тъй като на българската политическа класа е изгодно Българската национална телевизия да зависи от милостта на подписа на финансовия министър. Само че тя освен да се издържа от държавата, тя участва и на рекламния пазар, а освен това е задължителна за разпространение, въпреки че нейният сигнал е безплатен за кабелните оператори”, допълни Георги Харизанов. „Да, в сектора на кабелните оператори има големи проблеми. Но те трябва да бъдат решени заедно. Проблемът трябва да бъде решен цялостно”, заключи Харизанов и в отговор на въпроса дали преразпределението на парите към телевизиите дали не бил довел до фалити на кабелни оператори.  ", "date": "2018.12.12", "title": "Георги Харизанов: БНТ трябва да е обществена, но не е"}
{"url": "https://www.blitz.bg/obshtestvo/eto-koi-sa-nay-populyarnite-kucheshki-imena-za-2018-godina_news645218.html", "text": "Домашните любимци се различават от останалите животни по това, че са част от семейството (и че не се ядат). Като такива имат нужда от име, което в идеалния вариант описва много добре характера им.Да избереш съвършеното название за кучето си обаче е изкуство и изисква интелектуален и духовен труд.   Сега компания за разхождане на кучета Rover (да, във Великобритания има и такова нещо) представи списък с най- често използваните кучешки имена през тази година – мъжки и женски. Въпреки че не влизат в топ 10, и добре че, имената на популярни негативни персонажи от поп културата се радват на широка популярност. Такива са, например, Пениуайз и Танос… Ето и топа при момченцата:  1. Макс  2. Чарли  3. Купър  4. Бъди  5. Джак  6. Роки  7. Дюк  8. Мечо…  9. Тъкър  10. Оливър  Трябва да отбележим, че освен злодеи, през тази година са се ползвали често и имена на известни личности. Дрейк е едно от тях, а името Карди (от изпълнителката Cardi B) е скочило с 1250%. Фреди Меркюри е малко дългичко за име на кутре и затова количеството е нараснало едва с 67% от предходната година. Подозираме заради филма за Queen… Пениуайз, когото вече споменахме – 500%, а Танос бележи скок с 215%. Представете си дома на човек, чието куче носи името на злодея, унищожил половината свят. Какво друго голямо събитие се случи през тази годин? Кралската сватба между Хари и Меган – съответно 133% и 29%.  Rover откриват, че 33% от стопаните кръщават любимците си на телевизионен/филмов/книжен герой или такъв от видео игра, а 12% се вдъхновяват от историческа личност. Въпреки това най-популярните имена за годината си остават класическите. Ето и топ 10 при женските кучета:  1. Бела  2. Люси  3. Луна  4. Дейзи  5. Лола  6. Сади  7. Моли  8. Бейли  9. Маги  10. Стела  Източник: chr.bg ", "date": "2018.12.12", "title": "Ето кои са най-популярните кучешки имена за 2018 година"}
{"url": "https://www.blitz.bg/obshtestvo/regioni/situatsiyata-ot-poslednite-minuti-na-granichnite-ni-punktove_news645412.html", "text": "Интензивен е трафикът за товарни автомобили на пунктовете „Кулата“, „Капитан Андреево“, „Дунав мост- Русе“ и „Дунав мост- Видин“.   Това съобщиха от ГД „Гранична полиция“.  На ГКПП „Кулата“ трафикът е интензивен на влизане в страната, а на останалите пунктове- на изход. Нормален е трафикът по границите с Македония и Сърбия. ", "date": "2018.12.12", "title": "Ситуацията от последните минути на граничните ни пунктове"}
{"url": "https://www.blitz.bg/obshtestvo/nagrada-zlatno-srtse-za-zabavno-lyato-grizhovna-esen-snimki_news645399.html", "text": "Програмата, включваща безплатни Образователно-приключенска академия, медицински прегледи, Академия за местни предприемачи и Академия за учители донесоха на една от водещите компании в тютюневата индустрия в България, престижната награда.   Призът бе връчен на Годишните награди за благотворителност и корпоративна социална отговорност на списание и клуб Business lady и списание Bulgaria Business Review. Отличието е в категорията „Цялостна корпоративна социална отговорност“ за устойчивата програма „Забавно лято, грижовна есен“. Това е шестата награда за благотворителност и корпоративна социална отговорност, която се връчва за програмата.  „Благодарни сме за признанието за нашата програма, което допринася за развитието на общностите в тютюнопроизводителните райони в България. Вече 4 поредни години „Филип Морис България“, с помощта на фондация „BCause” изпълнява проекта, обхващащ все по-голям брой тютюнопроизводителни райони в страната. В съответствие със стратегията ни за устойчивост на нашата корпоративна социална отговорност, вярваме, че програмата „Забавно лято, Грижовна есен” ще продължи да се разширява и през следващата година.” – заявиха от Филип Морис България ЕООД.  Програмата се осъществява с финансовото съдействие на една от водещите компании в тютюневата индустрия в България и е част от инициативите на Филип Морис Интернешънъл за корпоративна социална отговорност за подпомагане на общностите в различни тютюнопроизводителни региони и общини в България. От създаването на програмата през 2015-а година, в първия й модул „Забавно лято” са включени вече над 1 500 деца на възраст между 6 и 14 години. Във ваканционните месеци през лятото те посещават безплатна Приключенско-образователна академия, осъществявана в партньорство с Читалище „Бъдеще сега”, Фондация BCause и местната администрация. През втория модул на програмата „Грижовна есен”, която се провежда през есента, медицински екипи от фондация „Направи добро” на УМБАЛ „Александровска осъществяват безплатни специализирани прегледи.  Близо 2 000 души на възраст над 60 години в четири тютюнопроизводителни региона в страната са се възползвали от присъствието на медицинските екипи на място. През 2017-а година за първи път се провежда и трети модул, насочен към подготовка на млади предприемачи за стартиране на малък бизнес. Обучението е разработено и адаптирано за хора с предприемачески идеи от тютюнопроизводителните региони с цел да им бъде дадена възможност за създаване, развиване и реализация на собствен бизнес проект. В края на обучението, селектирани проекти получават и финансова подкрепа за осъществяване на своите идеи на практика.  Практически насочените занимания и консултации за стартиращите предприемачи се осъществяват от признати експерти в областта, а Филип Морис България осигурява допълнителен награден фонд от 24 000 лева за бизнес проектите, които се осъществяват в тези региони. През 2018-а година, в рамките на първата част от програмата – „Забавно лято”, стартира още един модул – Академия за учители. 13 учители от селата Правда, Черник, Чернолик и град Дулово взеха участие в нея. В продължение на два месеца те усвоиха богат набор от неформални подходи и методи в образованието, с които работят инструкторите в Летните академии за деца от Народно читалище \"Бъдеще сега\". Академия за учители дава още възможности за развитие на човешкия потенциал, в сферата, за която най-много се говори, но устойчивите модели все още не намират реализация - образованието! ", "date": "2018.12.12", "title": "Награда „Златно сърце” за „Забавно лято, грижовна есен” (СНИМКИ)"}
{"url": "https://www.blitz.bg/goreshtite-novini/samo-v-blits-tazi-rusa-shoforka-v-sofiya-sbra-pogleda-na-vsichki-snimki_news645310.html", "text": "Социалните мрежи се подпалиха заради \"руса шофьорка\", която се появи в социалните мрежи. И макар че мнозина първоначално ще си помислят, че става въпрос за засукана мадама, този път обаче блондинката е представител на животинското царство. Става въпрос за симпатично кученце, което е застанало на шофьорското място на Smart , докато чака стопанина си.  Наблюдателен столичанин обаче е запечатал любопитната сцена и я е споделил в социалните мрежи, като е написал коментар към фотосите \"една руса шофьорка...\".                    Веднага под поста заваляха лайкове и весели коментари. \"Daniela Stefanova:  Сладурче По-съсредоточено от повечето брюнетки\", гласи един от тях. ", "date": "2018.12.12", "title": "Само в БЛИЦ! Тази руса шофьорка в София събра погледа на всички (СНИМКИ)"}
{"url": "https://www.blitz.bg/obshtestvo/razrazyava-se-strashen-skandal-es-finansira-u-nas-bilbordove-s-pregrnati-geyove-i-propaganda-na-lgbt-obshchnostta_news645383.html", "text": "Скандалните билбордове с гей двойки, рекламиращи еднополовата любов, които цъфнаха предпразнично в Бургас и Варна, са финансирани с европейски пари и са част от цялостна програма на съюза за промотирането на ЛГБГ-общността. Това е написано черно на бяло на самите плакати, с логото на ЕС и с QR код, който неизбежно води до официалната страница на ЛГБТ (лесбийки, гейове, бисексуални и трансджендър),   Провокативните постери, на които върху снимка на двама прегърнати гейове пише с големи букви „Няма страшно, това е просто ЛЮБОВ“ и „Различни хора, равни права“,меко казано разбуниха духовете както в социалните мрежи, така и в по-тесен, дори политически кръг – с активисти и фигури от различни партии, които се обявиха против тях. Билбордът във Варна, снимки на който вчера бяха най-коментираната тема в социалните мрежи, днес, както писахме по-рано, вече е унищожен. Някой „случайно“ е разлял сериозно количество зелена боя върху него.  Но нека разгледаме постера във всичките му аспекти.  На първо място очеваден проблем е логото на ЕС и надписът до него. То показва, че съюзът харчи парите на данъкоплатците, за да води открита гей-пропаганда. Това някак обяснява защо \"различните\", макар че не могат да се размножават, с всеки изминал ден стават все повече и повече. Тук има едно извратено тълкуване на човешките права - те предполагат да търсим човека в гея, а не гея в човека. С такава откровена реклама се моделира едно ново отношение към еднополовата любов. Да - ние, нормалните хора, трябва да разбираме \"обратните\", да им съчувстваме и да им помагаме, но не и да ги превръщаме в герои и модел за подражание. Зрелите хора трудно ще бъдат подведени от улични плакати, но едно неукрепнало съзнание, каквото притежават подрастващите, много лесно може да бъде манипулирано, като му се внуши, че да си педераст е нещо много положително, модерно, прогресивно и съвсем нормално.  Не на последно място е проблемът с подзаглавието, умело скътано точно до QR кода, водещ до страницата на ЛГБТ – “Различни хора, равни права“. Тази привидно красива фраза е връх на лицемерието. Защото в България, а и в Европа никой не преследва хората с различна от нормалната сексуална ориентация. Напротив - организират се шумни гей-паради, които се радват на подкрепа от държавни институции, посолства, стотици НПО-та. Тази фраза иска по-скоро да ни каже следното:\"Всички сме равни, но ЛГБТ трябва да са по-равни!\" В България и Европа няма паради на нормалната любов между мъж и жена - единствената, благословена от Бог! Има само паради на извратената любов! Случайно ли е?    ", "date": "2018.12.12", "title": "Разразява се страшен скандал! ЕС финансира у нас билбордове с прегърнати гейове и пропаганда на ЛГБТ-общността"}
{"url": "https://www.blitz.bg/obshtestvo/tsrkvata-skloni-mozhe-da-ima-donori-no-samo-pri-mnogo-strogi-usloviya_news645368.html", "text": "От Българската православна църква дават благословение за извършване на трансплантациите, но при строго изпълнение на няколко условия. Това става ясно от позиция на БПЦ, в която призовават за разбиране и уважение както към рецепиента, така и към донора.   Условията са: БПЦ - БП си запазва правото да промени своята позиция, при промяна в законодателството и закона за трансплантациите. Това гласят условията, изпратени от Светия Синод. В мотивите за това решение се казва, че \"желанието на човека да разшири границите на земния си живот е благословено от Православната Църква, виждаща в това възможност за покаяние, добри дела и духовно развитие, изпълнение на божествения призив \"бъдете свети, защото Аз (Господ, Бог ваш) съм свет\" (Лев. 11:44)\", се казва в позицията на БПЦ. Припомняйки, че човекът е \"венецът на творението\", който е връзката между Твореца и творението от БПЦ изтъкват и свободата на човека, която му е дарена като духовно същество. Всичко, което засяга живота, смъртта и духовния образ на човека, предполага драговолно изразяване на индивидуална позиция. Без свобода любовта не съществува, а \"Бог е любов\", цитират Първото послание на Йоан, 4:8. Мнението на Църквата за донорството, и в проекция - трансплантациите, е като изява на любов, като вид алтруизъм. Да обичаш означава безкористно и безрезервно себеотдаване, така както Всемогъщия по неизмеримата Си милост е изпълнил света с благà за всички - \"Благ е Господ към всички, и Неговите щедрости са върху всичките Му дела\" (Пс. 144:9), цитират от Светия Синод Псалтира. Донор означава \"дарител\", събрат, който дарява не просто орган, а живот и надежда.   взето решение. Да дариш означава да проявиш обич и съпричастие. В човешката любов говори Всевишния, мотивират позицията си за донорството от БПЦ. Според становището на Българската православна църква извън свободната воля решението никога не е автентично. За това налагане господството на чужда воля, която \"подразбира\" личната, е недопустимо. В този случай \"подразбиране\" заявява интерес и Църквата го отхвърля като морално неприемливо, защото то опорочава съгласието. Извън съзнателното съгласие няма акт на даряване, категорични са от БПЦ. \"Църквата отстоява своето учение, че човекът е уникална и неповторима идентичност: психотелесна свързаност между вечната му душа и неговото тяло, а не просто биологична единица. Човекът не е предпоставка на себе си, неговото съществуване е дар от Бога. И въпреки че животът е даден на човека така, че той да притежава правото дори да го дари на своя ближен като саможертва пред Всемилостивия, човешката душа и човешкото тяло принадлежат единствено на самия човек и на Бога\", пише в позицията на Светия Синод. Те са категорични, че не бива незаявеният отказ трябва да се тълкува като съгласие. Липсата на отказ, освен на възможно съгласие, може да се дължи и на множество други причини - като неинформираност, липса на възможност за волеизява, не на последно място - липса на взето решение. За да приемат възможността за трансплантиране от Църквата поставят три условия: Църквата по никаква причина или повод няма да пожертва дължимото уважение към донора заради нужда от оцеляване на реципиента. Защото тук целта следва да е доброволното дарение от страна на донора, а не удължаването живота на реципиента на всяка цена. Реципиентът приема само тленен орган от смъртно тяло, докато донорът дарява, движен от своята душа, която е безсмъртна. С колкото душата е по-висшестояща от тялото, с толкова духовната полза на донора е по-голяма от тази на биологичната изгода на реципиента, защото \"по-блажено е да се дава, нежели да се взима\" (Деян. ап. 20:35);  Относно установяването на мозъчна смърт от БПЦ изискват да бъдат спазени международно приетите критерии за диагностициране на мозъчната смърт и да бъде: 1. Достоверно и ясно констатиране на причините за мозъчната смърт; 2. Потвърждаването на мозъчната смърт да се извършва на основата на съществуващи клинични, инструментални и лабораторни критерии от експертна комисия, която да не е в никаква зависимост от екипите за трансплантации;  От БПЦ приемат, че даряването на органи от донори в мозъчна смърт, както и трезвото и съзнателно съгласие на здрав човек да дари свой орган на страдащ свой събрат като акт на алтруизъм и обич е в съгласие с учението на Църквата. В същото време много ясно обясняват защо имат резервираност, която е в защита на донорите. \"Църквата е длъжна да защитава донорската институция, нейната практика и свързаните с нея лица, от всяко евентуално оскверняване, принудителна диагноза или прибързаност в спазването на критериите за мозъчна смърт, комерсиализация или сделка, от какъвто и да било вид по отношение даряването на органи, избор на реципиенти на основата на расистки критерии, нарушаване реда за чакане на подходящ донор и т. н\". Припомняме, ден по-рано от Министерството на здравеопазването обясниха, че очакват религиозните общности в България да подкрепят донорството на органи при настъпила мозъчна смърт. Повод за тази информация е молбата от министър Ананиев по време на среща с ръководството на Националния съвет на религиозните общности. В съвета членуват Мюсюлманското изповедание, Арменската апостолическа църква, Централният израилтянски духовен съвет, Обединени евангелски църкви, Католическата екзархия и с почетен член Българската православна църква.", "date": "2018.12.12", "title": "Църквата склони! Може да има донори, но само при много строги условия"}
{"url": "https://www.blitz.bg/daydzhest/yasnovidkata-gyukchen-za-2019-a-katastrofi-terorizm-nov-lider-v-blgariya-a-banevi-i-ivancheva_news645351.html", "text": "След динамичната 2018-а, 2019-а година ще бъде преходна, наситена с много промени и пробуждане на българите. Следващата година ще е много трудна. Задава се банкова криза след август месец. Проблемите ще са свързани с кредити, инвестиции, бизнес. Реформите в страната няма да зависят само от политиците, а и от гражданите. Гражданското неподчинение ще продължи до март месец и след това, хората ще издигнат нов политически лидер и ще се отиде на избори. Този човек го има и сега в политическото пространство, но не е лидер. Такава прогноза направи топ ясновидката Илиана Чаушева, по-известна като Гюкчен пред Novini.bg.   Тя е единствената гадателка, която каза, че Великобритания ще излезе от ЕС през 2016 г. и позна. Освен това видя атентата на бургаското летище и обединението на Балканите. Политически трусове и смяна на системата В страната се задават много политически дебати и кръгли маси. Ще се съберат много хора на едно място, които ще решават съдбата на България, включително политици и граждани. Дошло е време всички ние да бъдем стопани на нашата държава. Хората се събудиха от 30-годишен сън. Времето ще работи за България, макар че ще има две трудни години. Истинският преход започва едва сега. Политическа криза в страната има от миналата година. Въпрос на месеци е да падне правителството. Най-вероятно това ще се случи през март, когато има ретрограден Меркурий, прогнозира ясновидката. През 2019 година отново ще има протести, но те вече няма да са на нивото, на което са били – бунтарството, а на ниво преговори и по-високи изисквания. В момента, ако има избори, партиите ще се наредят като преди, само че патриотите си отиват от властта след август месец. Гюкчен предрече големи реформи в страната ни след март месец. Дошло е времето големите политически сили не да се карат, а да послушат народа, защото оттук нататък той ще ръководи. Може да се стигне дотам да бъдем президентска държава, а не парламентарна. Ще има избори, след което ще се оформят четири конфигурации в парламента, като едната от тях може да е гражданска формация. Време е старите политици, които дърпаха конците, да дадат път на младите. Те са по-комуникативни, по-информирани. Не можем вече да гледаме личните си интереси, а да направим нещо и за нашите деца. Аз искам и моите деца да останат в моята държава и да успеят тук. През следващите две години пак ще има масово изселване на българи. В един момент ще останем една малка държава. Може би трябва на тези кръгли маси, които виждам, да се направи нещо и за ромите, да се интегрират тези хора, да се работи и срещу наркотиците. Във всяко семейство вече има хора, които взимат наркотици. Тревата не е безобидна. Трябва да легализират медицинската дрога, за да го няма това масово разпространение, което сега се случва. В следващите две години България ще изживее своя преход. Политиците и гражданите трябва да са будни. През 1990 година не е имало преход, тогава са разпределяли парите. Трябва да вдигнем от руините нашата държава. Започва да се променя мисленето на хората, ще дойдат млади хора, които наистина ще искат да живеят тук. Войната по пътищата става все по-кървава Много катастрофи ще има и то покрай празниците. Моят съвет е всички да бъдат много внимателни, защото има много агресия по пътищата. На всяка цена трябва да се приеме закон за хората, които работят на улицата, да бъдат застраховани, защото агресията до март месец ескалира, прогнозира гадателката. Знаковите арести в страната На въпрос дали ще има още знакови арести в страната на бизнесмени, Гюкчен разкри, че Баневи ще бъдат оправдани. И се аргументира – ние нямаме доказателства срещу тях, независимо, че има толкова свидетели. След година и половина те са на свобода, категорична бе тя. По друг нашумял случай за корупция срещу бившия кмет на район „Младост“ Десислава Иванчева, гадателката заяви, че за нея тази жена няма вина. Не знам защо решиха, че това е политически арест. Трябва да се разследват всички бизнесмени, които получават обществените поръчки. Ние всички сме свидетели, по това, което става по пътищата. Нужно е да има контрол в държавата, защото невинни хора плащат за техните кражби. Отношенията ни с Македония До конфликт няма да се стигне. Отново ще има кръгла маса. 2019 година ще бъде на преговорите. Виждам, че идва подем на българите, но той няма да е толкова лесен. Ние трябва да си защитим историята, трябва политиците да защитят, хората които са ги избрали, а не да ни продават за жълти стотинки. Разпадане на ЕС Виждам към края на 2018 и началото на 2019 година, че Франция ще тръне към излизане от ЕС. В страната ще има анархия. Може да се стигне до падане на кабинета и подаване на оставки. Правителството във Великобритания може да падне, Брекзит ще го влачат още година – година и половина. Тероризмът Терористичните актове в света ще продължат. Това е третата световна война, тя е невидимата война. Тя взима невинни жертви, и ако ние хората сами не се променим и не започнем взаимно да се пазим, няма как да предпазим и България. В България ще има атентат, но няма да вземе такива жертви, както в другите страни. Гюкчен добави, че е много вероятно това да се случи отново на летище. Тя припомни, че навремето е видяла, че ще има атентат в Сарафово, но никой не ѝ е повярвал. Тя призова да се засили контрола на летищата и по границите, защото ние не знаем кой влиза и кой излиза от нашата държава. Самите ние трябва да проявим гражданска отговорност към тези неща и да се пазим. Пожелание за 2019 година „Пожелавам на българите да си върнат гостоприемството, да си върнат излъчването и да не живеят в този мрак, в който сме попаднали. Ние всички живеем в един мрак, от който не искаме да излезем. Време е да отворим вратите, да излезем, да погледнем с обич съседите и да ги поздравим и да продължим. Ние винаги сме били най-силните хора на Балканския полуостров и винаги сме оцелявали. Ние сме добри и можещи, нека имат берекет и най-вече да са здрави. Виждам, че хората са се отчаяли и им е все тая какво се случва, но точно сега това пробуждане ще го има, категорична беше Гюкчен.", "date": "2018.12.12", "title": "Ясновидката Гюкчен за 2019-а: Катастрофи, тероризъм, нов лидер в България, а Баневи и Иванчева..."}
{"url": "https://www.blitz.bg/obshtestvo/regioni/v-tsiganskata-makhala-v-petrich-pochernya-ot-politsiya-romite-sa-v-panika_news645311.html", "text": "Полиция и служители на ЧЕЗ окупираха изненадващо тази сутрин ромската махала в Петрич. Започва рязане на кабели и изключване на потребители, присъединили се незаконно към мрежата, или неплатили сметките си към дружеството.  Паника е в махалата, но до този момент не се е стигнало до ексцесии, съобщава struma.com. Акцията ще продължи през целия ден. ОЧАКВАЙТЕ ПОДРОБНОСТИ В БЛИЦ  ", "date": "2018.12.12", "title": "В циганската махала в Петрич почерня от полиция, ромите са в паника"}
{"url": "https://www.blitz.bg/obshtestvo/taksita-na-protest-iskat-adekvatni-tarifi-i-poveche-regulatsiya_news645302.html", "text": "Таксиметровите шофьори отново излизат на протест. Те са недоволни от държавното пренебрежение към сектора им. Отново настояват за опресняване на принципите, по които се формира тарифата им, както и засилване на контрола спрямо стоянките. Чест проблем е спирането на граждани на местата, предвидени за такситата.    \"Протестът ще бъде днес на ул. \"Московска\" пред Общината. Те не искат да разговарят с нас. Ние ще продължаваме с протестите. Управлението е алогично. Казват, че оставят пазарът сам да се регулира. Но как да се регулира сам, като има закон за формиране на тарифите. Този закон трябва да предпази шофьорите от формирането на ниски цени. Лошо е ние да казваме как трябва да бъде. Държавата има своите изградени органи, които получават заплати. Нека бъдат така добри да си свършат работата\", подчерта Драгомир Петков от Националния таксиметров синдикат(НТС).   Той наблегна на това, че след като живеят в Европа, търсят средноевропейски цени. Разходите на таксиметровите шофьори са средноевропейски – искат и доходите им да са средноевропейски.   \"Мястото за изчакване на клиенти е нашето работно място. Нека да се уважава. Настояваме за повече регулация, защото иначе ще настане законът на джунглата. Готови сме дори на гладна стачка\", посочи още той в \"България сутрин\".   Малин Господинов от Националния таксиметров синдикат отбеляза, че от началото на септември пишат до транспортната комисия, но не получават никакво внимание и никакъв отговор.   \"Трябваше да се изготви доклад, за който държавата плати, но никой не го коментира. В момента минимална тарифа не е въведена. Общината въведе само таван. Такситата са малък, дори среден бизнес. Който не би следвало да се регулира от държавата. Но се. Законите целят да ни предпазят от дъмпинг, но законите не са обновени. Никой не се съобразява със стоянките. Тези места са отредени за нас, за да не пречим на движението и гражданите. Не бива да бъдем оставяни да работим извън закона. Готови сме да направим национален протест. Поскъпването на хляба се отразява и на нас\", заяви той пред Bulgaria ON AIR.    ", "date": "2018.12.12", "title": "Таксита на протест! Искат адекватни тарифи и повече регулация"}
{"url": "https://www.blitz.bg/intsidenti/pozhari/uzhas-vv-velingrad-zrelishchni-snimki_news645306.html", "text": "Автобус е изгорял тази сутрин в квартал „Каменица“ във Велинград, съобщи говорителят на ОД на МВР - Пазарджик Мирослав Стоянов, цитират от агенция \"Фокус\".   Стоянов  обясни, че първоначалният сигнал е получен към 08.45 часа, за горящ автобус в квартал „Чепино“. „Пожарникарите са отишли там, но се е оказало, че сигналът не е коректен, а горящият автобус е в квартал „Каменица“. Пожарникарите са пренасочени към другия квартал. В превозното средство не е имало хора, бил е само шофьорът. Автобусът е бил на спирка, не е бил в движение. Шофьорът е предприел действия за гасене с пожарогасител, но не е успял. Пожарната е съдействала за потушаване на пожара, но превозното средство е почти напълно изгоряло“, коментира Стоянов. Той уточни, че няма пострадали хора, има засегнат лек автомобил, който е бил близо до автобуса. „Има поражения по фаровете и стоповете. Автобусът е собственост на частна фирма“, допълни Стоянов.", "date": "2018.12.12", "title": "Ужас във Велинград! (ЗРЕЛИЩНИ СНИМКИ)"}
{"url": "https://www.blitz.bg/obshtestvo/stolitsa/samo-v-blits-snimka-pokaza-shcho-za-selyaniya-e-stanala-posred-noshch-v-sofiya_news645287.html", "text": "Неотдавна  . Оказа се, че „безценната селяния“ не е единичен случай.  Доказателство за това е снимка, направена в нощна София.  Фотосът бе публикуван във фейсбук групата „Забелязано в София“. От кадъра става ясно, че случката се е разиграла в близост до НДК.  „Когато китайският черен джип ти дава право да паркираш, блокирайки цяла лента за движение, в центъра на столицата. безценна селяния“, написа мъжът, направил снимката.   От фотоса се вижда как черното возило действително е блокирало единствената лента за движение, тъй като в района текат ремонти дейности и трафикът от там е изключително усложнен. А въпреки, че действието се разиграва посред нощ, когато трафикът не е много интензивен, хората, видели снимката побесняха и започнаха да сипят куп обиди по адрес на шофьора.  На  БЛИЦ очаква новини, снимки и видео от своите читатели в цяла България и по света  ", "date": "2018.12.12", "title": "Само в БЛИЦ! СНИМКА показа що за селяния е станала посред нощ в София"}
{"url": "https://www.blitz.bg/obshtestvo/samo-v-blits-spetsialistite-svetvat-kak-da-spechelim-dzhakpot-nad-5-000-000-lv_news645275.html", "text": "Едва ли има българин, който да не е пускал тото фиш поне веднъж в живота си. Но дори и да се намира такъв, той със сигурност няма да устиска още дълго. Защото след като оцеля в неделя, голямата печалба в играта „Тото 2 - 6/49 “ набъбна до неустоимите 5 156 003.29 лв. А знаем, че влезе ли джакпотът в тази тежка категория, борбата за големите пари става повсеместна. Ето защо за всички стари, нови и бъдещи тото играчи, събрахме съветите, които доказано помагат в спечелването на тото милионите.  Човешката интуиция винаги ни подсказва, че ако нещо не се е случвало отдавна, значи е крайно време тава да се промени. Затова когато избираме числата за тото фиша, няма да е лошо да включим някои от най-рядко падалите се. Към момента това са 23, 3, 31, 19, 10, и 40. Стратегията е изключително успешна, ако бъде комбинирана с друга – избирането на случайни числа. Този подход е обратен на предпочитания от мнозинството тото запалянковци, а именно залагането на комбинации от любими или късметлийски числа и рождени дати. Но ако всички използваме едни и същи системи, в общи линии залагаме и на едни и същи числа (рождените дати са от 1 до 31). И дори да спечелим с тях, неминуемо ще ни се наложи да разделим милионите с един, няколко или с много късметлии. А кой би искал да дели милионите си?  В едно австралийско изследване, анализиращо късмета като явление, 1000 мъже и жени били разделени на две групи. В първата попаднали онези със силна вяра в шанса, a във втората, учените събрали хората, които не вярват в сполуката. Всички участници били помолени да се опитат да познаят 5 от общо 50 числа в импровизирана лотария. Преди тегленото членовете на групата с вяра в добрата орис трябвало да изпълнят и личните си ритуали, които обикновено правят, за да имат повече късмет. В крайна сметка резултатите на „вярващите“ били с 47% по-добри от тези на „неверниците“. Без да разполагат с научно обяснение на явлението, специалистите са на мнение, че късметът е вид енергия, генерирана от положителните мисли и емоции, които също са енергия. В случая тя просто се преобразува от един вид в друг или иначе казано – вярата в късмета се материализира в късмет. Затова експертите съветват – мятайте подкови, молете се на своя бог, намерете четирилистна детелина, открийте птиче, което да ви наака – отдайте се на всичките си късметлийски ритуали, които ще ви направят уверени в успеха, защото без тази вяра шансовете да ударим кьоравото драматично падат.  Ако познаем щастливата шестица, последното, което бихме искали да ни се случи, е милионите да ни се изплъзнат заради доза каръщина. За да си спестим нелепите случки, първото, което трябва да направим след като попълним тото фиша, е да го разпишем, съветват експертите. Да, историята помни случаи на изгубени или откраднати печеливши квитанции. Истинският собственик лесно би доказал правото си над тях, ако подписът му стои на гърба им.  Трябва обаче да знаем, че всички тези съвети са напълно безполезни, ако не направим най-важната крачка – да си пуснем фиш и да участваме. А дали указанията на специалистите работят, ще разберем още в четвъртък.    ", "date": "2018.12.12", "title": "Само в БЛИЦ! Специалистите съветват как да спечелим джакпот над 5 000 000 лв."}
{"url": "https://www.blitz.bg/obshtestvo/sheft-na-stroitelnata-kamara-nie-stroim-nay-evtino-v-tsyala-evropa_news645281.html", "text": "Очаквам да направим нова среща, да ни съдействат, за да подредим бранша. Знаете, че търговете за строителството са много сложен процес и всички говорения, че се дават на определени фирми са абсолютно безпочвени. Това заяви шефът на Строителната камара Илиян Терзиев минути преди срещата му с председателя на Народното събрание, предаде репортер на БЛИЦ.  \"Много са трудни нещата. Ще има законодателни промени. Най-важното е да се опираме на най-ниската цена. До преди 3 години бяха страшно ниски, искаме да подредим бранша, за да може всяка цена да бъде вярна за периода, в който изпълнява. Президентът каза нещо, което не е коректно – че ние строим безкрайно скъпо и безкрайно некачествено, всъщност ние строим най-евтино в цяла Европа. Не сме казали, че строим най-качествено, но със сигурност не е по-лошо и по-зле\", уточни той.  Днес ще се срещнем отново с председателя на Народното събрание Цвета Караянчева, очакваме да представим отново нашите желания и да обсъдим бъдещето на бранша. Тя и депутатите трябва да ни съдействат, за да подредим бранша и да се спре с политическото говорене, защото това би довело до ситуацията, която в момента се развива – до ситуацията „Брекзит“, до намаляване на европейските фондове, а най-лесно ще стане, като бъдат отрязани от нас“, заяви инж. Терзиев. Попитан кой има предвид, когато споменава „политическо говорене“, той отговори, че визира БСП.  „Търговете, които се организират за строителството, са много сложен процес в целия им срок за изпълнение. И всички тези говорения, че се дават на определени фирми и се изпълняват от едни и същи хора и има 40% корупция, са безпочвени. Нещата са много, много трудни и по време на търга, и по време на изпълнението, и след това в гаранционните срокове“, заяви той.  Строителният бранш не прави само магистрали. Има неща, които са претърпели провал, но не целият бранш. Качеството в жилищното строителство е на много високо ниво. Когато почнат да се случват нещата, пак ние ще изпълним всичко.  Протестираме против това, че се дават твърдения без да са доказани. Направете проверката, кажете резултатите и говорете. Това са чудовищни нападки към нас.  По-късно предстои среща на Илиян Терзиев с министър-председателя Бойко Борисов. Никол ИВАНОВА, БЛИЦ  ", "date": "2018.12.12", "title": "Шефът на Строителната камара: Ние строим най-евтино в цяла Европа"}
{"url": "https://www.blitz.bg/obshtestvo/skrbna-vest-pochina-uvazhavana-lekarka-ot-vratsa_news645272.html", "text": "Снощи след кратко боледуване в Онкото във Враца е починала на 68 години д-р Иванка Томова, съобщава Конкурент.  Приживе тя беше един от уважаваните кардиолози, който се ползваше с безупречна професионална репутация в града и областта.  За съжаление през последните два месеца тя водеше битка с тежко заболяване, която във вторник вечерта е загубила.  Поклонението пред тленните останки на д-р Иванка Томова ще е утре от 12.00 часа в църквата „Св. 12 апостоли“ във Враца.  Погребението ще бъде от 13.00 часа в Старите гробища на Враца. ", "date": "2018.12.12", "title": "Скръбна вест! Почина уважавана лекарка от Враца"}
{"url": "https://www.blitz.bg/obshtestvo/v-chiprovskiya-manastir-smenikha-igumena-spiridon-spipan-da-kara-piyan-i-bez-knizhka_news645273.html", "text": "Архимандрит Йоан е новият игумен на Чипровския манастир, съобщава „Конкурент”, позовавайки се на протосингелът на Видинската митрополия архимандрит Йоан.  До май игумен на светата обител бе йеромонах Спиридон. Той бе отстранен от поста за 6 месеца, след като на Гергьовден бе спипан от полицията да кара пиян. Тогава дрегерът засече 2,9 промила алкохол в издишания въздух. Оказа се, че отец Спиридон управлявал без книжка и никога не е имал такава. Той беше най-младият игумен у нас. Отец Спиридон напусна Чипровския манастир и Видинска епархия.  Новият игумен е познат на миряните. Той управляваше Лопушанския манастир до май 2014 година, после беше прехвърлен в храма „Рождетство  Богородично” в Берковица, където отвори неделно училище.  Владиката Дометиан пък го беше назначил за архиерейски наместник в Лом. Последно отец Йоан беше част от братството в Бачковския манастир. ", "date": "2018.12.12", "title": "В Чипровския манастир смениха игумена Спиридон, спипан да кара пиян и без книжка"}
{"url": "https://www.blitz.bg/obshtestvo/stolitsa/stroitelna-tekhnika-izleze-na-tsarigradsko-shose-za-miren-protest-sreshchu-atakite-km-bransha-snimkivideo_news645271.html", "text": "Строители излязоха на протест в София. Хиляда машини строителна техника рано тази сутрин бяха разположени по булевард \"Цариградско шосе\" в знак на мирна демонстрация. Недоволните обещаха, да не блокират трафика по основната пътна артерия на столицата.   Председателят на управителния съвет на Камарата на строителите в България Илиян Терзиев предупреди, че ако не бъдат чути, строителите ще преминат към протестни действия в защита на правата им, работата, законността и сигурността.  Ще бъде внесена и подписка в подкрепа на строителните фирми в парламента, президентството и в министерския съвет, подкрепена от над 50 хиляди подписа. В нея настояват да бъде прекратено използването на бранша за политически цели и предизборна агитация.   \"Нашите искания са да подредим бранша, да има плановост в него, да бъде така, че да си разпределим силите, за да останем тук, а не да заминем за чужбина, както правят много от колегите ни. Желаем да се подобри бранша чрез промени в законодателната система и в подредбата на самите правила при изпълнение на строителните работи\", заяви пред Bulgaria ON AIR председателят на Камарата на строителите инж. Илиян Терзиев.  По неговите думи ремонтите в България се правят с не по-лошо качество от строителни фирми извън България. Той коментира, че не бива строителите да бъдат упреквани, преди да се направят съответните проверки.  От Камарата на строителите бяха категорични, че протестът не е политически.  Видеа, показващи какво се случва на ключовия булевард, може да видите   ", "date": "2018.12.12", "title": "Строителна техника излезе на \"Цариградско шосе\" за мирен протест срещу атаките към бранша (СНИМКИ/ВИДЕО)"}
{"url": "https://www.blitz.bg/obshtestvo/regioni/kreteniya-po-nashenski-ili-kak-se-asfaltira-v-snega-snimkivideo_news645265.html", "text": "Скандален случай от Велинград с полагане на асфалт по време на обилен снеговалеж бе публикуван във Фейсбук групата \"Велинградчани за Велинград\". Авторите на видеоклипа, които са местни жители, изразяват съмнение дали ремонтът ще е качествен и дали отново данъкоплатците ще трябва да връщат пари на Европа заради чужди грешки.  Преки свидетели стават десетки жители на велинградския квартал \"Каменница\", чиято улица пред домовете им в момента се ремонтира. Трасето свързва входа на града с квартала и през него минава огромен поток от автомобили. Според жителите строителната фирма полага асфалта, без да спазва технологичните изисквания.   Строителната фирма, която извършва ремонта на улиците във Велинград, наскоро стана популярна със скандалното асфалтиране на участък от магистрала \"Тракия\", за който депутати от БСП казаха, че настилката там е направена като юфка. Собственикът на компанията Юлиян Инджов твърди, че ремонт на пътя по време на снеговалеж не е прецедент и не вижда проблем в това.  \"Допустимо е, но не трябва да бъде практика. В случая трябваше да изберем дали да оставим хората да газят калта още 6 месеца или да поемем риска да положим асфалта в по-лоши метеорологични условия\", коментира пред Нова телевизия Инджов. Той уверява, че гаранцията, която дава за този асфакт е двойно по-дълга - не 8, както е по гаранционен срок, а \"повече от 15 години\".   Ремонтът на три улици във Велинград се прави с пари от Европа - 2,6 милиона лева. Общината, която е възложител на поръчката, няма да санкционира фирмата, защото не смята, че има нарушения.  От фирмата, извършваща надзора, заявиха, че няма проблем с основата, но въпреки това ще направят допълнителна проверка, за да установят дали положеният вече асфалт отговаря на техническите изисквания. Най-големият страх на хората е след месеци на асфалта да не цъфнат дупки.  Източник: Нова телевизия ", "date": "2018.12.12", "title": "Кретения по нашенски или как се асфалтира в снега (СНИМКИ/ВИДЕО)"}
{"url": "https://www.blitz.bg/obshtestvo/v-ranni-zori-natali-trifonova-prognozira-dzhd-i-snyag-no_news645242.html", "text": "Синоптичката Натали Трифонова разкри кога ще вали дъжд и сняг, но уточни, че не се очакват съществени количества. Ето каква прогноза за времето направи по bTV Трифонова:  „Сутринта в София преваля слаб сняг, но следобед ще спре. Вятърът днес ще е слаб и вечерта ще стихне.  Максималните стойности ще са 2-7 градуса, а София около 3.  Утре постепенно облачността ще се увеличава и вечерта ще има валежи, предимно от сняг, но в петък ще преминат в дъжд и после ще спрат. Не се очакват съществени количества, ще вали слабо.  В събота няма да вали, а в неделя ще вали дъжд на повече места в страната, а в планините ще вали сняг”, заяви усмихнатото и сексапилно лице на телевизията.    ", "date": "2018.12.12", "title": "В ранни зори Натали Трифонова прогнозира дъжд и сняг, но..."}
{"url": "https://www.blitz.bg/obshtestvo/intervyu/prof-lchezar-avramov-rakt-ne-se-bori-ss-zmiyski-bilki-i-sini-skorpioni_news645257.html", "text": "Знаете ли, че над 20 млн. души в света живеят в кошмара на диагнозата „рак“? Наясно ли сте, че броят на злощастните онкоболни расте ежегодно и през 2020 г. те ще бъдат вече над 30 милиона? Според световната статистика има вероятност всяка 5-а жена и всеки 4-ти мъж в България, още преди да навърши 75-годишна възраст, да попадне в плен на това заболяване. А то води към смъртта, като причинява на болния човек страдания, сравними с тези в деветте кръга на ада. От проф. Лъчезар Аврамов научаваме обаче нещо, което ни обнадеждава. Група наши лекари – д-р Христо Дамянов, д.м., д-р Владимир Павлов, д-р Иван Маслев, д-р Стоян Алексов и самият проф. Аврамов – са постигнали световен успех в борбата с коварната болест.  Проф. Лъчезар Аврамов е роден през 1952 г. в София. Завършил е Физическия факултет на СУ “Кл. Охридски”. Първото му работно място е в Института по електроника на БАН. Защитил е дисертация в Биологическия факултет на московския университет “Ломоносов”. Хабилитиран е по инженерни науки в софийския Технически университет. Доктор е на физическите науки в БАН. Има над 40-годишен опит в научните изследвания за взаимодействията на светлинното и лазерното лъчение с живата материя и човешкия организъм. Ръководител е на десетки съвместни проекти с европейски, руски и индийски научни колективи. Основател е на високотехнологичния Медицински център “Интегративна медицина”, който постига много добри резултати и при лечението на рака.  Ето какво каза професорът в интервю за  : – Проф. Аврамов, можете ли да ни обещаете в обозримо време победа над рака?  – Мога само да съобщя, че нашият Медицински център за интегративна медицина създаде един иновационен метод за лечение на онкологични заболявания. На традиционния Конкурс за иновативно предприятие (организиран от фондация „Приложни изследвания и комуникации“, Enterprise Europe Network – България и Генералната дирекция по промишлеността и предприемачеството към Еврокомисията) този метод получи правото да носи марката „Високи постижения в иновациите“. За първи път в световната медицина ние демонстрираме една важна и практически приложима възможност: болни от рак с метастази, без никакъв шанс за стандартно лечение и с перспектива за живот до 2-3 месеца само, да бъдат доведени до състояние на пълно клинично здраве. – Браво! Но вие знаете, професоре, колко често по медиите се появяват сензационни съобщения за иновации, чудни билки и лекарства, които побеждават светкавично рака. Водородни йони го убивали за 20 дни!“ Апаратът на един кюстендилец за 3 дни го ликвидирал! От змийска билка раковите клетки се изпарявали яко дим! А отрова от син скорпион вдигала болни от смъртно легло!  – Дааа…Уви. Всеки човек с диагностиран рак попада между две големи беди. Или да тръгне по пътеките на конвенционалната онкология, т.е. да го режат, облъчват и тровят – в България грубо и безогледно, а в чужбина по-внимателно и луксозно…Или да потърси алтернативно лечение, което в нашите условия означава безпросветно лутане в съветите на доброжелателни профани или откровени измамници. Понякога преглеждам пациентски форуми. И ме побиват тръпки от мъката, която се излива там. И от безумието, с което малограмотни събеседници в социалните мрежи си обменят малоумни съвети за лечение – с урина, сода, газ, с всякакви отвари и с посещения при самозвани знахари. На върха на шарлатанската пирамида се е издигнал, като че ли, препаратът с отрова от син скорпион. Агресивни реклами за уж доказан антитуморен ефект представят един хомеопатичен продукт „Видатокс“ за експерименталния препарат „Ескозул“, който не се продава. Спекуланти трупат пари върху излъганите надежди на тежко болни хора – това е. – Надеждата умира последна, нали знаете. Всеки, който се е грижил за безнадеждно болен близък човек, е готов да даде мило и драго за лек… Пък и алтернативното лечение е модерно.  – В цивилизованите държави алтернативно лечение на рака не означава дилетантски експерименти върху пациентите. А означава приложение на научно или клинично доказани методи под стриктен лекарски контрол.  Такива методи са инсулин-потенцираната терапия и биомагнитната терапия с магнитни двойки. Те още не са възприети за масова употреба от консервативната здравна система. Но аз съм дълбоко убеден, че те представляват бъдещето на онколечението. Според мен, лечението на тежкото, комплексно заболяване рак не е възможно извън триединния подход в грижите към пациента, който е сложна съвкупност от тяло, психика и дух. Такива грижи липсват у нас. И това е причината интелигентни, културни пациенти да търсят помощ при малограмотни врачки и магьосници. Аз лично съм убеден, че интегративната онкология – тази, в която се съчетават и координират различни терапии, е безалтернативно, а не алтернативно лечение на рака. За голямо съжаление, вече е обществено признато, че съвременните методи за лечение на рака, най-общо казано, претърпяха пълен провал. В България този провал има мащабите на национална онкологична катастрофа. – Онкологична катастрофа?!  – Да, защото в България не само лечението е нискокачествено, а е и разрушена цялата система на регистрация, статистически анализ, превенция, диагностика и терапия на онкологичните заболявания. Известно е само, че болните се увеличават главоломно, възрастта им се понижава, смъртността расте, а броят на регистрираните в Националния раков регистър или по-точно в остатъците от него намалява. Всеки българин, който може да си го позволи, търси лечение в Турция, Германия или при всякакви врачки и знахари, у нас и по света. Здравната статистика в САЩ, която е на най-високо ниво, показва, че първите две причини за смъртността са сърдечносъдовите и онкологичните заболявания, а третата е в стандартните медицински грижи. За лекарски грешки не става дума. Предвид ниските резултати на онколечението, излиза, че основна причина за смъртта на хората по целия свят е ракът и неговото безуспешно лекуване. Ето защо в последните десетилетия се влагат огромни интелектуални и финансови ресурси за създаване на нови подходи и нови технологии за лечение на рака.  Безспорен факт е, че той представлява хронично отклонение от нормалната човешка физиология и в повечето случаи не може да бъде преодолян с локалистични мерки – изрязване на туморите, облъчване , отравяне.  Единственият перспективен подход за лечение е персонализираното възстановяване на химическата, биофизичната и микробиологичната среда на човешкото тяло, които в сложна взаимосвързаност поддържат организма здрав. – По-конкретно? Какво означава това?  – През юни 2018 г всички световни медии отразиха случая с Джуди Перкинс, жена с терминален (напреднал, прогресиращ, неизлечим – б.а.) рак на гърдата, която след като е била подложена на експериментално ново лечение, станала „клинично здрава“. Президентът на Института за ракови изследвания в Онтарио, Канада заявява, че това е „безпрецедентен резултат при подобен рак на гърдата“. Медиите – The Guardians, „Еxpress“, BBC News и др. са единодушни в оценката си, че това медицинско постижение е „първото в света“ – но! – без да споменат, че Джуди Пъркинс е била включена в клинично изпитване, което е с многомилионно финансиране от Националния раков институт на САЩ, започнало е през 2010 г., обхванало е 332 пациента и тя е единственият от тях, който е получил този ефект. Само в една медия се споменава, че самата тя се е простила с две приятелки, болни от рак на гърдата. И двете са починали, въпреки лечението в същата лаборатория – едната от тях с тежки странични ефекти от самата терапия. – Е, и? Защо припомняте случая с Джуди?  – Ние демонстрирахме два аналогични случая, при които за първи път в световната практика е извършено успешно комбинирано лечение на жени с рак на гърдата по методите „Инсулин потенцирана терапия“ и „Биомагнитна терапия с магнитни двойки“. След лечението контролните изследвания показват пълно отсъствие на тумор, лимфни, белодробни и костни метастази. Още десетина подобни резултати очакват окончателното си потвърждение, след което ще ги оповестим не само пред специализираната, но пред широката публика. – Широката публика е нетърпелива. Тя иска бърза победа над рака! И това е обяснимо, предвид нечовешките болки и мъки, които той предизвиква.  – От 1971 г., когато Ричард Никсън кандидатстваше за президент на САЩ и споменаваше във всяка своя реч „войната с рака“, тя стана водещполитически и медицински приоритет. Трилиони долари бяха вложени в тази война оттогава досега, но резултатът е, че промяната на раковата смъртност в САЩ е почти нулева, а смъртността у нас се е повишила с 12 % за жените и с 30 % за мъжете. – А химеотерапията? Не е ли в нея е спасението?  – Всички проучвания, извършени в Австралия и САЩ върху употребата на химиотерапията в борбата с рака показват, че нейният принос към 5-годишната преживяемост на болните е едва 2,1 – 2,3%. При най-често срещаните тумори – на бял дроб, на ректум, гърда, простатна жлеза и меланом 5-годишната преживяемост на лекуваните е 1,6%. Систематизирани проучвания доказват, че смъртността по причина на самата терапия достига 7,5%. Въпреки въведените нови медикаменти и комбинации от медикаменти, през последните години резултатността от лечението се е подобрила съвсем незначително. И няма подобрение по отношение на страничните ефекти. Изводът от тези проучвания е, че химиотерапията има много ниско терапевтично значение и е необходима преоценка на съотношението между цената и ефективността на лечението с нея, както и на влиянието на химеотерапията върху качеството на живот на болните. Двукратният лауреат на Нобелова награда д-р Линус Полинг, казва: „Всеки трябва да знае, че войната с рака е една голяма лъжа“. – Но защо?! Защо д-р Полинг казва това?  – Защото основната цел на т.нар. „война с рака“ е изземане на милиарди долари от данъкоплатците и наливането им в една кауза, която може би предварително е обречена на провал. Свръх комерсиализацията на онкологията засегна и самите Нобелови награди. Аз се опасявам, че след наградите „За мир“ и „За литература“, които вече са компрометирани заради политическата конюнктура, ще се компрометира и наградата „За физиология или медицина“. По финансови причини. Вземете например първата Нобелова награда за терапия срещу рак, присъдена на американеца Джеймс Алисън и японеца Тасуку Хонджо. От Нобеловия комитет обявяват, че тя е за „откриването на ракова терапия чрез инхибиране на отрицателното имунно регулиране“. – Каквото и да значи това, ракът пак тържествува.  – По-внимателният анализ показва, че наградата на Алисън и Хонжо е дадена за резултати от изследвания на възможностите за стимулиране на имунната система за борба срещу раковите клетки. И двамата са изследвали протеини, които пречат на тялото и на основните му имунни клетки да атакуват ефективно туморните клетки. Ключовите открития на двамата лауреати представляват ориентир в борбата с онкологичните заболявания, казват от Комитета. Самият Тасуку Хонджо заявява, че експериментите с животни дават обещаващи резултати в борбата срещу рака, а последвалите клинични разработки водят до дългосрочна ремисия ( освобождаване от болките и другите симптоми на болестта – б.а.) и възможно излекуване на няколко пациенти с метастазирал рак. Става дума за случаи, смятани дотогава за нелечими. Има обаче и странични ефекти от свръхактивирането на имунната  система, които могат да бъдат животозастрашаващи. Тук ще отбележа, че тази заслужена Нобелова награда е за нови милиарди инвестиции в създаването на „нови молекули“. Фармаиндустрията запълва нова ниша – т.нар. генна терапия. – Генна терапия ли? Тя се смята за новата панацея в борбата с рака, ако не греша?  – Не грешите. Голямата измама набира нови сили. През април 2017 г. д-р Стоян Алексов, който е член на Управителния съвет на Европейската асоциация по патология ни писа от Световния форум по малигнен меланом в Париж: „Тук стана съвсем ясно, че таргетни терапии няма, не е имало и няма да има. В момента разполагаме единствено и само със скъпо струващи онкофармакологични мечти“. – Милиарди за лекарства против рака! Нека е така. Но защо е толкова разочароващ резултатът?  – Причините са три и те са много прости. Първо, всеки тумор е тъкан, много различна от нормалната тъкан, от която произхожда. Той е крайно хетерогенен (нееднороден – б.а.) в много отношения, включително генетично. Доказано е, че във всеки тумор има от 50 до над 500 мутации! Не е възможно да се атакуват всички. При Джуди Перкинс са атакувани 4 от 62 мутации и резултатът е позитивен, но той е като в лотария – Джуди е извадила късмет… Това едно. Второ, туморните клетки са близки с нормалните, дотолкова че всяко химично, генетично или имунологично въздействие върху тях има и върху целия организъм на човека огромни странични ефекти. И трето, туморните клетки са изключително адаптивни ( присобими към околната среда–б.а.), имат самостоятелно хранене и си изграждат в дългогодишна еволюция механизми за борба с клетъчните отрови, наречени лекарства. Лекарствената резистентност ( когато туморите не реагират на медикаментите – б.а) при всеки химически или биохимичен подход е непреодолим проблем. – Ами тогава? Какво да се прави?  – Ще се борим, път за отстъпление нямаме. ", "date": "2018.12.12", "title": "Проф. Лъчезар Аврамов: Ракът не се бори със змийски билки и сини скорпиони"}
{"url": "https://www.blitz.bg/obshtestvo/koi-sa-nay-poleznite-fermentirali-khrani-snimki_news645231.html", "text": "Публикувано във факти.бг: Ферментиралите храни са най-добрият начин да заредите организма с витамини, минерали, пробиотици и ензими. Добрите бактерии могат да подобрят храносмилането, да повишат имунитета, да подпомогнат тялото ви да запази килограмите си в норма и още куп други ползи за здравето. Редица изследвания очертават колко важни за здравето са тези мощни микроби, подпомагащи процеса на ферментация.Известно ни е, че храни, като кисело мляко и зеле, са богати на пробиотици - добри бактерии, които растат по време на ферментационния процес.  Вижте в кои са най-полезните за вашето здраве ферментирали храни: Кисело зеле  — кой не обича тази вкусна зимна салата. Киселото зеле е и в основата на много български ястия. Направена от зеле и сол, тази ферментирала храна доставя здравословна доза пробиотици и фибри. Видовете, продавани в хладилни секции, ще имат повече пробиотици, отколкото рафтоустойчивите консервирани буркани. Кимчи  — това е традиционно корейско ястие, което може да бъде намерено и в специализирани ресторанти в България. Представлява ферментирали зеленчуци, основно зеле и наподобява българското кисело зеле, но с много добавени подправки — лют червен пипер, сок от чесън и лук, домати и други. Кефир  — ферментирала млечна напитка — вкусът й е като кисело мляко — кефирът е пълен с калций и пробиотици. Точно като киселото мляко, пробиотиците в кефира помагат за разграждането на лактозата, така че може да е по-лесно да се смила за хора с лактозна непоносимост. Кефирът е вкусен в сладкишите или сам по себе си. Темпе  — произвежда се от естествено ферментирали соеви зърна. Добър източник на пробиотици — и защото съдържа всички основни аминокиселини, той е пълен източник на вегетариански протеин. Мисо  — това е традиционна супа от японската кухня, която се прави от ферментирали соеви зърна. Най-голямата полза се крие в това, че мисо пречиства организма от вредните, нездравословни храни. Освен това супата подсилва и имунната система. Кисело мляко  — киселото мляко се получава чрез ферментация на мляко. Пробиотиците в киселото мляко помагат за усвояването на лактозата, така че ако имате непоносимост към лактоза, може да се насладите на кисело мляко. Освен това много компании вече правят опции за млечни продукти и вегетарианско кисело мляко, които съдържат пробиотици.  Ябълков оцет — може да ви се струва странно, че толкова обикновен продукт, като ябълковия оцет, е една от най-полезните съставки във вашата диета, но е така. Той представлява ферментация на дрожди и помага срещу запек и лошо храносмилане.  Източник: fakti.bg ", "date": "2018.12.12", "title": "Кои са най-полезните ферментирали храни (СНИМКИ)"}
{"url": "https://www.blitz.bg/obshtestvo/bez-usiliya-nauchete-chuzhd-ezik-za-2-sedmitsi-s-pomoshchta-na-tazi-unikalna-metodika_news644863.html", "text": "Полиглотът Владимир Петков, говорещ свободно 23 езика, представи на българската аудитория прословутата си  Тя позволява за кратко време да се усвои обем от материал, който се учи на курсовете по цяла година. Методиката на този полиглот оспорва методиките, ползвани от традиционните езикови школи.   Вече 5000 българи се отказаха от неефикасните конвенционални методики за изучаване на чуждите езици и одобриха тази на Владимир Петков. Независимо от възрастта, образованието и вродените ви способности, след 2 седмици вие ще забележите гордите изрази по лицата на членовете на семейството ви, приятелите и колегите ви. Когато чуят колко добре говорите английски, ще им е трудно да повярват, че това ви е отнело само 14 дни.  Няма лош момент да започнете да изучавате чужд език. Ще се уверите в това лесно и след само 2 седмици. Ще видите как всекидневният ви живот се променя. Ще започнете да общувате свободно на чуждия език след само 14 дни. Спокойно ще четете статии от чуждестранните уебстраници. Най-близките ви хора ще се ви се възхищават, а шефовете и колегите ви ще ви отдадат признание.    Чуждият език не е страшилище  Всички казват, че е трудно? Не е! Когато говорим за изучаването на чужди езици, индивидуалните заложби не са определящи. Разбира се, на някои езиците им се отдават повече. Но тук не става дума само за уникални умствени възможности. Мозък ви, както и при всички останали, се адаптира и учи постоянно.  Затова при ученето е важен не само вроденият талант, има нещо, което е още по-съществено. При изучаването на чужди езици е от значение волята, а след нея и избора на правилна методика. Без нея няма как да напреднете. Ще си останете на същото ниво и няма да можете да общувате нормално.     Ако ползвате целесъобразна методика, а тази на Владимир Петков е именно такава, то вие сте на правилния път. Тя ще ви позволи да   Тя е забавна и ефикасна, бърза и динамична. Вече няма да чупите език, когато говорите с чужденци. За вас летните почивки в чужбина вече няма да са проблем.    Защо някои методики за изучаване на чужди езици не дават ефект?  Традиционните методики за изучаване на чужди езици усложняват много процеса на учене. Те въобще не успяват да събудят желанието ви да усвоите езика. Накрая започвате да се съмнявате в способностите си, а това сериозно може да застраши самочувствието ви.     Освен това в училище и на различните езикови курсове не ви учат на език, нито как да го разберете и възприемете, там ви учат \"за езика\". Целта изобщо не е такава. Не ви насърчават да се уверени и да общувате с чужденци. Затова и блокирате, когато трябва да говорите на чужд език. Почти не се сещате за думите, а съставянето на изречения става истински кошмар.   Също така, мнозина ви уверяват, че никога няма да проговорите чужд език, ако не живеете в говорима среда. Но с правилен подход и подходяща методика, всичко е възможно. Не позволявайте на хората и на погрешните методики да отровят желанието и волята ви да учите, защото решение определено съществува и то е тук. Решението, което ще ви помогне да   без никакви затруднения.    За коя методика става дума?  Сред многообразието от начини за изучаване на чужди езици се открои методиката на Владимир Петров. Тя ще ви помогне да     Разработена е специално за тези, които ценят времето си. Ако искате да научите език, не си губете времето с разни учебници – няма да я откриете в тях. Те не са направени, с цел да научите езика бързо.  За разлика от тях методиката на Владимир Петров е разработена да въздейства на мозъка така, че той да запомня лесно, всичко което му необходимо. Думите ще започнат да се нижат безпроблемно, а вие, без каквито и да е усилия, ще усвоите чуждия език на секундата.    Как изглежда формулата на Владимир за автоматично изучаване на езици?  Владимир Петров нарича своята двуседмична формула за автоматично чуждоезиково обучение Pingulingo. Това е единствената книга, която  благодарение на това че ви помага да ползвате вродените ви умствени способности на 100%.  При традиционните методи за изучаване на езици се развива само една малка част от потенциала на човешкия мозък да запомня и да създава асоциации. Книгата Pingulingo действа по различен начин. Тя ви помага да използвате 100% от капацитета, който имате, но който по принцип \"дреме\" в подсъзнанието ви.     При процеса на запаметяване на нови думи двуседмичната формула за автоматично изучаване на езици Pingulingo активизира едновременно и лявото и дясното полукълбо. Текстуалната част активизира лявото полукълбо, а изображението активизира дясното полукълбо. Така мозъкът работи 5 пъти по-ефективно от обикновено. Това подобрява когнитивните способности и способността да запомните новите думи, както и да създадете устойчива връзка между тях и българските им еквиваленти. Тези асоциации са толкова мощни и се врязват в паметта толкова дълбоко, че мозъкът ви почти автоматично усвоява новите думи. Как се прилага двуседмичната формула?  Всеки един урок е разработен така, че мозъкът да започне да работи по-бързо и ефикасно. Уроците са разделени на части. Действа се на следния принцип – първо виждате думата, след това имате обяснение. Това се оказва изключително ефикасно.     След първия ден занимания с книгата Pingulingo ще усвоите около 200 нови думи. След една седмица ще забележите  Той ще бъде по-богат и разнообразен. След две седмици ще изчезне психическата блокада, която ви спъва да говорите на другия език и ще започнете свободно да общувате и без никакви трудности.  След един месец, ще знаете английски толкова добре, сякаш сте го учили с години. Не си губете времето с безполезните няколкомесечни курсове и частни уроци, просто поръчайте Pingulingo. Книгата е подходяща за всички, а едновременно е много проста и лесна за ползване. Уникална възможност за всички читатели  Изучаването на чужд език никога не е било по-лесно и интересно. Благодарение на книгата Pingulingo ще усвоите чуждия език за само 2 седмици. Възползвайте се от тази неповторима оферта и поръчайте Pingulingo с 50% отстъпка.  Впрочем, това не е всичко, този невероятен продукт включва и специалната гаранция на Владимир Петров. Става дума за 44-дневната гаранция за възвръщане на парите. Без въпроси получавате парите си обратно. Просто няма какво да изгубите, но може да спечелите много. Само поръчайте и започнете да учите.  Важно съобщение: офертата е времево ограничена, а заради изгодната цена, продуктът се изчерпва бързо.     ", "date": "2018.12.12", "title": "Без усилия – научете чужд език за 2 седмици с помощта на тази уникална методика"}
