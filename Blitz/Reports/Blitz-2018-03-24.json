{"url": "https://www.blitz.bg/obshtestvo/natovaren-den-za-spasitelite-v-bansko-tichali-po-dva-signala-za-zaksali-turisti_news588371.html", "text": "Две спасителни акции в Пирин проведоха екипи на Планинската спасителна служба /ПСС/ в Банско. 10-годишно дете и баща му са били заседнали в района на хижа „Демяница“. В ранния следобед те са били изведени невредими от опасната ситуация.     Междувременно в центъра на спасителната служба е подаден втори сигнал за бедстваща сноубордистка в един от улеите на връх „Тодорка“ от страната на хижа „ Вихрен“. Втори екип от планински спасители са стигнали до мястото и са оказали първа помощ на пострадалата, която е с усукана колянна става.  След спасителната акция тя е транспортирана до болнично заведение.     Ръководителят на ПСС в курорта Румен Баряков апелира към всички любители на планината и белите спортове да не подценяват атмосферните условия, високата лавинна опасност и  да не карат извън ски зоната.       ", "date": "2018.03.24", "title": "Натоварен ден за спасителите в Банско – тичали по два сигнала за закъсали туристи"}
{"url": "https://www.blitz.bg/politika/tsveta-karayancheva-se-sreshchna-s-predsedatelya-na-turskiya-parlament-ismail-kakhraman_news588455.html", "text": "Председателят на Народното събрание Цвета Караянчева се срещна с председателя на парламента на Турция Исмаил Кахраман. Двамата разговаряха в рамките на 138-ата Асамблея на Интерпарламентарния съюз, която се провежда в Женева, съобщава Нова телевизия. „Турция е съседна на България страна, съюзник в НАТО и приоритетен за нас партньор в редица области, заяви председателят на парламента. Сред сферите на сътрудничество тя посочи миграцията и борбата с тероризма, енергетиката, земеделието, животновъдството и търговията. Стабилните и устойчиви отношения между нас се основават на принципите на добросъседството и взаимното уважение“, подчерта Цвета Караянчева.     Тя поздрави турския си колега за усилията на Турция за справяне с миграционния поток и посочи положителния ефект от Споразуменията ЕС и Турция по миграцията, довели до реално намаляване на броя на нелегалните емигранти, влизащи в ЕС. Отдаваме важно значение на тристранния българо-гръцки-турски Център за полицейско и митническо сътрудничество, каза още Цвета Караянчева.     Председателят на Народното събрание подчерта, че между парламентите на двете страни има добро ниво на сътрудничество. На разговора беше отбелязано, че съществува значителен потенциал за по-нататъшно развитие на търговско-икономическите отношения.     Цвета Караянчева заяви, че очаква на подготвяната лидерска среща във Варна между Турция и ръководствата на водещите институции на ЕС да бъдат обсъдени важни за страните въпроси.    ", "date": "2018.03.24", "title": "Цвета Караянчева се срещна с председателя на турския парламент Исмаил Кахраман"}
{"url": "https://www.blitz.bg/obshtestvo/regioni/kiparisite-na-trakiya-postradakha-ot-kradlivi-nabezi-vzstanovyavat-gi-s-drzhavni-pari_news588435.html", "text": "Кипарисите на магистрала „Тракия“ край Карнобат, които от Министерство на регионалното развитие и благоустройството засадиха срещу снегонавявания, са пожълтели и оредели, съобщава „Флагман“. МРРБ се похвали още в началото на ноември за идеята да засади там дървета, които да пазят пътя. Това е един от най-проблемните участъци на „Тракия“, който при сняг и вятър често се затваря, а често там остават блокирани и бедстват хора.     За да не се случва занапред, от МРРБ обявиха, че засаждат 700 кипариса на проблемния участък от 350 метра. Те са намират само от дясната страна по пътя Бургас – София.     Министърът на регионалното развитие и благоустройството Николай Нанков беше запитан в парламента защо кипарисите вече са изсъхнали – само четири месеца след като са засадени.     „А, не са изсъхнали, не се притеснявайте. Просто  са жълтеникави“, каза министър Нанков. И обясни, че този вид кипариси трябва в рамките на година да развие по-широка и плътна корона. А ефектът от тях ще е най-голям след 2 години.     „И тази година имаше ефект, затова ще продължим с тази дейност и по други проблемни участъци“, каза още Нанков.     Често пътуващите по магистралата са на мнение, че така поставени на върха на билото в проблемния участък, кипарисите не могат да пазят пътя от снегонавявания, тъй като там е завет, а истинският е проблем в по-ниската част на хълма.     Експертите от МРРБ обаче са категорични, че мястото на дърветата е точно там.     Интересен факт е и технологията по засаждането на кипарисите.     За разрешаване на проблема през зимата около дръвчетата допълнително се поставят бали слама за уплътнение.     Оказва се обаче, че тези бали вече са били окрадени и заради това кипарисите са висели известно време. Сега обаче от МРРБ са закупили отново бали и са укрепили кипарисите.     „Няма да казвам кой етнос открадна балите. По едно време изчезнаха – още на втората седмица. Сега ги възстановихме. Естествено нови разходи на държавата“, обясни министър Нанков.     От МРРБ бяха категорични, че кипарисите са такъв вид и след 2 години ще имат най-добрия ефект срещу снеговете. Затова ще бъдат поставяни и на други проблемни участъци в страната. А опитът за тази технология за предпазване на магистрали от преспи се използва в Италия и Австрия.    ", "date": "2018.03.24", "title": "Кипарисите на „Тракия“ пострадаха от крадливи набези, възстановяват ги с държавни пари"}
{"url": "https://www.blitz.bg/obshtestvo/pochetokha-zhertvite-na-lagera-kray-lovech-kdeto-mchitelno-sa-umreli-155-blgari_news588444.html", "text": "С шествие-поклонение до лагера \"Слънчев бряг\" край Ловеч беше почетена паметта на жертвите там. На каменната кариера в периода 1959-1962 година от непосилен труд, зверства и мъчения умират 155 човека определяни като политически врагове на комунистическия режим, съобщава БНР. На поклонението присъстваха представители на десни политически партии, сред които  и председателят на СДС Божидар Лукарски.     Всяка година 78-годишният Кольо Вутов от луковитското село Торос се връща на това зловещо място: „Нощес сънувам пак кошмари. Не може да се забрави. Тази рана, която виждате тук, не може да се заличи, тя ще напомня за вечни времена, че тук е имало жестокост, която нямам думи да опиша“.     Паметта на жертвите от лагера почетоха и десетки граждани: „Нашите деца не трябва да забравят, че е имало наченки на комунизъм и Слава Богу, че вече няма да се повтори това никога“.    ", "date": "2018.03.24", "title": "Почетоха жертвите на лагера край Ловеч, където мъчително са умрели 155 българи"}
{"url": "https://www.blitz.bg/obshtestvo/vv-varna-posreshchnakha-chudo-ot-ukrayna_news588451.html", "text": "Във Варна посрещнаха чудотворна икона от Украйна. Образът на Пресвета Богородица „Скоропослушница” ще остане за поклонение в катедралния храм „Свето Успение Богородично” до Великден. Иконата е изписана в края на 19 век в атонския манастир „Свети Пантелеймон” в Света Гора, съобщава bTV.По-късно е дарена на църква в украинския град Ананиев.  След Октомврийската революция храмът е разрушен, но иконата е скрита под стълбата, която води към камбанарията и така е съхранена.    ", "date": "2018.03.24", "title": "Във Варна посрещнаха чудо от Украйна"}
{"url": "https://www.blitz.bg/blits-tv/zrelishchna-aktsiya-politsai-blokirakha-narushiteli-v-tsentra-na-plovdiv-video_news588458.html", "text": "За поредно нарушение на правилата за движение по пътищата, сигнализира буден гражданин, съобщава TrafficNews.bg. Този път опита за традиционно погазване на знаци и закони на кръстовището на ул. \" Авксентий Велешки\" с ул. \"Гладстон\" обаче е пресечен от полицаи.Пловдивчанинът е документирал във видео как двама шофьори се канят да извършат забранен ляв завой от \" Авксентий Велешки\", посока Търговската гимназия.   \"Това е често срещана картинка, но за лош късмет на тези двамата - срещу тях имаше патрул на полицията, която си свърши работата\", разказва очевидецът. Полицаите почти спират движението и изчакват джигитите да преосмислят действията си. След кратко жестикулиране между униформените и шофьорите, видимо недоволните нарушители “дават задна” и продължават по правилник, надясно... \"Често там стават от една... две ленти. Може да бъде сгазено дете при даване на мръсна газ и отиване в насрещното, подреждайки се най-отпред. Това създава много рискова ситуация, казвам го от опита на професионален шофьор с 3 категории в книжката\", добавя пловдивчанинът, който поздравява полицаите за намесата, добре свършената работа за пресичането на нарушението. ", "date": "2018.03.24", "title": "Зрелищна акция: Полицаи блокираха нарушители в центъра на Пловдив (ВИДЕО)"}
{"url": "https://www.blitz.bg/ikonomika/sofiyskata-mitropoliya-izleze-s-izyavlenie-za-otnosheniyata-y-s-inerkom_news588293.html", "text": "Софийската света митрополия излезе с изявление по повод обществения интерес в средствата за масово осведомяване за деловите й отношения с \"Инерком\" ЕООД: 1. Българската православна църква - Българска патриаршия, ръководена от Светия Синод като юридическо лице не е страна по Предварителен договор и споразумение от 22.12.2016 г. с \"Инерком\" ЕООД, поради което същият договор не е бил предмет на обсъждане и вземане на решение от страна на Светия Синод.  2. Страна по договора е Софийската света митрополия на БПЦ-БП като самостоятелно юридическо лице със свои органи на управление.  3. На 22.12.2016 г. е подписан предварителен договор за наем и споразумение по решение на Епархийския съвет на Софийската света митрополия, представлявана от Негово Светейшество Неофит, Митрополит Софийски и Патриарх Български, който е упълномощил за подписването му викарния си епископ Браницки епископ Григорий.  4. Предварителният договор и споразумение от 22.12.2016 г. с \"Инерком\" ЕООД е изготвен и предложен на Епархийския съвет за обсъждане и приемане от адв. Мария Тодорова Тодорова от Софийската адвокатска колегия.  5. Епархийският съвет на Софийската света митрополия не е вземал решение за сключването на окончателен договор с \"Инерком\" ЕООД.  6. Епархийският съвет на Софийската света митрополия, ръководен от Негово Светейшество Неофит, Митрополит Софийски и Патриарх Български, след консултации със специалисти е предприел действия за уреждане на деловите отношения с \"Инерком\" ЕООД в интерес на Софийската света митрополия на БПЦ - БП. ", "date": "2018.03.24", "title": "Софийската митрополия излезе с изявление за отношенията й с „Инерком“"}
{"url": "https://www.blitz.bg/obshtestvo/lsnakha-kambanite-v-navecherieto-na-40-tata-im-godishnina_news588461.html", "text": "Група млади хора са се заели да върнат блясъка на монумента \"Камбаните\" с финансовата подкрепа на Столичната община и програма \"Европа\". В навечерието на 40-годишнината от построяването на паметника неправителствената организация \"Спаси София\" ще почисти следите на времето, за да върне оригиналния му вид. Младежите вече са почистили част от бетонните постаменти, които са събрали наслояванията на времето и следите от течове. Осветлението на паметника е възстановено, като в градинката около него има и нови кошчета. Нови знамена се развяват и от високите пилони, съобщава БНТ.     „Дълго време мислихме как можем да бъдем полезни на обществото, тъй като постоянно критикуваме общината за това как се върши работата. Решихме да направим и нещо по-различно и да оставим нещо след себе си. По тази причина решихме да върнем блясъка на това доста позабравено място и за съжаление много сбъркано като идеология заради времето когато е построено“, обяснява Андрей Кокалов, \"Спаси София\".     \"Камбаните\" са построени 1979 година за провеждането на международната асамблея \"Знаме на мира\" под егидата на ЮНЕСКО по случай 1300-годишнината от създаването на Първата българска държава. Всяка една от пристигналите 135 делегации подарява своя камбана, която е закачена на паметника.     Тук може да се проведе и открит урок по история, защото има камбани на държави, които вече не присъстват на политическата карта. Това например е камбаната на ГДР.     Днес от 186 камбани са останали 104. Звукът на 18 от тях отговаря на нотите в нотната стълбица и на тях може да се изпълняват мелодии. Това прави монумента и един от най-големите музикални инструменти за концерти на открито в света.     „Целта тази година е да изчистим още две четвърти от монумента, но другото по-важно - желаем и да го импрегнираме. За да може следите на времето да не личат. Планираме да направим и голямо пролетно почистване, задължително планираме и 1 юни – тук“, посочи Кокалов.     Организаторите имат идея за празникът на детето тук да се организира концерт на открито. Така паметникът, направен в чест на всички деца по света, да зарадва и днешните, родени почти 40 години по-късно след създаването му.       ", "date": "2018.03.24", "title": "Лъснаха „Камбаните“ в навечерието на 40-тата им годишнина"}
{"url": "https://www.blitz.bg/foto/rusenskiyat-arkhiv-razkri-kakvo-e-golyama-zima-unikalni-snimki-ot-1954-godina_news588469.html", "text": "Държавен Архив – Русе публикува във Фейсбук уникални снимки от зимата на 1954 година. Или както я наричат авторите на поста – голямата зима. Ето какво пише по този повод русенецът Тодор Билчев:     „Още от най-ранните си детски години представителите на моето поколение носят спомена за това събитие като нещо невиждано оттогава до днес, предавано им по различен начин от различни източници. Твърде често информаторите (от нашите родители до съвсем случайно срещнати хора) са ни посочвали, че това е станало „някъде през пролетта на 1954 г.”. Други дори казваха „през март или април”. Но никой не можеше да посочи точно датата на това събитие.     Единственото общо нещо, които всички възбудено споделяха беше, че снегът е бил толкова голям, та трябвало да се дълбаят в него тунели, за да се премине от едно място на друго. След многото нови и неоповестени неща, които дотук съобщих, днес имам щастието да посоча и точната дата на „голямата зима през 1954 г.”. Тя е фиксирана в Протокол № 20 / 27.02.1954 г. на Батинския селски общински народен съвет, където като най-важна, първа и единствена точка, общинарите от русенското с. Батин загрижено записали: „Другари. Получихме телефонограма от ОНС, с която се обявява бедствено положение в околията вследствие на големите снеговалежи и виелици. За да се избегне това Председателя на ОНС нарежда мобилизация на всичкото работоспособно население в околията по разриването на снега и разчистването на селските и междуселските пътища и ж.п. линии.”     „Аз предлагам – продължил батинският председател Георги Трифонов – да обявим утре мобилизация на всичкото работоспособно население за разриването на пътя до Горно Абланово, тоя до заставата, а селските пътища да се разбият с транспортните шейни на ТКЗС”. След направените подкрепящи изказвания, решенията били: „1. Да се проведе мобилизация на всички работоспособни мъже на 28.02.1954 г. за разриването и разчистването на всички селски и междуселски пътища като работата се организира по избирателни райони с отговорници – депутатите. 2. Пътят до заставата да се поправи от четвърти, пети и шести райони, а останалите райони да поправят пътя за Г. Абланово. 3. Селските пътища да се разбият от транспортните шейни.”     Отговорници за справянето с това бедствено положение били председателят Г. Трифонов, председателят на ТКЗС Димитър Илиев и общинският съветник Георги Гецов, а борбата с природната стихия, както видяхме и от документа, се поела от „цялото работоспособно батинско население”, сиреч от цял Батин и не случайно споменът за нея стигнал толкова далеч във времето и сигурно още дълго напред ще се говори за него, особено като имаме пред очите си днешната мартенска зима, с която само може да правим бледи сравнения с онази, голямата и да дадем пример на днешните почистващи служби за подобаващо действие при подобни критични ситуации.     За илюстрация на горното прилагаме 6 бр. снимки от Държавен архив – Русе, регистрирали това уникално за България събитие, останало в народното съзнание като „голямата зима през 1954 г.”. Приятно четене и гледане на снимките“.    ", "date": "2018.03.24", "title": "Русенският архив разкри какво е голяма зима: Уникални СНИМКИ от 1954 година"}
{"url": "https://www.blitz.bg/layfstayl/skorost/mustang-stava-elektricheski-krosouvr_news588391.html", "text": "Един от най-култовите модели на Ford ще се сдобие с необичайна версия, става ясно от изказване на вицепрезидента Джим Фарли по време на среща с медиите в Централата на \"Синия овал\" в Диърборн. Разказвайки за продуктовата стратегия на компанията, Фарли е описал един от бъдещите проекти като \"четириврато SUV Mustang\", пише Факти бг.Кросоувърът ще бъде изцяло електрически и най-вероятно ще получи името Mach 1, използвано за последен път през 2004 г. Не се знае обаче как ще реагират на идеята почитателите на \"нормалния\" Mustang.  Ford има навика да извършва дръзки експерименти с \"кончето\" си, които невинаги постигат желания ефект. През 70-те с втората генерация на Mustang американците превърнаха мускулестата машина в анемичен хечбек и репутацията на модела понесе такъв удар, че се възстанови чак в началото на новия век.", "date": "2018.03.24", "title": "Mustang става електрически кросоувър"}
{"url": "https://www.blitz.bg/layfstayl/svetski/maya-ilieva-tsaka-600-bona-v-zeleno-za-imot-vizhte-kde-e-toy_news588395.html", "text": "Мая Илиева купи втори имот в Доминикана, за който е броила 600 000 долара. Там тя има още 12 луксозни апартамента в курорта Кабарете, пише „Телеграф“. Точно там навремето Жоро е инвестирал 500 000 долара в имоти, които сега струват двайсет пъти по-скъпо. След разстрела на Главния неговата вдовица запазва имота и се споразумява с управата на курорта да получи 12 луксозни апартамента в новостроящия се комплекс, а срещу това да предостави земите си за изграждане на спортни съоръжения и атракциони.  Единият от дванадесетте апартамента Мая отделя за себе си, а останалите отдава под наем, като получава по над 1000 долара седмично само от един апартамент в зависимост от лукса и площта. Всичките те са над 300 квадратни метра и в момента се смята, че струват около 25 милиона долара. Новопридобитият имот е в близост до комплекса.  Все още не е ясно дали там ще бъде приложена същата схема с изграждане на туристически комплекс на мястото. Регионът се смята за един от най-добрите в света за екстремни морски спортове като кайф сърф и от година на година е посещаван от все по-богати туристи. ", "date": "2018.03.24", "title": "Мая Илиева цака 600 бона в зелено за имот, вижте къде е той"}
{"url": "https://www.blitz.bg/layfstayl/skorost/nay-ikonomichnite-yaponski-avtomobili_news588439.html", "text": "Японското Министерство на земята, инфраструктурата, транспорта и туризма състави рейтинг на най-икономичните модели местно производство. Моделите в класацията са разделени на две групи - класически леки коли и т.нар \"кей карс\", които практически не се предлагат извън Страната на изгряващото слънце.Сред най-икономичните автомобили с нормални размери без изненада има само хибриди. Според японците най-малко харчи Prius. На второ място се подрежда друга Toyota - Aqua, а на трето - Nissan Note. Ето и цялата челна десетка: ", "date": "2018.03.24", "title": "Най-икономичните японски автомобили"}
{"url": "https://www.blitz.bg/stsena/rodna-aktrisa-s-furor-v-kanada-grabna-nagrada-za-nay-dobra-zhenska-rolya_news588438.html", "text": "Само преди дни една талантлива бургазлийка грабна наградата за най-добра женска роля на престижния филмов фестивал в Торонто. Казва се Мария Бакалова и е едва на 21 години, но вече усилено върви по пътя на успеха, пише Фагман бг. Още като ученичка  в НУМСИ „Проф. Панчо Владигеров”- Бургас тя дава заявка, че ще бъде новата сензация в арт средите. Приета е от раз в НАТФИЗ. Сега е трети курс, но зад гърба си има много успешни проекти.  Мария е забелязана веднага от своите преподаватели, тъй като е талантлива, с нестандартно мислене, цветна, интересна. „Мечтаех да попадна на голямата сцена. Мечтаех да снимам филми. Това сега е факт и знам колко усилия съм положила и полагам, за да бъда забелязана, за да бъда на ниво”, споделя Мария. Нейните преподаватели и колеги са категорични, че тя не е добра, а неземно добра.  За това получава и признанието в Торонто. В конкуренция с актриси от цял свят, нашето бургаско момиче успя да впечатли жури и да вземе голямата наградата за женска роля в раздел „Драма”, за филма „Трансгресия”.  „Проектът е на режисьора Вал Тодоров. Даже се гордея, че това е наш общ проект, създадохме нещо заедно. Той използва моите спомени, мои написани произведения и така се стигна до „Трансгресия”.  Филмът взима и първа награда на фестивала и е част от „София филм фест”. „Щастлива съм от наградите. Даже не мога още да повярвам, че се случва всичко това. Като сбъднат сън ми е, но в същото време ми дава знак, че аз трябва да продължавам да се развивам и да вървя напред”, споделя младата бургазлийка.  Преди дни Мария Бакалова научава, че друг филм, в който участва - „Ангели”, е допуснат до финала на фестивала в Сен Тропе. Главната мъжка роля е поверена на Павел Владимиров.  А който иска да гледа Мария на театралната сцена, може да го направи в Пловдивския театър с постановката „Опасни връзки”.  Там играе две роли едновременно. А идеята за тази постановка хрумнала съвсем случайно на Мария и нейни колеги.  „Ние сме ентусиасти. Обичаме да експериментираме. Затова може би се получи добре”, каза тя.  Мария е участвала във филма „12А”, в момента играе в първия дипломен проект в НАТФИЗ „Черна дупка” на професор Иван Добчев.  През месец май, миналата година, тя се снима в главната роля във филма „Калинка”. Филмът също ще бъде представен на световен фестивал.", "date": "2018.03.24", "title": "Родна актриса с фурор в Канада, грабна награда за най-добра женска роля"}
{"url": "https://www.blitz.bg/svyat/demonstranti-i-politsiya-se-bikha-v-barselona-zaradi-puchdemon-video_news588408.html", "text": "Сблъсъци между полиция и протестиращи избухнаха по време на демонстрации в Барселона, съобщи El Pais. Мащабните протести в Барселона избухнаха през тази нощ.Гражданите протестираха срещу решението на испанския съд да издаде международна заповед за арест за бившия каталунски лидер Карлес Пучедемон и други пет високопоставени лица.  Протестиращите искаха да бъдат освободени и по-рано задържани местни политици. В протестите са участвали близо 10 000 души. Близо 20 са пострадали след сблъсъци с полицията. Протести е имало и в други градове в региона.   ", "date": "2018.03.24", "title": "Демонстранти и полиция се биха в Барселона заради Пучдемон (ВИДЕО)"}
{"url": "https://www.blitz.bg/analizi-i-komentari/sled-tvrdenieto-na-si-en-en-i-tayms-dimo-gyaurov-kaza-kakvo-da-ochakva-blgariya-zaradi-konflikta-mezhdu-evropa-i-rusiya_news588409.html", "text": "Бившият директор на Националната разузнавателна служба ген. Димо Гяуров коментира скандала между Великобритания и Русия, в който бяха въвлечени и Европейския съюз, и България. Той изрази мнението си относно информацията в британски медии, че страната ни ще гони руски дипломати.\"Тълкувам това като невярна новина. Не бих правил кой знае какви заключения от нея и не мисля, че ние бихме последвали тези мерки”, обяви Гяуров в предаването \"Офанзива с Любо Огнянов\" по Канал 3.   \"Аз обаче не съм в момента начело на разузнаването и нямам цялата информация. Заради това и всички ние сме резервирани към подобни информации”, допълни той. \"Остра реакция обаче имаше от страна и на други държави като Германия и т.н. Което значи, че се знае нещо повече”, каза още Гяуров и даде своята прогноза за бъдещето на конфликта. \"Никак не съм оптимист, че ситуацията може да се подобри\".  \"Ние сме част от този конфликт и искаме или не искаме сме елемент от напрежението. Поради географското положение, заради икономически отношения... И този конфликт за нас може да доведе до по-тежки последици. Обостряне на отношения и възраждане на старите конфликти – имам предвид енергийните конфликти”, обясни Димо Гяуров. \"Не вярвам, че трета световна война е близо. Но силно вярвам, че се върнахме в студена война\", обобщи Гяуров.", "date": "2018.03.24", "title": "След твърдението на Си Ен Ен и \"Таймс\" Димо Гяуров каза какво да очаква България заради конфликта между Европа и Русия"}
{"url": "https://www.blitz.bg/svyat/shok-i-uzhas-otkrikha-15-trupa-v-izostaven-kamion-na-ptya-stava-vpros-za-razchistvane-na-kriminalni-smetki_news588449.html", "text": "Труповете на 15 мъже бяха открити в изоставен камион на шосе в западния мексикански щат Мичоакан, съобщи АФП по данни на полицията. Властите подозират, че убийствата са свързани с криминални групировки, които се борят за надмощие в района.Камионът е открит през нощта на пътя между Акила и Ласаро Карденас, на тихоокеанското крайбрежие. Мъжете са били убити с огнестрелно оръжие.  Първоначалното разследване сочи, че жертвите са били членове на криминална група, която се е занимавала с наркотрафик, отвличания и изнудване. ", "date": "2018.03.24", "title": "Шок и ужас! Откриха 15 трупа в изоставен камион на пътя, става въпрос за разчистване на криминални сметки"}
{"url": "https://www.blitz.bg/layfstayl/khoroskop/sedmichen-khoroskop-za-24-30-mart-retrogradniyat-merkuriy-udrya-pagubno-3-zodii_news588341.html", "text": "Поради присъствието на противоречиви небесни аспекти, седмицата има сложен характер. На първо място съм задължена да поставя предупреждение за опасни вибрации във връзка с противопоставените Марс/Слънце. Планетите не намират общ език и това блокира разбирателството на всички нива и в различните сфери от делника, пише \"Стандарт\".  Овен  Държите юздите на общуването Вие имате всичко и може да разполагате с повече, стига да не прибързвате. Дните, през които вземате решения без да помислите и разсъдите – 26 и 27 март, са сред онези, които можете да поставите в графата проблемни. Но може, ако сте премерени и претегляте думи, да се наредят сред най-успешните ви от началото на годината. Помислете. Правото да отредите е ваше право. Това е именно, според звездните предначертания, вашата настояща задача. Вие държите юздите на партньорствата, управлявате и ги направлявате. Сигурна съм, че ще се поинтересувате коя е причината за този извод. Няма как да скрия, че се свързва с преминаването на планетата Меркурий през знака ви. Силата на негови отношения с вашето рождено Слънце се подчертава от фазата на ретроградността: вие имате възможност да погледнете от друг ъгъл на своите делнични задължения! Наред с това има опасност да се държите надуто, да се обличате екстравагантно и т.н.. Отново всичко опира до вашето решение. Надявам се да помислите за себе си и за здравето си и да си оставите време за развлечения, докато се опитвате да реформирате себе си и другите. Телец  Избягвайте конфликти Редно е, повече от всякога да разчитате на възможностите на своя зодиакален управител, планетата Венера. Тя ще е с ново място върху лентата на Зодиака от 31 март, но различното в нейното въздействие вече е осезателно. Вярно е, че от позицията си в Овен тя кореспондира хармонично с рожденото ви Слънце, но преди всичко се състезава с огнената натура на Уран. Към тази звездна суматоха от активности, за която е виновна именно Венера, във вашата седмица се втурват влияния от страна на Марс, разположен в знака на Козирог. Присъствието му, придружено от Сатурн, ще ви подтикне много сериозно и задълбочено да се вгледате в отношенията си на работното място. Околните очакват от вас сериозност, последователност и изява на намеренията ви за отстояване на позиция. Още повече, че планетата Марс удесеторява желанието ви да се изявите в професията. Партньорствата там ще са най-важната тема. Моля, постарайте се да сте мили и милосърдни. Проявявайте интерес към трудностите на заобикалящите, потърсете подход за установяване на разбирателство в отношенията. В противен случай, ще се оформят дълбоки конфликти, които ще излязат на повърхността след време, когато няма да сте в състояние да попушите. Близнаци  Анализирайте постоянно Животът, делничните задачи ще подскажат на представителите на знака, че поведението им трябва да се хармонизира спрямо намеренията и желанията на околните. Няма по-ценно качество днес за вас от способността да се общува безконфликтно. Моля, потърсете си съмишлници, които да популяризират вашите идеи. Присъствието на \"ретрограден\" Меркурий, за чието въздействие вече многократно съм писала на тези страници, усложнява вашата ситуация с провокативни вибрации. Мнозина от вас ще ги разгадаят като подбуждащи ги към риск и прибързани решения. Нито първото, нито второто са част от правилния подход към дните. Заедно с това предстоящо пълнолуние /31 март/ и връзките, които то прави с планетите, превръщат дните 29 и 30 март в опасна територия: възможно е да преживеете раздели, разочарования, неразбирателства, които значително да помрачат настроението ви. Оттук до конфликтите и споровете остава само крачка. Благоразумието настоява овреме да се оттеглите встрани от светлината на прожекторите и да си оставяте повече време за анализ на обстоятелствата. Рак  Обединете усилия с околните Разсъждения за смисъла на живота владеят ума на представителите на знака до степен на пристрастеност. При някои от вас подтикът да разсъждават над живота си ще дойде покрай заниманията с обществени задачи и включването им в социалните процеси. Други до такава степен ще се запленят от идеята да са винаги прави в съжденията си, че открито ще предизвикат околните да им се противопоставят. Адекватният подход изисква да обедините усилията си с тези на заобикалящите. Към 29 март откритата конфронтация ще си каже думата и мнозинството от родените под знака ще установят, че процесите са ги изтощили и са им отнели желанието да се радват на победите. Дори нещо повече. Осъзнавате, че имате простор за изява, че сте успели да постигнете конкретни неща и въпреки това сте неудовлетворени. Причината се корени в това, че не получавате очакваната обратна връзка с партньорите по бизнес и в живота или поне вие не я откривате. Седмицата си отива, а вие сте все така в мрачно настроение и с надежда очаквате да се сбъдне обещанието за по-добри следващи дни. Лъв  Без спорове Присъствието на планетата Меркурий в поредна ретроградна фаза слага своя отпечатък върху целия разглеждан период. Да не забравяме, че планетата сега е върху територията на Овен, което е сериозна предпоставка за отварянето на вашия ум към новото. Силният ви, често ядовит, но справедлив ум си е поставил за задача да изработи канавата за действията, които след средата на месеца ще му позволят да даде гласност на своите намерения, да ги представи пред обществото. Преди това да се случи, трябва да сте наясно, че само стратегия не е достатъчно. При положение, че работите или очаквате да си сътрудничите с чужденци и чуждестранни партньори, трябва да се приготвите за разминавания, ако сте подценили намесата на Меркурий. Той очаква да цените и уважавате чуждите традиции. Дали сте се вслушали, ще се разбере по резултатите, които ще дойда през следващия месец, през април. Преди това ще трябва да се справите с напрежението, което извира от вътре и с неговите проекции върху поведението ви на 29 и 30 март: моля, заобикаляйте дискусиите, не спорете. Дева  Крачка назад, две - напред Като се обърнете назад, сигурна съм, че ще си дадете сметка колко малко неща са запазили досегашния си облик. Трябва да се досетите, че причината е у вас. Вие сте се промени или поне много неща сте променили, опитали сте да ги направите по различен начин. Всъщност, въпросът е съвсем различен. Как ще оцените събитията и как ще ги поднесете на близките си. Дали те ще ги приемат като вас и дали ще ги отбележат като нещо с положителен знак? Меркурий, който е ретрограден, не ви позволява бързо да откривате точните и ясните въпроси. Той засилва колебливостта ви, която е характерна за вас по рождение, и предполага, а и предразполага, другите също да се чудят какво искате, какво казвате и защо. На 28, 29 и на 30 март е разумно да се въздържите, от каквито и да било действия. След този кратък миг на съсредоточаване, се впуснете в действие, задвижите предвидените дела и подскажете на онези, с които искате да работите съвместно, че вече сте готови да правите компромиси. Везни  Въоръжете се с търпение Интересувате се от истината за живота и за взаимоотношенията. Това е вашият лайтмотив, докато стоите настрани от обществените дела и хората, защото не искате да ви индетифицират с техните постъпки. Всъщност дори да искате да сте дейни и инициативни, не ви се получава. Преминаващите планетни влияния засилват характерната за знака ви колебливост, раздвоеност. Заедно с това вътрешното ви усещане за баланс и стремежът да поддържате хармонията във взаимоотношенията се среща с невъзможност да преминете през дните без конфликти. Ескалация на напрежението се наблюдава през дните около 29 март. Редно е да посоча, че самият 29 март е изключително труден и конфликтен ден. Всичко, което можете да преместите за друга дата, трябва да отложите. Задължително се въоръжете с търпение, ако ви се наложи да водите разговори, дискусии. Избягвайте срещи с администрацията – не знаете какво още могат да ви измислят, а вие няма да сте наясно как да им отговорите. Скорпион  Сърдят ви се заради принципи Венера е разположена на границата на знаците Овен и Телец. Ретроградният Меркурий е също на територията на огнения знак Овен и значително подсилва вашата неспокойна природа, както и проявите на нейната дълбока и непокорна стихия, тази на „водата\". Както и да погледнете на нещата, ясно ви е, че ще сте изправени пред сложни ситуации. Те допълнително ще усложняват отношенията ви със света. Очаквайте много хора да ви се разсърдят заради принципната ви позиция без да го приемате за причина да промените пътя си. Продължете да работите активно на професионалното поприще. Там ще имате успехи към средата на периода под формата на по-добро или по-високо заплащане. Важно е да поясня, че присъствието на \"ретрограден\" Юпитер през целия период подплатява с много самочувствие поведението ви и още повече ще усложни процеса на постигане на разбирателство с по-високо поставените. Трудните дни от периода при вас са 29 и 30 март. Стрелец  Време е за промени Крайно време е да си кажете: с това, и с това, и с това трябва да се приключи. Толкова много неща ви тежат и усложняват делника ви. До сега не ги приемахте по този начин. Днес обаче гледате на света от друг ъгъл и именно поради тази причина ги включвам в изложението си. Периодът е подходящ за промени. Встрани от тях няма да останат взаимоотношенията. Сигурна съм, че първите, които ще направят тези стъпки, ще са хората с творчески професии. Присъствието на ретрограден Меркурий в Овен предизвиква родените Стрелец да приемат мисията на откривателството, да мислят за бъдещето и дори да преувеличават ролята си в него. Но, ако всичко това е се случва балансирано и премислено, към 29 март ще се поздравят с успех. Неусетно, стъпка по стъпка малките изменения в делника ще ви изправят пред необходимостта да признаете пред някого, че сте доволни от резултатите, а и от активната си роля в процесите. С нежелание ще си спомняте за минали неща, за отношенията с хора, които вече не са част от живота ви. Козирог  Готови сте за важни стъпки Появата на ретрограден Меркурий в знака на Овен ще ни подейства разкрепостяващо. Онези, които ви познават като стожери на статуквото, ще останат изненадани от завоя в поведението ви, който ще засегне връзките и контактите на всички нива. Звучи като предупреждение за заобикалящите, докато родените Козирог ще се почувстват готови за важни стъпки. Сега те решават с кого да продължат да работят и с кого да градят общи планове. Промяната в намеренията се основава на сериозни вътрешни разсъждения, за които околните ще узнаят малко. Няма как да не се съглася и да не подкрепя в тази ситуация родените под знака, защото са избрали точния момент за целта. И до тук. Ако всичко, за което говоря, е част от вашите размисли, дава тон на идеите ви и претърсва всички ваши намерения, за да извади най-доброто – то всичко е наред. Само не пристъпяйте към реализацията им. За това е още рано, дори е опасно рано. Рискувате да се провалите в първия момент и това да ви откаже да продължите. Водолей  Вслушвайте се в съветите В главите си представителите на знака обмислят идеи и намерения, свързани с придобиването на информация и на нови познания. Някои се подготвят за старт в професионално отношение, други - за промяна на занятието си. И двете фази са достатъчно сериозни и ги задължават да подхождат с необходимото внимание. Надявам се да не изпаднат в крайности като да решат, че само те и никой друг няма вярна преценка. Подобно поведение граничи с лекомислие, от което трябва да се пазят между 26 и 29 март, за да не предрешат една ситуация свой ущърб. Бих ги посъветвала да се вслушват в съветите на близки, колеги, партньори, за да се надяват на успех. Ако сте достатъчно благоразумни и се вслушате в горните съвети, мога да продължа с по-благоприятната част от прогнозата на периода. Тогава ще прочетете, че през дните вие ще сте в отлична форма и в добро настроение. Без усилия ще решавате трудни казуси, ще извършвате обичайните дела без дори да почувствате умора или досада. Риби  Съмнения и колебания Планетата Нептун вече няколко години подред намира подслон и дом във вашия знак. Когато я наблюдаваме в тази позиция, ние трябва да имаме непрекъснато едно наум. Вярно е, че поради връзките си с другите планети, Нептун понякога сякаш изневерява на себе си, но не и този път: в момента тя активизира вашите съмнения и колебания, предизвиква хаос в мислите ви и вие се страхувате от всичко, дори от собствените си решения и техните последици. Едновременно с това вие не сте в състояние да се дистанцирате от случващото се. Критикувате околните, оспорвате правото им на избор на начин на живот и така нататък. Въобще правите нещата, които лесно ви превръщат в труден партньор. Тъй като по своя характер седмицата е твърде сложна, предлагам ви да не утежнявате сами положението и да се откажете от предприемането на стъпки, които биха могли да изчакат по-добри времена. Напълно съм наясно, че не сте в състояние да се изолирате от описаните процеси, но е напълно по силите ви да отделяте повече време през дните на заниманията, които отговарят на вашия натюрел или ви помагат да се усамотявате в своя си свят.", "date": "2018.03.24", "title": "Седмичен хороскоп за 24 - 30 март: Ретроградният Меркурий удря пагубно 3 зодии!"}
{"url": "https://www.blitz.bg/svyat/kak-mozhe-v-rusiya-nad-450-profesii-sa-zabraneni-za-zheni_news588446.html", "text": "Звучи невероятно, но очевидно е факт: в Русия над 450 професии са забранени за жени. Защото се смята, че тежкият физически труд вреди на здравето на жената и на детеродните ѝ способности. Какво мислят самите руснаци?Да работиш с бормашина всъщност не е престъпление. Въпреки това предприятието за ремонти на Юлия и Надя е забранено. Поради простата причина, че собственичките му са жени,    В Русия над 450 професии са забранени за жени. Защото минават  за \"много опасни\". В списъка са включени дърводелството, ВиК, електроуслугите и още много други професии. На жените е забранено също така повече от два пъти на час да вдигат над 10 килограма... Още от съветско време Юлия и Надя се опълчват срещу тези закони. И срещу традиционното разделение на ролите. \"Много рядко хората гледат доброжелателно на нашата работа. Най-вече мъжете. Не ни казват: Браво! Майсторска работа! В повечето случаи просто ни гледат недоверчиво. Или дори ни се присмиват. И почти винаги реагират негативно\", разказва Юлия Борец. В Русия разделението на ролите има дълбоки корени. А руските закони го засилват още повече: тежкият физически труд вредял на здравето на жената и на детеродните ѝ способности. Идеята за защита на жените от \"опасна\" работа е още от съветско време, когато в годините след войната правителството си поставя за цел да увеличи раждаемостта. Но най-новият списък със забранени за жени професии е гласуван през 2000 година. И не са никак малко руснаците, които смятат тези забрани за смислени. \"Мъжете трябва да печелят пари за семейството. Това е тяхна работа. Дълго, много дълго мъжете са били ловци, а жените са наглеждали вкъщи печката\", казва един минувач в Москва. А една жена добавя: \"На жените сигурно не би им било лесно да вдигат релси например. За мъжете пък е трудно да плетат или да бродират. Всеки си има своята роля\". \"Архаично\" Юлия Островская от московския Център за социално и трудово право намира списъка със забранените за жени професии за архаичен и дискриминиращ: \"Списъкът трябва да бъде преразгледан, за да се установи дали в днешно време тези професии наистина все още са опасни. Когато трудовите условия действително са опасни, това се отразява еднакво лошо и на мъжете, и на жените. А това означава, че законът третира различно мъжете и жените\". Да променят схващането за разделението на ролите - за Юлия и Надя това е също толкова важно, колкото и да упражняват професията, която са си избрали. Затова двете са решили да работят само за жени. \"Понякога клиентките ни казват: Я, колко интересно! Това сигурно е трудна работа. Тогава им отвръщаме: Хващай гаечния ключ и затягай! Много често нашите клиентки ни помагат при ремонта. Тогава, естествено, не им взимаме пари\", разказва Юлия. А нейна клиентка добавя: \"За разлика от мъжете-майстори, Надя и Юлия винаги разговарят с мен като с равна. И внимателно ме изслушват какво искам\". Въпреки че законът е срещу тях, Юлия и Надя планират да разширят фирмата си. И да назначат на работа само жени. За да покажат на новото поколение, че стига да искаш, можеш да постигнеш всичко.", "date": "2018.03.24", "title": "Как може? В Русия над 450 професии са забранени за жени"}
{"url": "https://www.blitz.bg/layfstayl/vnimanie-dami-kogato-stradame-ot-tsepnati-glcheta-na-ustata-tryabva-da_news588346.html", "text": "Обикновено причините за това заболяване са липсата на витамините от група B (най-вече на рибофлавин – витамин B2), липсата на желязо (анемия), недостиг на цинк, захарен диабет или имунен дефицит, пише edna.bg.Липсата на достатъчен прием на течности, както и цялостната  дехидратация  на организма също е възможна причина за цепването. Относно лечението, то може да се извърши локално с предписани от лекар антисептици, антимикотици и антибиотици.  За да се предотврати появата на неприятния проблем отново, е нужно да вземете известни мерки. Промяната в хранителния режим е една от тях.    Липсващите витамини и химични елементи лесно могат да се набавят чрез приема на хранителни добавки  или пък с включване но определени храни в дневната диета. Витамин B2 и желязо се съдържат в зеленолистните зеленчуци и  черния дроб . Витамин B3 се намира в някои меса, ядките и зърнените храни. Витамин B6 се съдържа в картофи, зеле и карфиол – типичните есенни храни, както и в бананите.  Козметичната грижа също не е за подценяване. Мажете устните си с подхранващ балсам или вазелин с натурални лечебни съставки редовно, не ги оставяйте да изсъхнат, особено зимата при ниските температури. Подсушавайте добре ъглите на устните след всяко хранене или миене.   Мажете устните с подхранващ  балсам  и преди лягане, като по този начин и ще предпазите проблемната зона от допълнително овлажняване от слюнката.", "date": "2018.03.24", "title": "Внимание, дами! Когато страдаме от цепнати ъгълчета на устата трябва да..."}
{"url": "https://www.blitz.bg/obshtestvo/intervyu/senzatsiya-v-shou-aneliya-razkri-kakva-zhestoka-zabrana-e-nalozhila-na-koko-dinev-zaradi-shcherka-si-napravi-unikalni-priznaniya_news587320.html", "text": "По повод Празника на жената – 8 март, Анелия изнесе голям концерт в Турция, а събитието се превърна в тържество на българската песен. Оказа се, че нейната песен „Дай ми още“ е тотален хит и в южната ни съседка.- Анелия, доста рисковано е в тези времена да се правят албуми и концерт-промоции. Как се нави на тази крачка?  - Аз никога не съм работила по схема или според някакви тенденции. Всичко, което правя, е защото така съм го почувствала към момента и защото искам да зарадвам хората, които обичат музиката ми. Всъщност, ако трябва да съм честна, аз не наричам представянето на албума си „Промоция“. За мен това е един стилизиран и поднесен с много вкус концерт. Ще представя песните с нов аранжимент, а с мен на сцената ще бъдат Дани Милев бенд. Постарахме се доста и съм сигурна, че си е заслужавало. - Тъгуваш ли по онези времена, когато попфолкът беше издигнат в култ, албумите се харчеха като топъл хляб, стадионите по време на турнетата се пълнеха…   - Не! Всеки етап има своите преимущества и недостатъци. Около жанра може да няма толкова суета в момента, но пък има нещо много по-ценно и съществено. Получи се една естествена отсявка, която даде много за развитието на тази музика. По-добре да има малко, но качествени изпълнители. Култът ражда фалш… Всичко прекалено е крайност по-скоро в негативната посока. А относно албумите, мисля, че вината е не в липса на интерес към жанра, а в дигитализирането на света като цяло. Музиката е лесно достъпна за младите чрез интернет. - Била ли си лакома за награди и има ли статуетка, която много искаш да държиш в ръцете си, но по една или друга причина си била ощетена пред годините?   - Била съм мотивирана, но никога лакома. Лаком може да бъде само изгладнелият, а на мен никога не ми е липсвало нещо в професионален план. Винаги съм се чувствала оценена. - Тази година отново няма да се раздават фирмените награди. Ако ги имаше обаче, какво трябваше да спечелиш ти? Може би песен на годината с „Дай ми още“?!   - Честно казано не съм мислила по въпроса. Наградите са суета, която храни егото, но истинското признание е на сцената, когато видиш плодовете от труда си. „Дай ми още“ има безспорен успех, с който се гордея. - Голям бум предизвика една снимка на дъщеря ти Ивон и щерката на твоята колежка Лияна. Критиците веднага скочиха, че е само на 14 години, но си й позволила да си направи няколко корекции по лицето…?   - Това въобще не е вярно! Според мен известните хора у нас вече са доста доскучали на журналистите и затова започнаха да се оглеждат в децата ни. Ивон няма корекции и не бих й позволила да прави подобни неща. - Какво дете е тя и имаш ли проблеми при възпитанието й? Какви оценки има?   - Добра ученичка е, справя се момичето. Проблем във възпитанието нямам, защото тя е доста зряла. Виждам, че умее да преценява ситуации и да не реагира свръх емоционално. Балансирана е, дори на момента прекалено сдържана. Имам й пълно доверие. - Доколко Коко Динев участва при взимането на важни решения за Ивон? Нали не го играе само на банкомат?   - Не, напротив! Аз съм забранила да надскача бюджета, с който съм определила тя да разполага. С Коко сме отговорни родители и когато става дума за важни решения винаги се допитваме едни до други. - За твои любовни връзки много често се шушука, но не излиза нищо конкретно. Защо толкова държиш мъжът до теб да остане в тайна?  - Просто не смятам, че това е темата, с която трябва да се поддържа интерес. За мен много по-важни са проектите, които правя, много по-важно е да си свърша добре работата и да усетя онова удовлетворение от себе си, което ме зарежда с енергия да продължавам напред със същата любов и плам към професията си. С кого деля личното си време е прекалено интимна тема. - Готова ли си за сватба и второ дете?   - На този етап определено не. Дори не съм и разсъждавала по темата (смее се). - Как се отърваваш от напористите фенове, от неприличните предложения? Налага ли ти се да ходиш с охрана?   - Моите фенове са възпитани и достатъчно съобразителни, за да не минават границите. Не мисля, че ми е нужна охрана. Та нали за тези хора работим - да ги радваме, а не да се пазим от тях. - Издай някоя забавна случка от участие?   - Такива има постоянно, за мен са ежедневие. Счупените токове и скъсаните рокли вече дори не ги считам за гафове (смее се). Но виж, случвало ми се е по сценарий да имам хореография с балет, а по средата на песента да видя, че всъщност зад мен няма никой. Не знам какво се беше случило, но балетът ми така и не се появи на сцената.    Константин и Гери-Никол ВИП гости на промоцията й      На концерт-спектакъл Анелия представи новия си албум „Дай ми още”. Пред нейни близки и колеги тя изпя песните от албума, но с нов аранжимент под съпровода на Дани Милев бенд.  Най-голяма атракция предизвика актуалното й парче „Зоопарк”, което за едно денонощие се превърна в любимо на всички фолкманиаци.  Изисканото събитие не мина без гафове. Малко преди края на промоцията по време на изпълнението на песента „Мило мое”, Анелия си закачи тока в решетка, която бе част от сцената. Талантливата певица загуби равновесие и падна на сцената. Като истински професионалист тя запази хладнокръвие и продължи изпълнението си седнала. Наложи се човек от техническия екип да й се притече на помощ и да измъкне тънкото токче от решетката. Изпълнителката реши да повтори успешното си парче, но пак удари на камък и микрофонът засече. Едва третият й опит се оказа успешен и силно аплодиран от специалните гости в клуба. „Поканила съм малко хора, на които държа. Всички са важни за мен”, каза на сцената и благодари за уважението.  Специални благодарности Анелия отправи към майката на Коко Динев, която нарече своя втора майка. От много време се знае, че певицата е любимата й снаха. Тя е единствената, която заведе сина й пред олтара и я дари с първо внуче. Госпожа Динева никога не е била близка със заместничката на Анелия – Емилия, която преди години го отмъкна от лапите на колежката си. Свекървата така и не простила на Емилия, че е разбила семейството й, без да си дава сметка, че причината се крие в самия Коко.  Наш репортер забеляза в публиката Константин и Гери-Никол, които са сред участниците в новия сезон на „Като две капки вода”. Покрай участието си в имитаторското предаване двамата се сприятелили и прекарвали времето си заедно. Те ръкопляскаха на Анелия от първите редове и видимо се забавляваха на нейните песни.  Сред публиката видяхме още Крум, Лазар Кисьов, Дамян Попов и режисьорът Людмил Иларионов – Люси.       ", "date": "2018.03.24", "title": "Сензация в \"ШОУ\"! Анелия разкри каква жестока забрана е наложила на Коко Динев заради щерка си, направи уникални признания"}
{"url": "https://www.blitz.bg/svyat/contra-magazin-germanskite-vvs-mozheli-da-vdignat-samo-44-ot-obeshchanite-na-nato-iztrebiteli_news588277.html", "text": "Въздушните сили на Германия не могат да изпълняват задълженията си пред НАТО поради катастрофалната ситуация с нейните изтребители, съобщи изданието Contra Magazin. От 93 броя от един от най-масовите в НАТО изтребители Panavia Tornado (Торнадо) в края на 2017 г. можели да излетят едва 26 самолета (28%). Германия е една от основните страни в Алианса, на която се възлагат надежди да отблъснат потенциални удари в случай на конфликт. Тя обаче явно няма да може да се справи с възникващите заплахи при толкова критично състояние на своите ВВС.     В ежегодния отчет на Бундесвера тази тягостна ситуация е описана в пълен обем. В споразумението за НАТО германските ВВС в случай на нападение от потенциален противник трябва да станат гръбнакът за бързото реагиране с помощта на авиацията. За тези нужди германските сили винаги трябва да имат готови за бойни действия минимум 33 изтребителя „Торнадо”. Освен това трябва да се имат „в резерв” още 31 машини. С други думи, Германия разполага едва с 26 самолета вместо необходимите 64 (40%), съобщава изданието.     Такава ситуация се наблюдава и при втория по популярност европейски изтребител Eurofighter Typhoon (Тайфун). От 82 броя, фиксирани в споразумението с НАТО, Германия би могла да вдигне едва 39 самолета (48%).     В такава катастрофална ситуация не може да се разчита, че те ще отразят удара, правят извод авторите на публикацията в Contra Magazin.     Германската авиация затъва все повече. Например на 28 септември 2014 г. БЛИЦ информира:    Превод и редакция: БЛИЦ", "date": "2018.03.24", "title": "Contra Magazin: Германските ВВС можели да вдигнат само 44% от обещаните на НАТО изтребители"}
{"url": "https://www.blitz.bg/svyat/guardian-evropa-tryabva-da-si-obedinyava-usiliyata-za-protivodeystvie-na-rusiya_news588280.html", "text": "Жан-Клод Юнкер и Доналд Тръмп изпратили поздравления до Владимир Путин с поздравления по случай победата на изборите. Тези поздравления са срамни, пише представителят на Европарламента по британския брекзит Ги Верхофстат в Guardian в публикацията си „Europe needs a collective defence strategy to counter Russia”. Причината е, че нито Юнкер, нито Тръмп не споменали в посланията си отравянето на Скрипал и не изразили загриженост по повод „легитимността на така наречените избори”, проведени в Русия. Според политика, Западът твърде често проявява пасивност, когато „руската мечка тормози либерални демократи, подкопава политически системи, извършва хакерски атаки, а също така се опитва да завлече европейски страни назад в насилственото и раздробено минало”. Според Ги Верхофстат, Западът трябва да даде сериозен колективен европейски отговор, който би могъл да се разглежда като част от новата стратегия на Евросъюза по отношение на РФ.     Европа трябва да въведе санкции в отговор на инцидента с отравянето на Скрипал, както и да започне всеобхватно разследване на степента на влияние на Русия върху европейските демокрации, икономики и политически системи.     „Новата стратегия може да бъде създадена въз основа на логиката на Хелзинкския процес от 1970-те години. В замяна на Минските споразумения, спазване на международното право, а също и прогреса по отношение на провеждането на свободни и честни избори и уважение на правата на човека вътре в Русия, ЕС може не само да свали икономическите санкции, но и постепенно да задълбочи политическото и икономическото сътрудничество” – пише Верхофстат.     „Аз се надявам, че по-младото поколение от сегашните европейски лидери ще имат достатъчно смелост и ще подкрепят създаването на интегрирана европейска отбрана. Мнозина не искат да признаят тази истина, обаче реалността е такава, че Кремъл отново води война с нашите либерални демократи. Ако ние не отговорим с помощта на дългосрочна стратегия, Путин ще се чувства още по-уверено” – обобщава европейският политик.    Превод и редакция: БЛИЦ    ", "date": "2018.03.24", "title": "Guardian: Европа трябва да си обединява усилията за противодействие на Русия"}
{"url": "https://www.blitz.bg/svyat/krasiva-prodavachka-smeni-poprishcheto-i-natrupa-pachki-kato-prostitutka-snimki_news588202.html", "text": "25-годишната Лана Уест смени професията си и от мениджър по продажби се превърна в секс труженичка, съобщава „Дейли стар”. Тя се занимава с легална проституция в американския щат Невада, където сексът срещу заплащане е разрешен от закона. Младата жена твърди, че се чувства в безопасност и работи много по-добре.  Уест разказва, че към днешна дата заработва близо 30 000 долара месечно. Предпочита постоянните клиенти, които и дават не само пари, но понякога й купуват дрехи, водят я на вечеря.  Единственият проблем пред младата жена е, че семейството й се отнася негативно към новата й работа – нещо, което не може да разбере. Родителите на Лана не са религиозни и биха могли да се отнесат по-снизходително към работата й.  Уест смята, че работата като проститутка не е по-лоша от останалите и не крие, че й харесва да изкарва парите си по този начин. Превод: БЛИЦ    ", "date": "2018.03.24", "title": "Красива продавачка смени попрището и натрупа пачки като проститутка (СНИМКИ)"}
{"url": "https://www.blitz.bg/svyat/erdogan-obyavi-vazhna-novina-za-turtsiya-i-siriya_news588401.html", "text": "\"Турция е готова да проведе нови военни операции срещу терористичните групировки в граничните райони със Сирия\". Това обяви в Самсун турският президент Реджеп Тайип Ердоган, цитиран от БГНЕС. „Недопустими са призивите за ограничаването на антитерористичните операции в сирийските райони, които са на територията на Сирия западно от река Ефрат. За Турция няма значение, къде действат терористите, ние сме готови да направим всичко за тяхното унищожение“, отбеляза той.Ердоган също така заяви, че населението на редица сирийски градове, включително Манбидж иска турската намеса. Той подчерта, че именно Западът се държи като окупатор. „Никой няма право да заявява, че Турция окупира Сирия“, добави президентът.  На 20 януари турската армия започна операция „Маслинова клонка“ срещу кюрдските отряди на Силите за народна самоотбрана и партията Демократичен съюз в Африн, където живеят около 1,5 милиона кюрди и бежанци от други райони на Сирия. Анкара смята тези организации за терористични. На 18 март ГЩ на турските ВС съобщи, че град Африн е превзет. Днес ГЩ обяви, че армията е установила пълен контрол над региона", "date": "2018.03.24", "title": "Ердоган обяви важна новина за Турция и Сирия"}
{"url": "https://www.blitz.bg/svyat/surovo-nakazanie-za-akhmed-koyto-vzrivi-metroto-v-london_news588390.html", "text": "Атентаторът на метрото в Лондон получи доживотна присъда, съобщи британския вестник The Telegraph. През 2017 г. самоделна бомба частично се взриви във вагон от лондонското метро. Взривът рани 51 души.Бомбата беше поставена от 18-годишния Ахмед Хасан. На 16-ти март тих беше признат за виновен за опит за убийство. Минималният период, който Хасан ще трябва да излежи са 34 години. По-рано той няма да може да получи амнистия.   Според експерти по случайност взривното устройство не е могло да произведе планирания взрив, благодарение на което в атаката е нямало жертви. Обвиняемият не е разкрил дали е имал съучастници.", "date": "2018.03.24", "title": "Сурово наказание за Ахмед, който взриви метрото в Лондон"}
{"url": "https://www.blitz.bg/layfstayl/svetski/samo-v-shou-top-10-rodni-zvezdi-zhertvi-na-poboy_news587896.html", "text": "Никой не е застрахован от това да стане жертва на чуждата злоба или ревност и да понесе юмруците на яростта. Редица родни звезди носят не само телесните си повреди, но и душевните, които не могат да забравят лесно. Бройката на посинените ни родни красавици със сигурност е голяма, но много малко от тях имаха смелостта да си признаят публично за сполетялата ги трагедия. Ето кои са най-фрапантните посегателства срещу родни красавици. Моделът Катрин Вачева е един от най-ярките примери за физическо посегателство. Тя доста нашумя покрай неприятен случай. Катрин бе жестоко пребита и държана затворена около 10 часа от футболиста Орлин Орлинов. По-късно и други жени споделиха, че са имали подобни проблеми, но само брюнетката се захвана да го съди.  „Беше много тежко дело. Доста безобразно се държаха разследващите през тези 4 години. В крайна сметка истината възтържествува“, похвали се Вачева след края на делото.  По време на делото красавицата получавала и заплахи от различни хора. Самият спортист не се е свързвал с нея, освен с няколко sms-а след побоя с надеждата да не се стигне до полиция. Иначе двамата са се засичали на различни места, но никога не са си говорили.  \"Никога не е имал към мен директно сексуални намеци, държеше се приятелски и мило, просто се промени. Според мен има някакви психически проблеми. В момента, в който ме качи насила в апартамента си, буквално на гръб, побоят беше час и половина, след това не ме пускаше да си тръгна. Наложи се да си правя пластични операции, защото имах счупени кости в носа и трябваше да се намести\", подчертава пострадалата.     Финалистката от музикалното състезание „X Factor” Сани Алекса шокира феновете си в социалната мрежа, след като пусна снимки, на които се вижда, че е жестоко пребита от гаджето си. Тя написа: „Любовта на живота ми ми причини това. Швед… Искам справедливост…“.  Наложило се родната певица да постъпи в болница, след като шведското й гадже Sammy Key Swärd я смлял от бой.  \"На 10 срещу 11 юни 2017 г. се карахме на прибиране от сватба. Знаеш как един скандал ескалира от нищото. Хората се държаха на самата сватба много грубо с мен. Младоженецът ме караше да им пея, а приятелят ми просто седеше и слушаше. Питах го няма ли да ме защити, но той мълчеше. Бяхме се карали за шведа, който ритна камериерка тук в България. Той не вярва на медиите тук. Като се замисля ние се карахме само заради българите. Той ни обиждаше, че сме цигани\", призна тя.  \"Наричал ме е курва. Говорих с бившата му приятелка, тя каза, че той е алкохолик. Тя ми каза като пие, да ходя в другата стая, аз обаче не ходя, аз говоря и се изправям с лицето си пред проблемите. Алкохолът е нещо много лошо. Ние постоянно пътувахме, за да не е в депресия той\", каза Сани.      Случаят с побоя върху фолкпевицата Дебора е най-пресен. Трима непознати мъже я нападнали пред дома й. Това тя разказа пред Гала в предаването „На кафе“, където се появи на сутринта, обляна в сълзи, с посинено око и цялата в рани.  Според изпълнителката тримата мъже са изпратени от бившия й приятел. Той многократно я пребивал от бой. „Беше ме страх да подам жалба, защото той ми обясни, че ако се оплача, ще ме залее с киселина“, казва още тя.  Тя се съмнява в него, тъй като в Къщата на Биг Брадър сподели на съквартирантите си, че е бита от него и дори му каза името.  Заради психическия тормоз, на който е била подложена в продължение на няколко месеца, тя отключва паник атаки. От Брадъра обаче я изкараха неконтролируема алкохоличка, което я срина до основи.  \"Имам психически проблем, а те изкараха, че съм алкохоличка. От пет години имам панически атаки и смятах, че когато пия алкохол, ще се оправя. В Къщата започнах да получавам отново такива атаки и затова си позволих да пия, но не постоянно\", разказа през сълзи Дебора.     Певицата Жана Бергендорф дори бе задържана от полицията заради битов скандал. Тя и гаджето й Лео се карали, след което продължили да раздават юмручно право.  Слуховете гласят, че Жана била в комоцио и огромни хематоми по тялото си, които по-късно прикриваше с дълги панталони и шалове. Комшии на Жана разкриват, че от апартамента й редовно се разнасяли викове и крясъци, което станало и причина за намесата на полицията. Съседите не изключват възможността Лео редовно да е пребивал половинката си.  Бергендорф е известна с редица куриозни случки и битовите скандали са само малка част от тях. Преди време певицата направи ПТП, а от кръвната проба стана ясно, че е надрусана. Жана имаше смелостта да излезе и да признае, че е зависима от наркотиците и дори лежа в специализирана клиника. Само тя си знае през какво е преминала и дали всъщност го е преодоляла или все още се поддава на изкушението да оправя настроението си благодарение на упойващите вещества.     Актрисата Яна Маринова е преживяла нещо ужасно на тийнейджърска възраст. На 16 години попада в графата „жертви на домашно насилие“.  \"Още от 12-годишна се мотаех по улиците и не можеха да ми хванат спатиите. Нормално бе, че попаднах в лоша среда. На 16 се влюбих в най-готиното момче от квартала. Тогава попаднах в графата на \"жертви на насилие\". Не го преживях особено тежко. Заради навика си към високия адреналин го приемах като нещо интересно, което ми се случва. Всичко започна с шамар. Това продължи 8-9 месеца. Най-накрая ме простреля. Не искам да го извиня, той беше просто ревнив. В държавата беше нормално да се стреля по улиците\", призна Маринова.  \"Той беше пил или взел наркотици, започваше някаква параноя и избиваше в насилие. Помня гнева - нещо, което е като животно и няма никакви думи или нещо, което да може да го укроти. Чисто физически беше по-силен от мен, а аз нямах достъп до оръжие да му отвърна. Знаех, че трябва да намеря начин да избягам. Като ме простреля в крака ме остави в болница и избяга\", разкри тя.     Евгения Калканджиева също бе нападната и жестоко бита преди няколко години от двама пред офиса на фирмата си. Според нея те са били наркомани, а тя случайна жертва. След побоя бе отстранена част от далака на хубавицата, а по тялото й останаха множество следи. Тогава се заговори, че Маргина стои зад това нападение, но Калканджиева категорично отхвърли тази версия.  Шестата по красота пази „скъп“ спомен от нападението – огромен белег на корема. Макар че не страда от излишни комплекси, синеоката красавица никога не е искала да заличи следите от огромния разрез върху тялото си. „Не ми пречи. Това си е моят белег. Кой друг има такъв?! Той ме прави уникална!“, категорична е Калканджиева.  За пръв и последен път Жени гордо показа белега си на модно ревю на Жени Живкова през 2002 г., обличайки полупрозрачна рокля.     От много време има съмнения, че Деян Донков посяга на любимата си Радина Кърджилова. Колеги от театъра често я виждали да идва посинена на работа. Дори ставали свидетели на разгорещени скандали между влюбените, които използвали съблекалните на театъра за бойно поле. Радина ходела с наведена глава и се срамувала от колеги, почитатели и най-вече от семейството си.  Говори се, че признала на баща си, когато шамарите на Донков прераснали в истински юмруци по цялото тяло. Има слухове, че подала сигнал за побой в Районното управление, където отишла с избити два зъба. Това се случило след сватба, на която Радина била шаферка. Деян пийнал малко повече и започнал да прави зулуми.  Към днешна дата двамата се радват на наследник, който явно е успял да промени актьора. Негови близки издават, че е спрял напълно алкохола и с това секнали и шамарите върху крехката Радина.     Певицата Софи Маринова излезе и каза в национален ефир, че гаджето й Тодор Давидов  - Гринго я пребива от бой. За първи път й посегнал едва няколко дни след началото на връзката им, а няколко месеца след това й счупил ръката. Причината за скандалите били битови проблеми.  „Толкова много беше готин в началото, но какво му стана. С този няма да излизаш, с този няма да се виждаш. Какво е това? Аз съм певица. Имам участия. За Лоренцо се притеснявам. Ще ви изкормя и теб, и Лоренцо, ми каза. Ще ти донеса главата му пред вратата ти“, сподели тя.  По-късно тя се отметна от думите си и прибра отново Гринго под завивките си. Като оправдание поясни, че е наговорила тези глупости, за да го накара да се чувства зле от раздялата им. Били се скарали за съвсем друго нещо и въобще нямало побой. Коя от версиите е истина само те си знаят, но Софка е известна със своята откровеност. Така че бихме заложили повече на първоначалната версия, но не знаем какво я е накарало да му прости и да си го прибере отново.  Гринго в момента е зад решетките, съдят го за изнудване на бизнесмен от Айтос. По всичко личи, че на Софка й е по-добре без него и едва ли ще се съберат, след като го пуснат на свобода.  В социалната мрежа певицата Рут Колева обяви, че е пребита на наказателен паркинг в столичния квартал „Подуяне“, докато чакала да си плати глобата, за да си вземе автомобила. Тя твърди, че насилието върху нея е извършено от служителката на Министерство на външните работи Деница Михайлова, която е съпруга на арабина Адил Саид Ахмед ал Шанфари.  Според Колева причина за агресията била забележка от нейна страна относно острия език на двойката. Певицата казва, че семейството се карало със служителите и отказвало да плати глобата за колата си.  Рут направила забележка на семейството да спре да обижда служителите и въобще българите, а Деница я засипала с куп обидни квалификации като „наркоманка“. Разгорещеният език прераснал в бой, а Рут си извади медицинско, направи си куп снимки и обиколи всички медии да се жалва и показва как е посинена и полицията не е направила нищо.      Телевизионната водеща Любо Кулезич също бе нападната и пребита от непознати. Инцидентът е станал на столичния булевард „Цар Борис Трети“. Журналистката беше ударена в лицето и приета в „Пирогов“. Състоянието й беше доста тежко – контузия на дясната половина на главата. Лекуващият й лекар тогава каза, че е с хематом и охлузвания, а при ударите е засегнато дясното око.  „Смятам това като предупреждение за работата ми, за позициите ми. Бях ритана в главата”, казва журналистката, която без никаква свян с думи „рита“ всекидневно по хората.          ", "date": "2018.03.24", "title": "Само в \"Шоу\"! Топ 10 родни звезди жертви на побой"}
{"url": "https://www.blitz.bg/svyat/novi-podrobnosti-za-dzhikhadista-i-napadenieto-vv-frantsiya_news588310.html", "text": "Специалните служби задържаха втори заподозрян в съучастие в атаките в южната част на Франция. Прокурорът на Париж описва хода на разследването и разкри подробности за специалната операция, която имаше за цел да освободи хората и да премахне терориста, пишат чуждестранни медии. Франсоа Моленс заяви пред журналисти, че убитият в петък при терористичния акт джихадист, се казва Редуан Лакдим. През цялото време той е заплашвал да взриви склада, в който е взел заложници.     „Той е отишъл в супермаркета като крещял „Аллах Акбар“. Бил е част от редиците на „Ислямска държава“. Лакдим е застрелял мъж и служител в магазина, в който е нахлул. Двамата загиват на място. По време на взимането на заложници в търговския обект се намират около 50 души\", каза прокурорът.     Според Моленс след известно време лейтенантът–полковник на жандармерията Арно Белтрам е сменил заложник. Полицаят е пристигнал на мястото с група силоваци. Лакдим заплашвал многократно да се самовзриви и няколко пъти стрелял в него.     Прокурорът заяви, че по време на разследването на нападенията е задържана и жена, която може би е съучастник на ликвидирания Редуан Лакдим. Името й обаче не се съобщава. В момента органите на реда я разпитват.     „Задържана е за престъпна конспирация във връзка с терористичната аттака“, добави Моленс.    БЛИЦ припомня , че в петък сутринта 26-годишният жител на Каркасон от арабски произход – Редуан Лакдим, похити автомобил. Той рани водача и уби спътника му, а след това задигна возилото им. После нападна група невъоръжени командоси. След това Лакдим се насочил към супермаркет в съседното градче Треб, където е отрил огън и е взел заложници. Всичко това се случва съпроводено от крясъците му“ Отмъщение за Сирия“. Операцията по обезвреждането му тече няколко часа, след което органите на реда щурмуваха обекта и ликвидират джигадиста. Френските власти съобщиха, че трима души са убити, а 16 ранени при заложническата драма.     Лакдим е бил замесен в трафик на наркотици. Зад действията му в южната част на Франция застанаха терористите от „Ислямска държава“. Превод и редакция БЛИЦ    ", "date": "2018.03.24", "title": "Нови подробности за джихадиста и нападението във Франция"}
{"url": "https://www.blitz.bg/svyat/izvnredno-v-blits-ogromna-drama-sled-zhestokiya-atentat-vv-frantsiya-sluchi-se-nay-loshoto-s-geroya-na-godinata_news588306.html", "text": "Френският полицай, разменил се за заложниците, задържани от нападателя в супермаркета в град Треб, е починал от раните си. Това заяви в свое изказване вътрешният министър на страната Жерард Коломб, предават чужди медии. „Младши лейтенант Арно Белтрам е починал. Загинал е за страната си. Франция няма да забрави никога за неговия героизъм“, съобщи той.     БЛИЦ припомня, че при атентат вчера във френския град Треб загинаха трима души, а 16 бяха ранени. Лошите вести за смъртта на полицая го правят четвъртата жертва на терориста  Хрониката на зловещите събития вече е ясна. Преди обед терористът застрелва смъртоносно шофьор и отвлича колата му, с която се опитва да прегази група полицаи и ранява с огнестрелно оръжие един от тях. Атаката завършва в супермаркет, където нападателят взима още жертви. Полицай доброволно решава да заеме мястото на заложник и така под прикритие успява да подава информация към колегите си отвън. След като се чуват изстрели обаче униформените нахлуват в обекта. При щурма срещу терориста са ранени трима жандармеристи. Сред тях е и героят на деня - 45-годишен служител на реда, останал в магазина на мястото на заложниците, който днес е издъхнал от раните си.  Нападателят е от марокански произход и е бил наблюдаван от френското разузнаване за радикализация. Телевизия BFM TV съобщи, че той искал да бъде освободен Салах Абдеслам – един от основните заподозрени за терористичните нападения в Париж през ноември 2015 г. със 130 убити, предаде Ройтерс.  Свидетел на атаката в магазина заявил, че нападателят крещял \"Аллах акбар\" (\"Аллах е велик\"), преди да влезе. Други твърдят, че бил въоръжен с няколко вида оръжия. Над 240 души бяха убити във Франция от началото на 2015 г. при атаки на джихадисти или вдъхновени от джихадисти. ", "date": "2018.03.24", "title": "Извънредно в БЛИЦ! Огромна драма след жестокия атентат във Франция! Случи се най-лошото с героя на годината!"}
{"url": "https://www.blitz.bg/svyat/finlandiya-obeshcha-da-arestuva-puchdemon-no-prvo-tryabva-da-go-nameri_news588410.html", "text": "Финландската полиция съобщи днес, че ще действа по испанското искане за задържане на бившия каталунски лидер Карлес Пучдемон, който в момента се намира в страната, съобщава „Ройтерс“. В кратко изявление на Финландското национално следствено бюро се казва, че Испания е предоставила исканата информация за издадената международна заповед за арест, но се добавя, че в момента местонахождението на Пучдемон е неизвестно на финландските власти.     Когато той бъде открит, \"ще бъде задействан нормалният процес по екстрадиция\", съобщи и Централната криминална полиция.     Пучдемон, който живее в самоналожено изгнание в Белгия, бе поканен на срещи в парламента на Финландия в четвъртък, а в петък изнесе беседа в Хелзинкския университет. Очакваше се той да напусне Финландия днес и да отлети за Дания, каза един от неговите домакини, но финландски медии съобщиха, че той може би все още е в страната.     В интервю за испанската радиостанция \"Радио Каталуния\" по-рано, адвокатът на Пучдемон каза, че клиентът му \"може да се предаде на финландската полиция\".     Председателят на каталунския парламент прекрати днес дебатите за встъпването в длъжност на регионален лидер, след като вчера кандидатът за този пост Жорди Турул и още петима каталунски сепаратистки лидери, обвинени в бунт, бяха задържани под стража, предаде АФП.     \"Кандидатът за председател на каталунското правителство е в ареста заедно с други депутати от тази камара. Очевидно при тези обстоятелства заседание не може да се състои\", каза Роже Торен при откриването на дебатите.    ", "date": "2018.03.24", "title": "Финландия обеща да арестува Пучдемон, но първо трябва да го намери"}
{"url": "https://www.blitz.bg/layfstayl/shoubiznes/prvi-makhlenski-skandal-mezhdu-zlatka-raykova-i-georgi-sled-idiliyata-s-predlozhenieto-za-brak_news587888.html", "text": "Златка Райкова най-вероятно ще вдигне сватба на Южното Черноморие това лято, смятат приятели на изкусителката. Тя получи предложение за брак пред над 1 милион зрители в шоуто „Като две капки вода”. Сега, освен че се готви за новите си образи в предаването, трескаво обикаля сватбени агенции, организирайки щастливото събитие, пише „Уикенд“.За момента Златка и годеникът й Георги Валентинов  все още обсъждат мястото и датата на събитието , като желанието им е да се врекат във вечна вярност в края на лятото. Имали разногласия обаче къде да е точно. Булката мечтаела за изнесен ритуал на плажа.  Очаква се купонът да е в любимия й Слънчев бряг , където двойката от години прекарва почти цялото си лято. Имало обаче и вариант да е в Царево, където напоследък се женят почти всички родни звезди.   За сватбата ще се изисква доста сериозна подготовка, тъй като Златка мечтаела цялото й семейство да е с нея в най-щастливия ден в живота й. Но то е разпиляно навсякъде по света. За годежа годеникът й успял да осигури само присъствие на баща й, който се прибра в България специално за да даде ръката на дъщеря си. Човекът живее в Испания вече близо 20 години. Майката на Злати пък е в Ирландия заедно с втория си съпруг, а едната й баба е в Атина. „До лятото сигурно ще успеят да се организират и да си дойдат, за да заведат Злати пред олтара”, убедени са близки на плеймейтката, която не спира да изумява публиката на „Като две капки вода” с неподоризани таланти.  Двамата с Георги уж смятали да правят скромна сватба в тесен семеен кръг, но като започнали да готвят списъка с гостите, той веднага ударил 100 души и продължавал да расте. „ ”, разсъждават приятелките на изкусителката. Те очакват бракосъчетанието й да се превърне в светското събитие на лятото.  Проверка показа, че сватбените агенции вече наддават коя да организира празника. За момента бъдещата булка се срещала в всички наред, но не било изключено накрая да реши сама да свърши цялата работа, за да спести пари. Знае се, че преди години Златка имаше собствена сватбена агенция. Тя фалира още пред 2011-а, но това най-вероятно няма да попречи на бъдещата булка да подходи прагматично и да организира собствената си женитба.", "date": "2018.03.24", "title": "Първи махленски скандал между Златка Райкова и Георги след идилията с предложението за брак!"}
{"url": "https://www.blitz.bg/obshtestvo/otkrikha-vrachanska-sleda-v-noviya-film-za-kolumbiyskiya-narkobaron-pablo-eskobar-snimkivideo_news588164.html", "text": "Врачанска следа има в новия филм за прочутия колумбийски наркобарон Пабло Ескобар. В лентата, озаглавена „Да обичаш Пабло“ с участието на Пенелопе Круз и Хавиер Баредем, могат да се видят уникалните ретро автомобили на жители на града под Околчица. Премиерата на хитовата продукция бе на 10 март на София филм фест. В нея е представена разтърсващата любовна история между журналистката Вирджиния Валехо и Пабло Ескобар. Ролите им са поверени на Круз и Бардем, които са двойка и в реалния живот.  Филмът е екранизация по автобиографичната книга на самата Валехо – „Да обичаш Пабло, да мразиш Ескобар“. В нея се разказва за това как ТВ репортерката е запленена от харизмата на наркобоса, преди той да обяви кървава война на колумбийското правителство.  Българска компания е копродуцент на лентата, а част от снимките са осъществени у нас. На пистата Кондофрей край Радомир е заснета и една от най-атрактивните сцени във филма. Сложната каскада включва приземяване на истински самолет. Под звуците на емблематичната песен на Франк Синатра „Let it snow“, дилърите на Пабло разтоварват от него дрога насред магистралата.  Именно тук се появяват членовете на врачанския клуб на любителите на ретро автомобили. Тъй като действието на филма се развива в края на 80-те години в Колумбия, създателите на продукцията са търсели достоверност във всеки детайл. Всички коли, които участват в сцената, са стари американски модели.  В главната роля обаче блестят именно колите на врачанските ценители.  В сцената могат да се видят два уникални „Шевролет Импала“ от 1963 година, „Шевролет Бел Еър“ от 1962-ра, „Шевролет Корвет“ от 1984 и пикап „Додж“ от 1978 г. Сред десетките автомобили те се открояват с най-много ефирно време и точно с тях завършва култовата сцена, пише BulNews.bg.  Членовете на врачанския клуб от години радват очите на съгражданите си с уникалните автомобили, които карат. Тяхната страст е в реставрирането на стари американски коли и превръщането им в истинско произведение на изкуството.  През златните ръце на майсторите са минали още „Додж Чалинджър“ от 70-те, „Форд Мустанг“ от 60-те и дори „Олдсмобил“-ът на Емил Димитров.               ", "date": "2018.03.24", "title": "Откриха врачанска следа в новия филм за колумбийския наркобарон Пабло Ескобар (СНИМКИ/ВИДЕО)"}
{"url": "https://www.blitz.bg/layfstayl/suzanita-skandalno-prizna-pravya-seks-no-alkokholt-i-drogata_news587767.html", "text": "15-годишната пловдивчанка Сузанита много пъти е казвала, че не се срамува от поведението си, и че въпреки скандалните клипове и снимки, тя е отлична ученичка, а всичко, което се случва на сцената си остава там. В скорошно свое интервю обаче, изпълнителката си призна, че вече има интимни отношения с гаджето си - мускулестият Александър Атанасов, който е близо 8 години по-голям от нея и Сузанита намира това за напълно нормално, пише trafficnews.bg. Съвсем скоро, тя дори пусна специално клипче с уточнения:  „Правя това клипче, за да изясня някои неща. Става въпрос за новините, разпространени в социалните мрежи. Ще започна с въпросното момче от Велинград – Александър. Да, ние ходим! Той е на 22 години, подкрепяме се и съм щастлива. Няма нищо по-хубаво и от това, че родителите ми го познават, одобряват и се разбират перфектно. Бяха се разпространили някакви измислици, че съм се скарала с баща ми – няма нищо подобно. Бъдете сигурни, че ще шаря още и не мисля, че има нещо лошо в това. Баща ми ме подкрепя, лично ме подкрепя. Другото, което искам да кажа е, че по никакъв начин кариерата не пречи на образованието ми. Даже отделям време за уроци, за приятелите ми, за родителите ми, за Сашо“, заявява Сузанита.  Дъщерята на Орхан Мурад сподели още, че за първи път е усетила любовни трепети, когато е била на 12 години, но показвала любовта си само с целувки и нищо повече.  Към днешна дата обаче, тя е щастлива с човека до себе си и му е напълно отдадена.   По-всичко личи, че тийнейджърката вече прави секс, но за сметка на това алкохолът и дрогата и били напълно забранени от родителите й и тя стриктно изпълнявала наложените забрани. По-време на участия, певицата от Пловдив си позволявала да пие само енергийни напитки и фрешове.   Явно Сузанита следи стриктно кое е полезно и кое не и се опитва да води здравословен начин на живот. Изпълнителката не близвала дюнери, защото били много вредни. Избягвала и месото, защото не било любимата й храна. Пловдивчанката предпочитала да се храни с ориз, спанак и зеленчукови крем супи. Постоянно пиела фрешове, като редувала напитка от зелени плодове и зеленчуци с друга от червено цвекло, бяла ряпа и други. По този начин те не й омръзвали и се превърнали в любим начин да поддържа здравословен хранителен режим.  ", "date": "2018.03.24", "title": "Сузанита скандално призна: Правя секс, но алкохолът и дрогата..."}
{"url": "https://www.blitz.bg/lyubopitno/6-vprosa-koito-da-si-zadadem-predi-da-skochim-da-pravim-troyka-18_news588259.html", "text": "Сексът с двама партньори едновременно може да бъде вълнуващ начин да нагорещите страстите в спалнята. Това е нещо различно, опасно. Ако го правите с половинката си, това означава, че ще го правите с някого, когото обичате. Но включването на трети играч не е толкова просто, колкото изглежда, пише “Health”. Ако не се чувствате напълно комфортно или ако не сте следвате някои базови правила, преживяването може да предизвика сериозни трусове във връзката ви. За да проверите дали вие и партньорът ви сте напълно готови, експерти посочват на кои въпроси първо трябва да си дадете отговор.    Ще правя тройка защото аз искам или защото партньорът ми иска?  Както всяко сексуално занимание, тройките могат да променят нещата във връзката си. Партньорът ви може да развие чувства към третия човек, вие може пък да изпитате ревност. Ако не сте 100% наясно, може да не сте готови и за възможните изходи от ситуацията. Също е важно да прецените дали партньопрът ви ви притиска да го направите. Това никога не е добре и може да бъде сигнал, че връзката ви като цяло не е здравословна.    Какво искам да получа от изживяването?  Отговорът на този въпрос ще ви помогне да походите правилно. Дали виждате тройката като безопасен начин да изследвате желанието си за секс със същия пол? Или като начин да проверите дали с партньора си сте готови да разширите границите на връзката си и да включите други хора? Ако не сте сигурни защо го правите, по-добре изчакайте, докато се изясните.    Какво е позволено по време на тройка?  Макар че не е лесно да се говори за правила в този случай, важно е да се поставят някои такива. Проведете откровен разговор за това какво отключва у вас неприятни усещания, независимо дали е действие или реплика. Трябва с партньора да сте на една вълна, за да постигнете наистина интимно и еротично изживяване.    Достатъчно здрава ли е сексуалната ни връзка, за да понесе тройка?  Тройката трябва да е добавка към една стабилна връзка, а не опит една лоша такава да бъде спасена. Ако една двойка е доволна от сексуалната си връзка, но просто не иска да умре без да е правила тройка, тогава давайте смело. Но ако сексуалните ви отношения не вървят добре, не очаквайте, че трети човек ще оправи положението.    Имаме ли доверие на третия човек?  Изберете някого, с когото се чувствате сигурно и удобно. Ако искате историята да остане в тайна, вероятно ще изберете някой, който не ви е близък. Въпреки всичко, той трябва да бъде надежден и да уважава връзката ви. Също така трябва да е отговорен, когато става въпрос за предпазване от бременност и болести.    Как ще се впише третият човек във връзката ни?  Някои тройки са еднократни. В други случаи, обаче, тримата участници се събират за секс през определено време. Обсъдете с партньора си как виждате бъдещето на тези отношения. Връзката с трети човек може да се развие във времето, но всички трябва да са наясно от самото начало. Превод и редакция: БЛИЦ     ", "date": "2018.03.24", "title": "6 въпроса, които да си зададем преди да скочим да правим тройка (18+)"}
{"url": "https://www.blitz.bg/lyubopitno/evrika/strashen-rezil-astronom-obyavi-che-e-napravil-senzatsionno-otkritie-okaza-se_news588256.html", "text": "Астрономът Питър Дънсби обяви, че е направил разтърсващо откритие, след като забелязал, че много ярка звезда е „изскочила“ в полезрението му в обсерваторията на Университета в Кейп Таун. Две седмици по-рано небесното тяло не било там, съобщава “Live Science”. За негово съжаление, обаче, Дънсби бил закъснял с около 2000 години с откритието си. Яркият обект бил планетата Марс. Не се знае кой точно е откривател на Червената планета, но е известно, че тя е била наблюдавана от Галилео Галилей през 1609 година и оттогава интересът към нея не намалява.     Преди да осъзнае грандиозната си грешка, Дънсби пуснал кратка публикация в сайт на астрономи, описвайки откритието си – мистериозен ярък обект, показал се между мъглявините Лагун и Трифид, и двете намиращи се в съзвездието Стрелец.     40 минути по-късно в сайта излязла корекция: „Обектът, докладван в статия ATel 11448 е идентифициран като Марс. Искрени извинения за по-ранното съобщение и за причинените неудобства“.     По-късно от сайта се пошегували жестоко с Дънби, издавайки му сертификат за награда: „За откриването на Марс. Поздравления, проф. Дънсби“.        Астрономът веднага бил взет на подбив от всичките си колеги. „Благодаря за забавлението“, написа му един от тях. „Урокът за днес – проверявай, проверявай, тройно проверявай и след това провери още малко“, добави друг.    Превод и редакция: БЛИЦ     ", "date": "2018.03.24", "title": "Страшен резил! Астроном обяви, че е направил сензационно откритие, оказа се..."}
{"url": "https://www.blitz.bg/daydzhest/shok-tezi-snimki-razbivat-na-pukh-i-prakh-legendata-za-stounkhendzh_news588214.html", "text": "Стоунхендж привлича всяка година милиони туристи. Той е най-известният мегалитен паметник в света – кромлех с диаметър около 100 метра. Намира се в средата на равнината Солсбъри, графство Уилтшър, Великобритания. Строителството на рова и землената част е датирано около 30 век пр. Хр., а на каменното съоръжение към 24 – 21 век пр. Хр.  Този древен паметник е свързван с множество загадки, но една от тайните е изненадваща - стоящите камъни, които виждаме днес, са били инсталирани преди повече от 50 години, след многобройни реставрации, които продължават повече от век.  Според ново проучване, направено от археолози и геолози от Университетския колеж в Лондон, камъните са били донесени от хълмовете Присъли Хилс, в окръг Пемброукшър.  Това място се намира на 225 километра от паметника, а процесът на транспортиране на камъните продължава от 20-те години на миналия век. За съжаление, изследователите не са в състояние да посочат точното местоположение, от което са били взети тези камъни.  Повечето хора обаче не знаят, че известният Стоунхендж, който виждаме днес, в действителност е възстановен няколко пъти. Както снимки, така и видео доказателства потвърждават, че камъните действително са били инсталирани там само преди 50 години. С други думи, това е \"римейк\".  Сайтът ancient-code.com твърди, че паметникът, който виждаме днес, е възстановен през 1901 година. Тогава процесът на възстановяване довел до голямо възмущение и поради това рядко се споменавал в официални източници.  Уилям Гауланд наблюдава първото основно възстановяване на паметника, което включва промяна в позицията и фиксиране с бетон на камък № 56, тъй като е щял да падне. Изправяйки камъка, той го премества на около половин метър от първоначалната му позиция.  По време на реставрация през 1920 г. Уилям Хаули разкопава близо до Old Sarum и открива отделна структура от шест камъка с наклон навън. През 40-те и 50-те години Ричард Аткинсън, Стюарт Пигът и Джон Ф. Стоун извършили многократни разкопки на това място.  През 1958 г. камъните отново са възстановени - три от Камъните на Сарсен (Sarsen Stones) се преместват и се инсталират на специално подготвени площадки.  Последното възстановяване е извършено през 1963 г., след като камък номер 23 от кръга на Сарсен пада.  Авторът на множество статии за Стоунхендж Кристофър Чипиндейл признава: \"Нищо от онова, което виждаме в Стоунхендж, не е останало недокоснато\".  Друг изследовател - студентът Брайън Едуардс, пък откри редки снимки на Стоунхендж: \"Твърде дълго хората са били в неведение за възстановяването на Стоунхендж.  Учуден съм от това, колко малко хора знаят за това и е страхотно, че в учебниците ще бъде разказана цялата история за този обект\". Източник: dnes.bg", "date": "2018.03.24", "title": "Шок! Тези СНИМКИ разбиват на пух и прах легендата за Стоунхендж"}
{"url": "https://www.blitz.bg/obshtestvo/nikol-stankulova-se-poyavi-s-debelo-palto-i-shal-i-izdade-ogromna-tayna-za-vremeto-na-tsvetnitsa_news588297.html", "text": "От днес вечерта очакваме затопляне на времето, това съобщи по Нова телевизия горещата синоптичка Никол Станкулова. Тя се включи на живо от центъра на София, като беше добре облечена с дебело палто и шал.  \"Аз днес се движих без проблеми в София, пътищата са добре изчистени\", похвали се красавицата.  В неделя времето ще е слънчево. През идната седмица ни очаква дъжд през някой от дните, на като цяло температурите ще се повишават.  \"Искам да ви издам и една тайна. За Цветница живакът ще скочи главоломно и очакваме температури от 25-30 градуса\", прогнозира Станкулова.  Както БЛИЦ писа в момента София е побеляла от вчерашния сняг. По-рано днес синоптикът Красимир Стоев заяви, че днес снегът ще премине в дъжд.", "date": "2018.03.24", "title": "Никол Станкулова се появи с дебело палто и шал и издаде огромна тайна за времето на Цветница!"}
{"url": "https://www.blitz.bg/layfstayl/khoroskop/astrologt-ivelina-pencheva-predupredi-dnes-e-denyat-na-nebesniyat-voyn_news588289.html", "text": "4-ят слънчев ден е ден на Небесният войн (Архангел Михаил, Георги Победоносец), на астралното войнство, създаващо нашата защита, казва астрологът Ивелина Пенчева в прогнозата си за bulgaria.utre.bg.Тотем на деня е  Снежният Барс, символ на безстрашие, решителност и благородство.  Добър ден за начало на нови перспективни дела. Не е подходящо за завършване на стари дела. Ден на силата, на борбата за правото. Борете се за истината, защитавайте честа и достойнството на другите хора, оказвайте помощ на близки, приятели или просто познати. Старайте се да разрешавате всяка заплетена ситуация, но го правете без да влагате излишни страсти и емоции, в рамките на закона. Учете се да преодолявате всички страхове  и не проявявайте слабост и малодушие пред лицето на опасността. Смело вървете към победата и тогава ще ви се предостави щастливият шанс, способен много да промени живота ви. Денят се счита за тежък и напрегнат. Време за изпълнение на дълга. Ден на активните занимания и на риска. Рискът е благородно дело и е оправдан сега. Само не участвайте в хазартни игри, може да останете без имущество. Препоръчват се занимания с физически практики. Благоприятно е за спортни съревнования и за занимания с бойни изкуства. Ден на споровете – може да доказвате до край своята правота. Ден на милосърдието и за защита на слабите и беззащитните. Трябва да се застъпвате за тези, които са бити и унижени. Може да отидете в болница или старчески дом и да помагате на болните и възрастните хора, както на близки и познати. Добре е да се купуват и носят метални изделия и полускъпоценни камъни – те служат за защита. Не бива да бъдете пасивни, да стоите и да чакате щастливият случай сам да дойде. Не трябва днес да изпадате в униние, да се разстройвате и да бъдете тъжни. Не се поддавайте на емоциите и гнева. Не изоставяйте работата си и не бягайте от отговорности. Избягвайте да пишете писма в този ден. Диета  - Не се препоръчва да се яде месна храна. Да се пият повече течности. Храната да бъде пикантна, а алкохола е нежелателен. Облекло  – Придържайте се към розовото и червеното. Избягвайте зеленото.  Знамения  – Да намерите метални предмети, означава, че враговете ви скоро ще бъдат победени. Ако се порежете в този ден – ще се освободите от всичко излишно. Ако счупите чиния и тя се разпръсне на много малки парчета, не се притеснявайте. Това е знак, че ще минете през изпитания, от които ще излезете с чест. Да се намокрите под дъжда – разобличаване на вашите тайни. Лош знак е насрещен вятър. Сънища  – Добре е да имате динамичен сън и вие да бъдете активни.Да се видите с къса коса или че се подстригвате, означава, че скоро ще се избавите от това, което ви спира. Зелена трева и изобщо всякаква зеленина – тъга, неудачност. Вода – клюки. Лошо е да се видите в огледало. Числа  – 15, 39, 46", "date": "2018.03.24", "title": "Астрологът Ивелина Пенчева предупреди: Днес е денят на Небесният войн!"}
{"url": "https://www.blitz.bg/lyubopitno/takava-sluchka-v-sofiya-ne-e-imalo-otkakto-e-stanala-stolitsa-na-blgariya-snimka_news588411.html", "text": "Софиянци изкараха лодките. Вече три дни в София ту вали сняг, ту се топи. А улиците станаха направо като полета от кал и води. Днес един софиянец намери начин да излезе от вкъщи. Действието се развива в кв. Левски В. Тъй като явно не е имало друг начин (както се вижда от снимката), човекът, който за щастие, е имал поне лодка, я е извадил и е тръгнал по улиците.  Ето как най-накрая се сбъдна прословутата идея, възникнала по комунистическо време у нас, да се прокопае канал от морето до столицата.   Дали акцията на \"гребеца\" е демонстративна или просто е искал да иде до магазина никой не знае. Снимката на „гражданина с лодката“ се появи в сайта Забелязано в София и не само че предизвика истински фурор, но даде идея и на други софиянци да прибегнат до летните си лодки (се вижда в коментарите под нея).  Улиците в София наистина са потънали в кал, а някои малки улички са станали реки. В кварталите положението е най-тежко, но не е розово и в центъра – на паркинга пред Радисън и парламента – точно на жълтите павета, баровците влизат в колите си с панталони, окаляни до средата на крачолите. ", "date": "2018.03.24", "title": "Такава случка в София не е имало откакто е станала столица на България (СНИМКА)"}
{"url": "https://www.blitz.bg/lyubopitno/provaliliyat-se-kandidat-prezident-na-kompartiyata-na-rusiya-si-obrsna-mustatsite-zaradi-bas-video_news588414.html", "text": "Кандидатът за президент на Русия на КПРФ изпълни обещанието си и си избръсна мустаците. Политикът отбеляза, че над 30 години не ги е бил бръснал, но днес той ще изпълни обещанието, което е дал. \"Басът си е бас. Въпреки, че над 30 години не съм си бръснал мустаците, днес ще ги обръсна. Дадох дума и я спазих\", каза Грудин.    След това Грудинин си обръсна мустаците. Гледайки се в огледало, той каза: \"Леле, какъв вид\".   При това политикът изрази увереност в това, че всъщност е успял да събере над 15% на скорошните избори за президент на Русия, отбелязвайки, че \"с и без мустаци ние продължаваме с вас напред\".   Преди вота кандидатът на КПРФ се хвана на бас с известния журналист Юрий Дуд, че ще успее да събере над 15% от гласовете, в противен случай ще си обръсне мустаците. По данни на ЦИК на Русия, Грудинин е спечелил доверието на 11.7% от гласоподавателите.  Превод и редакция: БЛИЦ     ", "date": "2018.03.24", "title": "Провалилият се кандидат-президент на компартията на Русия си обръсна мустаците заради бас (ВИДЕО)"}
{"url": "https://www.blitz.bg/layfstayl/shoubiznes/kool-the-gang-50-godini-kupon-bez-kray-video_news588452.html", "text": "Песните на групата Kool & The Gang продължават да карат хората да танцуват повече от 50 години след основаването й, предаде AFP. \"Изнасяме около 100 концерта годишно в целия свят, дори на места, за които едва ли се предполага, че посещаваме\", заяви един от четиримата музиканти основатели на бандата Роналд Бел.Музикантите продължават да пълнят залите в САЩ, Европа, Китай, но също в Австралия, Кения, Уганда, Алжир, Перу и дори Куба. На шоутата присъстват хиляди зрители. Повечето от тях са прехвърлили 40-те, но има и съвсем млади фенове.  На шоуто й през уикенда в заведението \"Би Би Кинг блус клъб енд грил\", близо до Таймс скуеър в Ню Йорк, фенове започнаха да пеят, преди групата да изпълни хита си \"Fresh\". След това тя ги зарадва с изпълнение на 15 свои песни, без да прави паузи между тях. Вокалистът Джей Ти Тейлър от \"златните години\" на Kool & The Gang сега е заменен от Уолт Андерсън. Бандата навремето била основана от джаз музиканти. \"Исках да бъда като Джон Колтрейн\", си припомни саксофонистът Бел. По-късно той бил член на други групи, преди да основе заедно с други музиканти Kool & The Gang.", "date": "2018.03.24", "title": "Kool & the Gang - 50 години купон без край (ВИДЕО)"}
{"url": "https://www.blitz.bg/daydzhest/pikantno-6-zheni-razkazvat-zashcho-sa-izneverili_news588453.html", "text": "Лесно е да се погледне на изневярата като на ситуация в черно и бяло: изневеряващите никога нямат основателна причина да кръшкат от връзката си, а партньорите им винаги имат право. Всъщност, истината е в сиво и то в доста нюанси на сивото. Списание “Women’s Health“ публикува разказите за изневярата на 6 жени, които за ваша изненада ще ви накарат да им съчувствате поне малко.    „Вече не бях влюбена в съпруга си“  „Бях омъжена за бившия си съпруг 10 години и изневерявах с приятел от детството си от време на време през 5 от тях. Не бях влюбена вече в съпруга си, но исках да остана заради децата. Този приятел и аз винаги сме искали да сме заедно, но никога не улучвахме момента, защото аз бях омъжена, а той в сериозна връзка. Опитахме се няколко пъти да спрем, но най-дълго успяхме да не се виждаме 8 месеца. Бяхме влюбени, но не искахме да нараняваме половинките си. И разбира се, имахме проблеми с доверието. Можехме ли да си вярваме, ако имахме връзка само един с друг? Накрая разкрих всичко на съпруга си след скандал“.    „Чувствах се пренебрегната, необичана и малко нежелана“  „Излизах с приятеля си от година и се чувствах пренебрегната, необичана и малко нежелана. Когато съм щастлива и влюбена, да бъда вярна е лесно. Когато не съм, започвам да търся алтернативи. Човекът, с когото изневерих, беше по-възрастен и живееше и работеше в моя квартал. Преследваше ме почти две години и беше толкова сладък. Обръщаше ми внимание. Може би изневярата ми беше пасивно-агресивен начин за отмъщение и изразяване на разочарованието ми, но определено не си заслужаваше. Сексът дори не беше добър. Приятелят ми така и не разбра. Накрая скъсахме, защото постоянно се карахме и не бяхме щастливи“.    „Страхувах се, че съпругът ми и аз нямахме много общо помежду си“  „Срещнах приятеля си, когато бях на 22. Оженихме се след 4 години. 4 години след това все още бяхме най-добри приятели, но започнах да се чудя дали това е човекът, с когото се виждах да седя тихо на верандата, когато остарея. Страхувах се, че отвъд всичките ни пътувания и дейности, може би съпругът ми и аз нямахме толкова общи неща, които да ни свързват. Присъединих се към фотографска група във Фейсбук и един мъж ми писа да ми каже, че харесва снимката ми. Започнахме да си говорим, беше само приятелски. Той беше толкова интелигентнен и интересен и толкова различен от съпруга ми. Нямаше нищо сексуално, но определено имаше химия. Той живееше на 2 часа от мен, а най-добрата ми приятелка се премести на 5 минути от него. Когато се срещнахме, прехвърчаха искри. Знаех, че съм загазила. Започнахме да се виждаме на няколко седмици. Това продължи 5 месеца. Тогава една сутрин, седях си в дневната и изведнъж реших да попитам съпруга си дали се вижда с някоя друга. Той каза „да“. Обсъждането на раздялата ни продължи 20 минути“.    „Знаех, че ми изневерява, затова започнах да му го връщам – като също изневерих“.  „Когато с приятеля ми започнахме връзка, имахме много бурни отношения. Нещата бяха много страстни, но когато беше лошо, беше наистина лошо. Знаех, че ми е изневерявал и подозирах, че продължава да го прави. Затова започнах да му отмъщвам. Той ми казваше за всеки път, когато целувал момиче в бара, а аз се правех, че не ми пука. След това му изневерявах от яд. Нямах никакви угризения да целувам и да се виждам с други мъже. Обичам да получавам внимание от мъже, които ме карат да се чувствам добре и ми харесваше, че това внимание кара приятеля ми да ревнува. Най-често изневерявах с бивше гадже, което ми беше предлагало брак в миналото, но аз отказах“.    „Ако започна да се привързвам, се плаша, че ще бъда наранена отново“  „Изневерявала съм на всеки мъж, с когото съм излизала. Мисля, че е заради гаджето ми от гимназията, в когото бях абсолютно влюбена, но той ми изневери. Разби ми сърцето и беше ужасно. Сега, когато започна да излизам с някой, когото харесвам, ако нещата започнат да стават сериозни, флиртувам с друг или се целувм с друг или дори повече. Обикновено те не разбират, което е добре. Не се опитвам да ги нараня. Просто, когато започвам да се привързвам, започвам д се страхувам, че отново ще бъда наранена. Прецаквам всичко отначало, така че да не могат да го прецакат те“.    „Не чувствах, че получавам достатъчно внимание“  „Със сегашния си приятел съм от 10 години, но му изневерих на четвъртата. Чувствах, че не получавам достатъчно внимание от него. Срещнах другия мъж на работа. Той искаше да ми даде внимание и имахме дълбоко емоционално привличане. Една нощ останах у тях и се целувахме много, но не спах с него. Той ми каза, че ме обича. Осъзнах, че щях да захвърля една стабилна дълга връзка заради еднократен секс. Тези забързани връзки не са за мен. Любовта се изгражда с времето, а не за една нощ, независимо от дълбоката емоционална връзка. Осъзнах го като скочих в чуждо легло. Казах на приятеля си и решихме, че трябва да опитаме да оправим нещата. Накрая не съжалявах за това, което съм направила, защото това беше сигнал за пробуждане за моя приятел“. Превод и редакция: БЛИЦ     ", "date": "2018.03.24", "title": "Пикантно: 6 жени разказват защо са изневерили"}
{"url": "https://www.blitz.bg/ikonomika/mkata-v-komotini-nyama-kray-s-evtinite-stoki-ot-krdzhali-i-kirkovo-shche-dokarate-bednotiyata-i-tuk_news588385.html", "text": "Въпреки финансовите затруднения, подкрепете своя дом. Пазарувате евтини стоки в Кирково и Кърджали, но бедността води също към бедност. Ще докарате бедността в Северна Гърция. Този апел към населението в района на Комотини отправиха представители на бизнеса по време на форум, в който участие взеха и представители на местните власти, съобщава 24rodopi.com. Бизнесът в Северна Гърция се обръща към правителството в Атина с 9 искания, чието изпълнение щяло да преодолее негативите за местната икономика от отварянето на ГКПП „Маказа – Нимфея“.     През граничния пункт през 2017 година са минали 1 460 528 МПС-та.       ", "date": "2018.03.24", "title": "Мъката в Комотини няма край: С евтините стоки от Кърджали и Кирково ще докарате беднотията и тук"}
{"url": "https://www.blitz.bg/ikonomika/elprom-troyan-s-diplom-ot-izlozhenieto-v-ekaterinburg_news588406.html", "text": "Възраждащият се електромоторен гигант „Елпром Троян“ се представи на международното изложение за машиностроене и металообработване в Екатеринбург (Урал, Русия), провело се от 20-ти до 22 март. Троянският производител показал традиционната си продукция – електромотори от различни класове, и получил диплом за представянето си, съобщава troyan21.com. Българското участие било под патронажа на министъра на икономиката Емил Караниколов и участвала още една българска фирма производител – „Балканкар“ (електрокари, мотокари, телфери). На изложението се представили редица световни компании.        „Оказа се, че в Екатеринбург помнят предишното участие на „Елпром Троян“ преди близо 40 години – в началото на 80-те, и изразиха учудване, че заводът ни съществува и върви напред. Това ни участие бе много полезно за проправяне път на големия руски пазар“, коментираха от ръководството на предприятието.     През 2018 г. „Елпром Троян“ се готви за участие в още осем специализирани изложения в различни страни на няколко континента, като наред с традиционната си продукция ще покаже и иновативните си хайтех разработки от последната година. ", "date": "2018.03.24", "title": "„Елпром Троян“ с диплом от изложението в Екатеринбург"}
{"url": "https://www.blitz.bg/lyubopitno/nauka-i-tekhnologii/vnimanie-kde-i-koga-shche-padne-kitayskata-kosmicheska-stantsiya_news588460.html", "text": "От няколко дни уеб порталите по цял свят са заети да предсказват къде и как ще падне китайската космическа станция \"Тянгонг-1\", като някои предричат доста апокалиптични сценарии. Въпреки че реално не съществува акуратна прогноза, някои особености от полета на станцията към нашата планета са ясни, благодарение на най-различни научни изчисления, пише Мъни бг.Според Европейската космическа агенция,  \"Тянгонг-1\" е възможно да падне по някое време между 30 март и 6 април,  като някои независими изследвания спекулират, че е възможно това да се случи три дни по-рано или по-късно от официално обявените дати.    Но това не бива да ни притеснява ни най-малко, защото локацията на падането е още по-неизвестна, като  потенциалната зона на сблъсък обхваща всички континенти  без Антарктида, както се вижда на снимката долу.   Източник: ESA  Шансът да попаднем на пътя на падащата станция е  около 1 000 000 по-малък от шансовете ни за печалба от лотарията.  В историята има само един регистриран случай на човек, ударен от падащи от космоса отломки, но инцидентът се е разминал без сериозни наранявания, така че няма реална нужда от паника. Но - и това е голямо \"НО\", не е ясно каква ще бъде големината на падащите от \"Тянгонг-1\" парчета, когато стигнат до Земята, тъй като не може да бъде изчислено колко от тях ще изгорят при влизането си в атмосферата. Съществува  теоретичната  възможност някои части да са толкова големи, че да оставят кратер от няколко метра.", "date": "2018.03.24", "title": "Внимание! Къде и кога ще падне китайската космическа станция"}
{"url": "https://www.blitz.bg/obshtestvo/regioni/volya-za-zhivot-invalidnata-kolichka-ne-porechi-na-trnovchanin-da-narisuva-2000-kartini_news588397.html", "text": "Заболяване приковава Владимир Максименко от Велико Търново към инвалидната количка, но не успява да сломи духа му и да загаси желанието му да рисува. 62-годишният мъж е жизнен, пълен с енергия и ентусиазъм, и когато застане пред бялото платно, забравя за трудностите и се потапя в един по-привлекателен и вълшебен свят. Там няма болка, страдания и неволи, а само красота, която той пресъздава в картините си, разказва в. \"Борба\".Владимир Максименко е от Велико Търново, целия си живот прекарал в старата столица и твърди, че това е най-красивото място на света, в което се убедил след многобройните пътешествия в чужбина, които имал. Бил е в САЩ, Русия, Венецуела, Израел… Редил е изложби зад граница, в много наши градове, Народното събрание, министерството на енергетиката и други места.  Страстта си към рисуването открил още в детството. Наследил таланта от дядо си, на когото е кръстен. Праотецът му завършил Киевската художествена академия, но така се стекли обстоятелствата, че не успял да се реализира. Баба му пък била единственият човек в семейството, която го подкрепяла да се занимава с изобразително изкуство. „Тя казваше, че ми е писано да съм художник като дядо ми и трябва да рисувам, за да осъществя неговата цел. Останалите вкъщи не одобряваха избора ми. В трети клас си купих без никой да знае маслени бои, четки и платно, рисувах тайно и ги криех под една стара ракла. Един ден майка ми реши да измете и попаднала на тях. Имаше неприятности след случката, но оттогава започнах да рисувам открито“, разказва Владимир.  Баща му искал да го направи военен или инженер, но той упорито отказвал. Времето, изгубено в лутане и неразбиране, му донесло много препятствия в рисуването и по тази причина не успял да вземе академично образование по изобразително изкуство. След като завършил техникум във Велико Търново, започнал работа в радиозавода, където се запознал със съпругата си Галя. За две седмици се оженили и създали семейство. „Работех на смени, за да има време да рисувам, да си построя жилище и да отглеждам двете си дъщери. Само с картини е невъзможно да се издържа човек “, твърди Владимир.  Първата му изложба била през 1981 година и поставила основите на неговия път като художник. Рисува всичко, правил е портрети на любимите си хора, но най-близо до сърцето му са пейзажите. По негови думи всяко кътче на природата, на което не е стъпвал човешки крак, е рай и заслужава да бъде увековечено в картина. Преди 20 години обаче тръгват здравословните му проблеми. Лека-полека започнал да се инвалидизира, като дълго време отказвал да се предаде и се движел с патерици. През 2005 година негова позната го поканила да й гостува в САЩ и да направи изложба там. „Аз й отговорих – „Къде да ходя, знаеш, че съм с патерици“ , а тя каза: „Хвърляй патериците, не му мисли и идвай“. Послушах я и заминах. Направих две изложби, имах време да обиколя, но веднага разбрах, че не мога да живея там. Просто не е за мен“, спомня си Владимир.  Макар да имал възможността да остане в Америка, там да се издържа чрез картините си и вероятно да бъде добре платен, художникът категорично отхвърлил емигрантството и след няколко месеца се върнал обратно. В страната на неограничените възможностите оставил 128 картини на човека, който ги рамкирал, защото нямал пари да плати за услугата и не искал да го завлече. Година по-късно подредил последната си самостоятелна изложба във Велико Търново, която съвпадала с юбилея му – навършването на 50 години. След това здравословното му състояние се влошило и се наложило да седне в инвалидна количка. В началото не можел да понася миризмата на разредителите за бои и работел с пастел. Така създал над 700 творби, но след известно време проблемът преминал и се върнал към маслените бои. „Инвалидната количка не пречи да рисувам. Ще го правя до последния си дъх. Това, което ми липсва, е излизането навън сред природата. За съжаление, пътищата не са пригодени за хора с инвалидна количка и рядко се случва да напускам апартамента си“, казва той. Владимир е много активен във Фейсбук и чрез електронните сайтове се осведомява за всичко, което го интересува. „От 10 години нямаме телевизор вкъщи. Макар съпругата ми да се противеше, свикна и вече не й прави впечатление. Ползваме компютъра, благодарение на малката ни дъщеря, която ни научи как да боравим с него“, заяви художникът.  До момента той е създал над 2000 творби. Много от тях подарявал на приятели и близки хора, а в момента в дома си съхранява цели 950 картини, които заемат една стая и са прилежно подредени една зад друга. Не продава никоя, защото по негови думи българите не ценят изкуството и отказват да плащат реалната цена на платната. „Много ми е обидно отношението на хората към изкуството. Работата на художниците не се цени, купуват ги, за да уплътнят място на стената“, споделя с тъга Владимир.", "date": "2018.03.24", "title": "Воля за живот: Инвалидната количка не поречи на търновчанин да нарисува 2000 картини"}
{"url": "https://www.blitz.bg/kriminalni/prestplenie/izvnredno-i-prvo-v-blits-zalovikha-kultova-figura-ot-ndrgraunda_news588333.html", "text": "Задържан е известен и култов наркодилър от ъндърграунда на Пазарджик. Небезизвестният Йордан Илиев, по известен сред нарко средите като Даньо Носа е заловен вчера при масирана акция на криминалисти от областната дирекция в Пазарджик.  Мъжът е само на 39 години но има в досието си присъди за сводничество, да фалшифициране на пари, за побой, за притежание на дрога. Няколко месеца упорита работа е била необходима на служителите на криминалната полиция в Пазарджик , за да го задържат и съберат достатъчно доказателства за незаконната му дейност на дилър.   Криминално проявен и известен на полицията мъж е задържан за наркоразпространение. Реализацията е в резултат на упорита работа на служителите от сектор „Противодействие на криминалната престъпност” при ОДМВР-Пазарджик. Вчера екипите пристъпили към реализация и в Пазарджик е задържан Й.И.- 39 год.  Мъжът е криминално проявен и осъждан за различни престъпления: склоняване към проституция, за причиняване на телесна повреда, подправяне на парични знаци, за притежание на наркотици. Той е изпълнявал ролята на един от основните дилъри на наркотици – хероин за територията на цялата област. Спецоперацията е проведена под наблюдението на прокурор от Окръжната прокуратура в Пазарджик.  Й.И  е задържан първоначално за срок от 24 часа, а прокуратурата е удължила задържането с още 72 часа. Предстои да бъде внесено искане за налагане на най-тежката мярка за неотклонение – задържане под стража. Процесуалните действия по документиране на престъпната му дейност продължават.  От началото на годината това е девети случай за задържан за наркоразпространение на територията на областта.  Кристина ИВАНОВА, БЛИЦ", "date": "2018.03.24", "title": "Извънредно и първо в БЛИЦ! Заловиха култова фигура от ъндърграунда!"}
{"url": "https://www.blitz.bg/lyubopitno/varnentsi-se-chudyat-i-mayat-koy-i-zashcho-napravi-tova-neshcho-na-statuyata-na-ribarya-snimka_news588386.html", "text": "Бронзовата фигура на Рибаря и Златната рибка във Варна има ново допълнение. То представлява нещо като емблема в декоративна рамка, пише Петел бг.Смисълът на тази допълнителна \"украса\" не ясен, както и кой, кога и защо я е поставил. Рибката също има допълнение - някой и е вързал мартеница, отбелязвайки доста нестандартно идването на пролетта.", "date": "2018.03.24", "title": "Варненци се чудят и маят: Кой и защо направи това нещо на Статуята на рибаря? (СНИМКА)"}
{"url": "https://www.blitz.bg/obshtestvo/regioni/smrazyavashcha-krvava-drama-otkrikha-georgi-s-prsnata-glava-v-selo-momina-tsrkva_news588363.html", "text": "Жестока трагедия е разтърсила снощи средецкото с. Момина църква. 52-годишен мъж е открит мъртъв от свои близки във вилата си, съобщават отлично информирани източници пред flagman.bg. Хората се натъкнали на безжизненото тяло на бургазлията Георги Р. около 21:00 ч. Той е открит с огнестрелна рана в главата, а до тялото му се търкаляла пушка. Основната версия за мистериозната смърт е самоубийство.  Категоричен отговор на този въпрос трябва да даде аутопсията на трупа на Георги, който е откаран в УМБАЛ-Бургас.  Кметът на селото Огнян Огнянов не е пожелал да коментира случилото се.", "date": "2018.03.24", "title": "Смразяваща кървава драма! Откриха Георги с пръсната глава в село Момина църква"}
{"url": "https://www.blitz.bg/obshtestvo/arestuvaniyat-nadziratel-ot-plovdivskiya-zatvor-tnel-v-luks-investiral-kup-pari-v-grdite-na-polovinkata-si-snimki-18_news588253.html", "text": "Арестуваният надзирател от пловдивския затвор Станко Станков е типичен пример за това колко фатални могат да се окажат неконтролираните амбиции. 42-годишният мъж бе задържан преди два дни за лихварска дейност.По досъдебното производство са разпитани 30 роми от пазарджишкото село Юнаците, чиито дебитни карти са открити в дома на Станков.   Макар че живее сравнително далеч от местоработата и колегите си, високият стандарт на живот на Станков не е останал незабелязан от хората, които са го познавали. Скъп мерцедес, маркови дрехи, почивки - все неща трудно съвместими с не особено високия стандарт на служителите от системата на затворите. Все пак от няколко години надзиратели и съдебна охрана протестират системно и искат увеличение на заплатите,   Станков няма профил в социалната мрежа, но за сметка на това обаче съпругата му има доста провокативни снимки в личния си профил. От кадрите не личи двойката да има материални затруднения, дори напротив.  През последните три години Станков е направил доста \"инвестиции\" във външния вид на половинката си, която ползва всички екстри на съвременната естетична хирургия и козметика - силикон, хиалурурон, микроблейдинг.  А те не са сред най- евтините.     ", "date": "2018.03.24", "title": "Арестуваният надзирател от пловдивския затвор тънел в лукс, инвестирал куп пари в гърдите на половинката си (СНИМКИ 18+)"}
{"url": "https://www.blitz.bg/kriminalni/prestplenie/zhestok-obir-vv-vratsa-maskiran-izvadi-pistolet-na-prodavachka-i-posle_news588377.html", "text": "Маскиран мъж е заплашил продавачка и е отмъкнал оборота на врачански Нонстоп, съобщават от Областна дирекция на МВР. Снощи около 23 ч. мъж с черна платнена маска нахлува в денонощен магазин. След използване на жестове, сочещи предмет, наподобяващ пистолет, продавачката се почувствала заплашена и предала на бандита сумата от 300 лева, която била в касата. Крадецът си тръгнал с парите, без да нанася щети върху служителката или търговския обект.   След първоначалния шок жената се съвзела и незабавно се обадила в полицията, откъдето пристигнали на мястото на обира. Инициалите на продавачката са С.Й.Д.   По случая в Районното управление на Враца се работи усилено за разкриване на извършителя. Образувано е досъдебно производство. ", "date": "2018.03.24", "title": "Жесток обир във Враца! Маскиран извади пистолет на продавачка и после..."}
{"url": "https://www.blitz.bg/kriminalni/nakazanie/babata-ekzekutiral-narkobosa-kostov-redovno-izlizal-ot-doma-si_news588372.html", "text": "Осъденият на две инстанции за убийството на наркобоса Костов – Димитър Димитров е излизал от дома си почти всеки месец, пише Флагман.бг. Причината е тежкото здравословно състояние на Бабата, който е с един присаден бъбрек. Именно затова помориецът не изкара и два месеца в ареста, а скоропостижно бе пратен в дома си, въпреки че първоначално бе обвинен в умишленото убийство на бургазлията Иван Попов-Костов. Димитров редовно получавал разрешения от съда, дори и за пътувания до столицата, където ходел на прегледи. Дали обаче някой следи какво прави Бабата през периода, когато му е разрешено да отсъства почти цял ден, не е ясно.  Темата за мярката за неотклонение на помориеца излезе на дневен ред след сигнал с видеозаписи от камера, разположена в автомобил пред дома на Бабата. Според буден гражданин, представил се като Георги Николов, на записите се вижда Димитров, който няколко пъти нарушил домашния си арест.   Прокуратурата веднага е разпоредила проверка по случая, която трябва да установи дали на въпросните записи действително е Бабата и дали те отговарят на посочените дати в сигнала.  От пресцентъра на Апелативния съд съобщиха, че през месеците февруари и март Димитров има две разрешения да напусне дома си. Едното е за 13-ти февруари – от 03:00 ч. сутринта до полунощ, когато Бабата трябва да пътува до София за преглед в Александровска болница.  Второто разрешение е за вчерашния ден: 23-ти март за периода от 08:00 до 16:00 ч., когато помориецът трябвало да се прегледа в УМБАЛ-Бургас.  Нито една от въпросните дати обаче не съвпада с посочените в сигнала .  Според него Бабата няколко пъти нарушил домашния арест на 15-ти и 18-ти февруари, както и на 8-ми март.  Припомняме, че Димитров изненадващо получи 4-годишна присъда за убийство при превишаване пределите на неизбежната отбрана от Окръжен и Апелативен съд – Бургас. Наказанието обаче е обжалвано от прокуратурата, от близките на Костов, както и от защитата на Бабата. Адвокатите на помориеца заложили на аргумента, че за подобно престъпление законът предвижда до 5 години затвор. Това означава, че реабилитираният Димитров може да се размине и с пробация, ако ВКС уважи тезата на защитата му. Дори обаче последната инстанция да потвърди наказанието, Бабата вече ще изтърпял по-голямата част от него под \"домашен арест\". ", "date": "2018.03.24", "title": "Бабата, екзекутирал наркобоса Костов, редовно излизал от дома си"}
{"url": "https://www.blitz.bg/kriminalni/prestplenie/ekshn-v-khainboaz-retsidivist-i-politsai-se-gonyat-blizo-chas-khvashchat-prestpnika-v-niva-snimki_news588381.html", "text": "Гонка по \"Хаинбоаз\" приключи с арест. Полицаи от две области преследваха близо час рецидивист, който не спрял на стоп-палка. Всичко започнало около 8.30 часа в град Гурково.Шофьор на автомобил с плевенска регистрация не спрял на пътни полицаи и започнало преследване.  Повече от 70 километра продължило преследването. То стигнало до пътя за Русе край великотърновското село Куцина. Полицаите препречили пътя с тир, но беглецът избягал в нивите, където е бил застигнат от частни охранители. Преследването приключило едва в ранния следобед. Мъжът бил отведен в горнооряховската полиция. ", "date": "2018.03.24", "title": "Екшън в \"Хаинбоаз\": Рецидивист и полицаи се гонят близо час, хващат престъпника в нива (СНИМКИ)"}
{"url": "https://www.blitz.bg/kriminalni/nov-udar-na-gdbop-sled-britanskiya-pedofil-arestuvakha-stolichanin-za-neshcho-mnogo-gnusno_news588380.html", "text": "ГДБОП задържа мъж, разпространявал кадри с насилие над непълнолетни Полицейските действия са предприети от служителите на ГДБОП. Акцията е проведена на територията на столицата с цел пресичане и документиране на дейността на мъж, разпространявал в интернет порнографски материали със сцени на сексуално насилие на видимо малолетни и непълнолетни. Проведени са действия по разследването в имот, ползван от 30-годишен български гражданин. При претърсването са иззети бяло прахообразно вещество, таблет със сим карта в него, хард диск, модем и настолен компютър с инсталирана програма, през която се достъпва и се разпространяват материали с детска сексуална експлоатация, както и криптирана папка /17,5 ГБ/.     Работата по образуваното досъдебно производство по чл. 159 ал.4, вр. чл. 2 от НК продължава. 30-годишният е задържан за 24 часа.    ", "date": "2018.03.24", "title": "Нов удар на ГДБОП след британския педофил! Арестуваха столичанин за нещо много гнусно"}
{"url": "https://www.blitz.bg/svyat/cheshka-prostitutka-po-sutien-stvori-istinski-uzhas-v-tsentra-na-pilzen-snimki_news588407.html", "text": "При зловещо нападение в еротичен клуб в чешкия град Пилзен пострадаха петима души. Проститутка заляла с киселина мъж и жена, но самата тя пострадала, а покрай нея и още двама мъже, пишат чешките медии. След скандал в еротичния клуб 46-годишната проститутка нападнала мъж и жена, за които се съобщава, че били женени. Намерил ги на улицата до клуба случаен минувач. „Те бяха семейство, а тя беше цялата в кръв, мили боже“, разказа той. „Видях жената, само по сутиен, тя беше цялата в кръв. И имаше един мъж в улицата“, добавя друг очевидец.     Все още не е ясно точно какво вещество е използвани при нападението, но най-вероятно е било сярна киселина. Властите категорично заявиха, че не става въпрос за терористична атака.     Най-тежко пострадалите – двойка на 33 години, са откарани с хеликоптер в център по изгаряния в Прага. Други двама мъже са в спешното на Пилзен. Нападателката също е настанена в местна болница.     Най-тежко пострадалата жена е с обгорено лице и деколте. Състоянието ѝ е стабилно.     Веднага след инцидента екипи на полицията, пожарната и спешна помощ нахлули в еротичния клуб.     Превод и редакция: БЛИЦ        ", "date": "2018.03.24", "title": "Чешка проститутка по сутиен сътвори истински ужас в центъра на Пилзен (СНИМКИ)"}
{"url": "https://www.blitz.bg/politika/premiert-borisov-udari-po-masata-shche-padat-li-glavi-zaradi-neproverenite-ptnitsi-na-letishcheto-v-sofiya_news588360.html", "text": "Премиерът Бойко Борисов извика министъра на вътрешните работи Валентин Радев, главния секретар на МВР гл. комисар Младен Маринов и директора на Главна дирекция „Гранична полиция“ гл. комисар Светлан Кичиков, за да му докладват за случая от 20 март т. г. на ГКПП Аерогара София.  Това съобщиха от правителствената информационна служба. Премиерът Борисов разпореди на всички служители, извършили дисциплинарни нарушения, да бъдат наложени максимално тежки наказания.  Той разпореди също в кратки срокове да бъде извършен анализ на работа на ГКПП \"Аерогара София\" и да бъдат предприети адекватни мерки за реорганизацията й. ", "date": "2018.03.24", "title": "Премиерът Борисов удари по масата, ще падат ли глави заради непроверените пътници на летището в София?"}
{"url": "https://www.blitz.bg/analizi-i-komentari/gen-kircho-kirov-posochi-kakvo-shche-napravi-putin-sled-kato-go-preizbrakha_news588356.html", "text": "Преизбраният руски президент Владимир Путин вероятно ще се стреми към намаляване на напрежението между Русия и САЩ, както и страните от Европейския съюз. Това каза в седмичното публицистично предаване „Метроном“ на Радио „Фокус“ ген. Кирчо Киров, бивш ръководител на Националната разузнавателна служба. Той уточни, че Русия ще се стреми към омекотяване на своето поведение, защото няма интерес към по-нататъшната изолация на Руската федерация в международен план, но ще продължи да се стреми към запазване на влиянието си в района на Западните Балкани.  „Русия ще продължи да се стреми да запази своето влияние в региона на Западните Балкани, което – трябва да отбележим, че на този етап е изключително ограничено и то се свежда главно до така силното влияние на Русия върху Сърбия и върху сръбската икономика и политика. Влияние върху Македония и Западните Балкани предимно чрез ръководството на Република Сръбска, намираща се в състава на Босна и Херцеговина чрез президента на Република Сръбска. И разбира се, ако мога така да се изразя – със своята „пета колона“ в някои други държави. Имам предвид икономическо влияние, които Русия е в състояние да оказва, чрез лостовете на своята икономика на ангажиментите към руската икономика на редица държави, в това число и на България, която и за напред ще продължи да бъде зависима от руския газ“, поясни ген. Кирчо Киров.  Той допълни, че в края на мандата на руския президент Владимир Путин през 2024г. Русия ще е укрепнала, ще е икономически и политически стабилна и с нов по-висок жизнен стандарт. „Ще видим нова Русия с нови технологични пробиви във военно отношение, което ще й позволи пълна независимост за десетилетия напред“, каза още ген. Кирчо Киров. ", "date": "2018.03.24", "title": "Ген. Кирчо Киров посочи какво ще направи Путин, след като го преизбраха!"}
{"url": "https://www.blitz.bg/ikonomika/angelkova-poveche-blgari-izbirat-rodinata-za-pochivka-nasrchavame-gi_news588376.html", "text": "Около 9 милиона нощувки са реализирани от българи у нас за миналата година. Това каза пред Дарик министърът на туризма Николина Ангелкова. От юни до септември почти 2 млн. българи са избрали да почиват в родината, допълни тя. 300 000 българи пък са почивали само в чужбина за лятото на 2017-а. „8 890 000 чужди туристи са посетили страната ни през 2017-а. Общият брой туристически нощувки у нас за миналата година е 26 млн.“, каза Ангелкова.     Повече българи избират България за почивка, отчете министърът. За Великден се очаква 450 000 българи да предпочетат почивка в страната. Основно се посещават малки градчета и населени места за празника. Тогава места, свързани с религиозни храмове, също бележели големи ръстове в привличането на туристи, стана ясно от думите на Ангелкова.     Министерството на туризма насърчава българите да почиват в родината, подчерта тя. Все повече се повишава делът на уикенд туризма, каза още министърът.     Основната ни цел е превръщането на страната в целогодишна туристическа дестинация, в тази връзка е и кампанията \"България на четири сезона\", каза Ангелкова. В тази кампания е започнало формирането на различни дестинации, като е даден старт с девет културно-исторически дестинации, които обхващат над 70 общини и ключови исторически паметници и туристически атракции, каза Ангелкова.    ", "date": "2018.03.24", "title": "Ангелкова: Повече българи избират родината за почивка, насърчаваме ги"}
{"url": "https://www.blitz.bg/obshtestvo/tsvetan-tsvetanov-kaza-tezhkata-si-duma-kakvo-tryabva-da-napravim-s-turtsiya-v-imeto-na-evropa_news588393.html", "text": "Председателят на ПГ на ГЕРБ и заместник-председател на партията Цветан Цветанов участва в областния семинар на ГЕРБ-Бургас „Отворено управление, коалиция и стабилност“, който се проведе в Поморие. Преди форума Цветанов коментира настоящата политическа обстановка. С г-н Цветанов разговаря Флагман бг.Г-н Цветанов, в своя публикация в. „Таймс“ обяви, че България е сред страните, които ще гонят руски дипломати заради случая „Скрипал“. Вярна ли е тази информация?  - Има единна позиция на Европейския съюз и България, като член от Европейското семейство, е солидарна към нея. Това, което беше изразено от Великобритания, бе възприето и подкрепено от всички велики сили, които изповядват европейските ценности. В тази посока няма какво повече да се коментира. Но дали България ще изгони руските дипломати? Когато има нарушаване на националната ни сигурност се предприемат съответните действия. Към настоящия момент, обаче, такива данни няма и не е необходимо да се пристъпва към подобни действия. -Защо Патриотите не са поканени на срещата във Варна с премиера на Турция Реджеп Ердоган?  -Тук говорим за лидерска среща между факторите в ЕС. Това, което прави премиерът Борисов, се отчита изключително високо както от Турция, така и от лидерите на Европа. Темата е как да се възобнови и как да стане конструктивен диалогът с Турция, защото знаете, че на турската територия има около 3 млн. бежанци. ЕС пое един ангажимент, след като беше затворен Балканският път през 2015 г. и в момента все пак тези хора, които са на територията на Турско-сирийската граница, се нуждаят от интеграция, от разходи, които се правят. Ние не можем това да го препишем изцяло и само като ангажимент на турската страна. Точно затова ЕС и ЕК полагат максимални усилия, за да може конфликтните точки, които има територията на Близкия Изток, в съседните държави да се подпомагат, за да може действително да има интеграция и да бъдат съхранени тези хора близо до родните си места. И когато тези конфликти приключат, да могат да се върнат и действително да се разчита на този човешки ресурс. -Думите на вицепремиера Валери Симеонов бяха „това може да се изпусне”. Какво има за изпускане?  - Тази среща е между премиерите и лидерите на ЕС и лидерите на Турция.  Уважавам всяко едно мнение на нашите коалиционни партньори. Разбира се, че ние си усвояваме и съответните различия, но сме извели напред България над всичко. От тази гледна точка ние оценяваме това, което прави турската страна и особено двустранната комуникация, която има между премиера Борисов и президента на Турция Ердоган. Искаме това да бъде използвано, за да се намали напрежението и евентуалният бежански поток, който може да тръгне към Европа. Европа разчита на тази среща, за да може действително да се възобнови диалогът. Мога да ви кажа, че на  срещата с австрийския премиер участваха и представителите на Обединените патриоти, защото знаете коалиционното правителство в Австрия, всъщност е от националисти и от дясната партия, която е на премиера. Така че там, където трябва, участват и те в тези разговори. Но когато се планират срещи от друго естество и което е планирано да бъде на нивото на европейските лидери, смятам, че просто няма как да участва и Валери Симеонов. -Гостувате в Поморие във връзка със семинар на тема „Отворено управление, коалиция и стабилност“. Какви теми ще дискутирате по време на форума?  -Единственото, което искам днес да направим, е да говорим за реалните политики, които можем да реализираме през настоящите месеци, за стабилността, която има в държавата и разбира се, да се подготвим за фалшивите нови. Всички тези спекулации и манипулации, които ще се правят от групата на нашите опоненти в лицето на БСП.  БСП нямат алтернативните решения. БСП не могат да се похвалят с управленски решения, които са давали отговори на поставени въпроси от хората и точно затова тяхната единствена цел е да влошат  политическия си опонент, но всички ние знаем при управлението на ГЕРБ как се развиха морските общини в Бургаска област. Това е доверие, което се изгражда с години, на база видимите резултати, които сме давали: като министър на екологията Ивелина Василева и като кмет Димитър Николов и другите колеги, които са в парламента и в местната власт. Ние работим като един екип. Ние работим винаги за това да решаваме проблеми, които хората ни поставят от избирателните райони, когато се срещаме с тях.  А поводът на днешната среща в общи линии е стартът на подготовката ни за европейските избори през май 2019 г. и за местните избори през есента на 2019 г.  Преди две седмици в София се проведе срещата на Комитета на регионите. Имаше 150 гости от европейски местни власти. Дискутирахме как да се подготви Европа в новия финансов програмен период. Това, което ние правим днес, е не само да говорим за реалните проблеми за решаване, но и също така да знаем на какво могат да разчитат местната власт, изпълнителната власт и българските граждани  през новия финансов програмен период, които започва в началото на 2020 г. И точно затова дискутирахме кохезионната политика, защото след излизането на Великобритания от ЕС ще се получи един сериозен дефицит и невъзможност да получаваме същите пари, които получавахме до настоящия момент. Знаете, че през този програмен период българските общини могат да кандидатстват за 7 милиарда и 400 млн. лева. Това е сериозен финансов ресурс, които няма как да дойде от данъци и от бюджета на общините и държавата. Тук говорим само за местна власт. Знаете, че за да имаме добър черноморски туризъм ние се нуждаем от пречиствателни станции, от това да не замърсяваме Черно море и това, което правихме последните години – действително да подобрим тази възможност и да има повече възможности за почивка, за повече работни места. В момента един от проблемите в държавата е този с работните места. И точно затова направихме промяната заедно с Валери Симеонов, който бе един от инициаторите в тази посока и получи пълната подкрепа на парламентарното мнозинство. Успяхме да се обединим и да подпомогнем бизнеса, да създадем възможност страната ни да бъде добър домакин във всичко, което искаме да правим като икономика. Знаем, че туризмът има около 14-15% от БВП на страната. Това са милиони левове, които влизат в бюджета и дават възможности за решаване на последващи проблеми във всички населени места. -Ако трябва да направите сравнение между коалиционните партньори в предишното управление - РБ и в сегашното - ОП, кои може да определим като по-главоболни?  -Натрупахме опит при първото си съвместно управление с коалицията Реформаторски блок. Видяхме къде са слабостите и къде може да се поставят теми, които няма как да намерят съответното покриване с подкрепа. Това, което направихме с ОП, е да се поучим от тези грешки в коалиционното споразумение и управленската програма, която е много добре разписана. Ние получихме пълната парламентарна подкрепа и това ни дава самочувствието и възможността да се придържаме към изпълнението на тази програма, под която са се подписали лидерите в парламентарното мнозинство. Имаме различия, но те не са в коалиционното ни споразумение и те не са в управленската ни програма, така че всяка една партия да запази своята идентичност, но да имаме коректно отношение.  Като равносметка мога да кажа, че с ОП се работи много по-добре, защото действително изпълняваме и се придържаме към поетите ни ангажименти за съвместно управление. И най-важното е, че сме извели България над всички и всичко онова, което имаме като различия, не стои на дневен ред, за да се разцепи коалицията или пък да имаме някакви други проблеми. -Притеснява ли Ви едно евентуално патриотично-консервативно обединение между НФСБ и СДС, каквито белези има в поведението напоследък на лидерите на тези партии Валери Симеонов и Божидар Лукарски?  -Ние не взимаме отношение за начина на развитие, на която и да е политическа сила. Нашата основна цел е да бъдем силната, дясноцентристка партия, членка на ЕНП, която представлява Европейската народна партия на територията на страната. Ние изповядваме евроатлантическите ценности и това, което всъщност е приоритет за ЕНП. Ние като дясна партия сме направили много повече и покрихме очакванията на представителите на демократичната общност в началото на демокрацията. И мога да дам веднага факти. Желанието и амбицията в началото на демокрацията бе да бъдат разкрити веднага досиетата на бившата Държавна сигурност. За голямо съжаление това за един дълъг период от време не можа да бъде реализирано.  Това, което направи ГЕРБ, е 2010 г. да представи и да предостави на комисията над 1 милион единици, с което изпълнихме един ангажимент очакван години наред. Това, което направихме в сегашния си мандат, което за голямо съжаление в предишните години, когато имаше възможност други по-малки десни партии да участват в управлението, не успяха да заложат в учебните планове изучаването на комунизма, защото това е една тема, която не фигурираше в историята на България и подрастващите не знаеха и им оставаше едно бяло поле за периода на тоталитарния режим, на бившата Държавна сигурност, на лагерите, на които са карани репресираните хора. Точно затова получихме тяхната подкрепа, защото знаят, че ние сме последователни в политиката си.  Единственото, което направихме е, че дадохме политическа  подкрепа на експертите да оценят  какво трябва да се изучава в учебните планове за предстоящите години. И точно затова ние получаваме и периферията за подкрепа за политиките, които прави ГЕРБ, защото ГЕРБ е най-голямата дясноцентристка партия, която запазва тази стабилност, която наблюдаваме в държавите от ЕС, управлявани от дяно-център политически партии. Мога да ви кажа, че ЕНП е действително структурата и  партийното семейство, което даде просперитет и бъдеще за Европа.  Точно затова най-успешните политики в държавите от ЕС са точно там, където управлява ЕНП със свои партньори. Социалдемократите или социалистите правят отстъпление през последните години, защото никои не вярва и не може да разчита, че могат да се справят с трудностите и предизвикателствата, които има днес в Европа и в световен план. ", "date": "2018.03.24", "title": "Цветан Цветанов каза тежката си дума какво трябва да направим с Турция в името на Европа"}
{"url": "https://www.blitz.bg/politika/temenuzhka-petkova-v-obshirno-i-iskreno-intervyu-za-inerkom-chez-i-aets-belene_news588418.html", "text": "\"Нямам никакви притеснения до какви изводи ще стигне комисията за ЧЕЗ в парламента\". Това обяви министърът на енергетиката Теменужка Петкова в предаването \"Офанзива с Любо Огнянов\" по Канал 3 по повод създадената комисия в Народното събрание, която ще разглежда сделката за продажбата на \"ЧЕЗ България\" на \"Инерком\".\"Много се радвам, че има такава анкетна комисия, за да изясни всички факти и обстоятелства, за да се успокои общественото мнение. Защото смело мога да кажа, че тази чисто икономическа сделка беше преекспонирана и превърната в политически въпрос – нещо, което смятам, че не беше необходимо. Така или иначе се е стигнало до тук и една такава комисия ще внесе яснота, за да може и да се спре със спекулациите\", каза министърът.  \"Не трябва да забравяме, че не само ЧЕЗ не е собственост на българската държава, а и другите две електроразпределителни дружества. Защото българската държава още преди време е решила, че трябва да се освободи от тези активи и да излезе от ролята си на едноличен собственик на електроразпределните предприятия с няколко основни аргумента, първият, от които е, че не дотам добър стопанин. Трябва да се правят инвестиции в мрежата, а държавата трудно би могла да привлече такива инвестиции. Така е записано в стратегията и поради тази причина това става приоритет. Фактът е, че от години не е имало някакви проблеми с електроразпределението. И от електроразпределителните предприятия не зависи цената на тока, както някои се опитаха да преекспонират темата и да въведат в заблуждения хората. Цената зависи от Комисията за енергийно и водно регулиране\", коментира Петкова. Тя отново призна, че се познава със собственичката на \"Инерком\" Гинка Върбакова. \"Познавам се с Гинка Върбакова и нейното семейство от 20 години. С Гинка Върбакова за последно се чухме няколко дни, след като подадох оставка. Тя се обади и в чисто човешки план, защото чувства определена вина, че се е стигнало до моята оставка. Но пък аз смятам, че това бе достойната позиция. Аз така усещах нещата и видяхте как ескалираха нещата. Представям си какво щеше да се говори, ако не го бях направила. По никакъв начин да не се замесва моето име, да се злепоставя името на премиера – това бе причината да подам оставка\", каза още енергийният министър. На въпрос дали не е посъветвала Гинка Върбакова да закупи или пък да не закупи ЧЕЗ, Теменужка Петкова отговори: \"Ние сме познати и приятели, но аз съм далеч от нейния бизнес. Аз винаги съм била на държавна работа, а пък тя винаги е била в частния сектор. Така че за мен е несвойствено аз да давам съвети за такъв тип дейности\". \"Не се чувствам бушон и смятам, че съм почтен човек. Целият ми живот е минал в Министерство на финансите, така че аз ще съм последният човек, който би искал да определени съмнения за нарушения. Това беше причината да подам оставка – не се чувствам като бушон. Няма друг виновен за това, което направих аз. Разбира се, разговарях с премиера и след това беше взето решението\", обяви Петкова и обясни, че до своеобразното ѝ връщане като министър се е стигнало след разговор с коалиционните партньори. Теменужка Петкова изказа и своята позиция относно възможността държавата да влезе в сделката за закупуването на ЧЕЗ и по какъв начин. \"Моето лично мнение е, че ако говорим за връщане на държавата в електроразпределителните дружества, трябва да погледнем глобално. Защото ако ние кажем, че държавата ще се върне към електроразпределението, което в момента се управлява от ЧЕЗ, то това означава, че държавата по-малко я интересува как на територията на останалите две електроразпределителни предприятия се предоставя и управлява този тип услуга. Така че трябва много добре да се анализира и от тази гледна точка. Отделно от това и трите ЕРП-та са завели арбитраж срещу българската държава и те смятат, че има определено нарушаване на техните инвистации. Така че при подобни стъпки трябва да се направи много обстоен анализ. За да можем да преценим рисковете и ако има такива, те да бъдат минимизирани\", каза министърът на енергетиката и коментира възможността за развалянето на сделката още сега. \"Не знам на каква правна база се позовават от БСП, че твърдят, че КЕВР може да развали още сега сделката. Мисля, че още на изслушването в парламента бе казано, че това може да се случи само ако новият купувач е заложил активи на дружеството, които имат пряко отношения към лицензионната дейност. Оказа се, че това не е така в случая. Или ако се продаде обособена част от лицензираната дейност – това КЕВР може да се намеси, но и това не е така”. Теменужка Петкова не подмина и темата за евентуалното възраждане на проекта за изграждане на АЕЦ \"Белене\". \"За съжаление през целия период от 30 години не е намерено решение за АЕЦ \"Белене\". Сега ситуацията обаче е доста по-различна. Ние имаме площадка, цялата инфраструктура и целият проект са лицензирани. Всичко необходимо, за да стартира проекта. И сега сме в ситуация, че не можем да вземем решение дали ще изграждаме нова ядрена мощност. Просто трябва да вземем решение как по най-добрия начин да оползотворим това, което имаме. Но това е решение, което не може да бъде заето от един или двама души\", обяви тя и поясни, че реално мораториум върху изграждането на \"Белене\". \"Референдумът бе за нови ядрени мощности, но той не можа да се произнесе по ясен начин. Затова се произнесе парламентът и той реши проектът „Белене” да бъде спрян. Реално няма такъв мораториум. Има решение на правителството и на парламента. Ако се реши, че ще се върви към реализация на проекта просто трябва да се промени една от точките от тогавашното решение на Министерски съвет. Това обаче може да се направи. Но само ако се вземе решение дали да се върви към подобна реализация. Ние ще работим до края на юни и тогава ще внесем предложение какво трябва да се направи\", добави Петкова. Относно спекулациите, че до България няма да достигне тръба от Русия по \"Турски поток\", министърът на енергетиката смята, че каквото и да се случва, то проектът за газов хъб \"Балкан\" ще бъде успешен. Тя коментира, че обаче няма информации, че наистина се режат тръби по потока в посока България. Тя коментира и договорите с американците електроцентрали в басейна \"Марица\". \"Предстоят преговори, предстоят разговори. Трябва да бъдат защитени и националните интереси, и тези на инвеститора, за да стигнем до компромис\", обяви Петкова и потвърди, че при разтрогване на договорите, неустойката, която трябва да плати държавата наистина е 3 милиарда лева. Петкова бе категорична, че нито един министър не е застрахован от искане за оставка, с което не изключи възможността до края на мандата отново да се наложи да я подаде.", "date": "2018.03.24", "title": "Теменужка Петкова в обширно и искрено интервю за \"Инерком\", ЧЕЗ и АЕЦ \"Белене\""}
{"url": "https://www.blitz.bg/politika/belgradski-medii-srbiya-e-poluchila-ultimatum-da-priznae-kosovo-v-zamyana-na_news588425.html", "text": "Сърбия е получила ултиматум – „да признае Косово срещу основаване на Общност на сръбските общини“ в Северно Косово. Това твърди белградският новинарски портал InSerbia. Според публикации в местните медии, сръбският президент Александър Вучич е получил тази оферта от дипломати в Берлин, Париж, Лондон и Вашингтон, като това е било „потвърдено пред него“ през последните дни и по време на срещите му в Ню Йорк, където беше на посещение.     Сръбският министър по въпросите на европейската интеграция Ядранка Йоксимович разясни ситуацията около последните срещи на сръбския държавен глава в Ню Йорк и Брюксел: „По-важното е, че президентът на Сърбия Александър Вучич демонстрира отговорна политика, държавничество и решимост на всички места и форуми и с всеки, който е замесен в процеса. Той представи сръбската позиция, което е много важно и въпреки че не бе посрещнат с разбиране и гъвкавост, това не означава, че Сърбия няма легитимни аргументи и че гласът на Сърбия не се чува“.     На покана от водещия да коментира медийните спекулации, Йоксимович посочи, че мисленето й „изобщо не се ръководи от заглавията във вестниците, а от фактите“.     „Тези, които признаха независимостта на Косово прокарват своята политика, за да не се разпадне проектът им и това е realpolitik. Но пет страни не са го признали и голяма част от останалия свят. Ние прокарваме нашата политика и следваме интереса си и Брюкселския договор е правнообвързващ – едната страна е изпълнила всичките си задължения, а гарант на споразумението е Европейския съюз. В Брюксел трябва да си зададат въпроса дали в Прищина има политическа воля за прилагането му“, заяви Йоксимович.     Милован Дречун, председател на Комитета за Косово и Метохия на сръбския парламент също говори пред медиите по въпроса и бе категоричен, че Запада „не иска да отваря въпроса за определяне на статута на Косово, защото за тях този процес е завършен“.     „Изглежда, че Прищина прави всичко в съгласие със Запада. Натискът срещу Сърбия се интензифицира и косовския проблем се използва в  геополитическото противопоставяне между САЩ и Русия“, заяви Дречун. Попитан, какво ще стане ако Сърбия не приеме ултиматума на Запада, той не отхвърли вероятността от изолиране на страната.    ", "date": "2018.03.24", "title": "Белградски медии: Сърбия е получила ултиматум да признае Косово в замяна на..."}
{"url": "https://www.blitz.bg/politika/tsetska-tsacheva-obyasni-kak-shche-se-razpredelyat-parite-za-zaplati-na-nadziratelite_news588379.html", "text": "Правосъдният министър Цецка Цачева изрази задоволство от това, че е намерено решение за отделяне на допълните средства за заплати на служителите от главните дирекции \"Охрана\" и \"Изпълнение на наказанията\" към правосъдното министерство. В предаването \"Седмицата\" по Дарик тя обаче подчерта, че не става дума за процентно увеличение на възнаграждения. \"Говорим не за процентно увеличение, тъй като средствата за всички е ясно - онова, което може да бъде отпуснато в момента, е в размер на 15 млн. лева. Как те ще бъдат разпределени, зависи от волята на синдикалните организации. Аз имам много коректна приказка с тях. Най-кратко казано в две посоки ще върви увеличението\", каза правосъдният министър.     На първо място изравняване на така наречената база за специфични условия за труд, която за служителите МВР към 1 януари беше 190 лева, а за служителите в двете главни дирекции на МП беше с 50 на сто по-малко - 95 лева, при законодателна регламентация, че те трябва да бъдат под един и същ режим, обясни Цачева. Около 6 млн. лева от тази сума ще бъдат дадени за изравняване на сумите за специфични служебни дейности между служителите на министерството на правосъдието и на МВР, които работят на аналогични позиции. Останалата сума - около 9 млн. лв., ще бъдат разпределени само по правила, които се приемат от страна на синдикалните организации, категорична бе Цачева.     \"Това, за което сме говорили - че е коректно да има увеличение за онези позиции, които за системата на изтърпяване на наказанията е за упражняване на служебни функции, които пряко контактуват с изтърпяващи наказания \"лишаване от свобода\". Става дума за надзиратели, за други трудови функции, които са най-тежки като полагане на труд и най-непривлекателни\", каза правосъдният министър. Тя отново подчерта, че не става дума за процентно увеличение за заплати, а за отделни позиции там, където към момента има диспропорция между длъжности, които трябва да бъдат с един и същ режим и законово те са така, в МВР и МП. Цачева напомни, че едно е да си надзирател в затвора, друго е да работиш в затворническо общежитие от открит тип, друго е да работиш в пробационна служба. България има значителен напредък в подобряването на условията в местата за лишаване от свобода, както при условията на труд за тези, които работят в системата, така и за тези, които изтърпяват наказанията, посочи още Цачева.     По Норвежкия механизъм има възможност да започне строителството нов затвор в района на Кремиковци още през лятото на тази година, каза министър Цачева. Общата визия за развитие на наказателната политика в Европа е превенцията, а не пътя на засилване на санкцията и размера на наказанията, подчерта министър Цачева. Когато се провежда политика, много внимателно трябва да се правят промени в НК, защото пипнеш ли един състав, се стига до нарушаване на други принципи, допълни тя. Не е добър законодателен подход да се внасят много законопроекти за изменения на НК по конкретни случаи, допълни тя, отговаряйки на въпроса защо трябва да се засилват наказанията, примерно, за незаконен улов на риба. Тя допълни, че може би все още не е намерен, в част от редакциите, необходимият баланс. Според Цачева проектът трябва да мине на първо четене, но да се редактира преди второ четене.    ", "date": "2018.03.24", "title": "Цецка Цачева обясни как ще се разпределят парите за заплати на надзирателите"}
{"url": "https://www.blitz.bg/obshtestvo/zimata-otnovo-e-tuk-sinoptikt-krasimir-stoev-s-loshi-novini-snyag-shche-trupa-i-dnes-nay-tezhko-shche-e-polozhenieto-v-karta_news588285.html", "text": "Атмосферното налягане е значително по-ниско от средно за март - ще се повишава. Днес ще остане облачно с валежи, предимно от сняг; в Югозападна България снегът ще премине в дъжд. Това прогнозира дежурният синоптик на НИМХ в БАН Красимир Стоев.Почти без валежи ще е в североизточните райони от страната. Ще духа умерен, в Дунавската равнина и Източна България временно и силен вятър от север-североизток. Максималните температури ще са в широки граници: в Северна България между 0°-3°, в Южна - между 2 и 7°, в крайните югозападни райони до 10°.  Над планините ще бъде облачно, с валежи от сняг. Ще духа силен североизточен вятър. Максималната температура на височина 1200 ще е около 0°, на 2000 метра - около минус 4°. Над Черноморието ще бъде предимно облачно, на места главно по южното крайбрежие ще превалява сняг, който през деня ще премине в дъжд. Ще духа умерен и временно силен вятър от север-североизток. Максималните температури на въздуха: 3°-5°. Вълнението на морето ще е 2 - 3 бала. Температурата на морската вода е 6° - 7°. На 24.03.2018 слънцето ще изгрее в 06:23 часа и ще залезе в 18:43 часа. Продължителност на деня 12:20 часа. На 24.03.2018 луната ще изгрее в 11:03 часа и ще залезе в 01:12 часа. Осветеност на диска в 0h UT 43 %. Фаза на луната: първа четвърт.   ", "date": "2018.03.24", "title": "Зимата отново е тук! Синоптикът Красимир Стоев с лоши новини - сняг ще трупа и днес, най-тежко ще е положението в... (КАРТА)"}
{"url": "https://www.blitz.bg/intsidenti/katastrofi/signal-do-blits-verizhno-mele-i-smachkani-lamarini-plashat-na-bul-blgariya-v-stolitsata-snimki_news588367.html", "text": "Верижна катастрофа е станала на бул. \"България\" в столицата, сигнализира читател на БЛИЦ, минал покрай автомелето. Четири коли са се нанизали една в друга на отсечката в посока кв. \"Борово\". На мястото е пристигнала полиция. Не е ясно дали има пострадали при сблъсъка.   Движението в участъка не е затруднено, твърди читателят ни.   Не е ясна причината за мелето, но най-вероятно несъобразената с пътните условия скорост е довела до неприятната случка.  На  БЛИЦ очаква новини, снимки и видео от своите читатели в цяла България и по света. ", "date": "2018.03.24", "title": "Сигнал до БЛИЦ! Верижно меле и смачкани ламарини плашат на бул. \"България\" в столицата (СНИМКИ)"}
{"url": "https://www.blitz.bg/obshtestvo/regioni/maykata-na-batmana-sint-mi-e-ss-strashni-bolki-v-zatvora-shche-stigna-i-do-strasburg_news588416.html", "text": "„Ще стигна до Страсбург, ако трябва, но няма да оставя така нещата. Синът ми е със страшни болки след претърпяна операция на носа. По епикриза в четвъртък трябваше да му извадят конците, но до този момент от затвора не са предприели нищо”, оплака се Мария Господинова, майка на Цветан Господинов. Името на Цветан Господинов-Батмана излезе в публичното пространство след арестите за палежите на колите на шефа на затвора Божил Иванов и коменданта на мястото за лишени от свобода Стефан Георгиев. Батмана се превърна в основен свидетел по случая, след като посочи кои са извършителите на палежа. На 8 март обаче той бе пребит, докато бе пуснат в отпуск по семейни причини. Тогава Батмана постъпи в болница с потрошен нос и крайници, съобщава „Марица“.     „Той може да е лишен от свобода, но не може да се гаврят със здравето му. Аз не искам нищо друго от затвора освен да го заведат в болницата или да повикат лекар да му извади конците, заяви майката на Цветан. Тя разказа, че е правила опит да влезе в контакт с ръководството, че е уведомила прократурата, но до момента няма никакъв резултат.     „Пребиха го за това, че стана свидетел, а за благодарност получи това”, заяви възмутена Мария. И обясни, че синът ѝ е на обезболяващи и настанен в обща килия, а не в стационар или болница.     „В понеделник ще занимая всички институции. Ако синът ми не получи нормално човешко отношение, ще стигна и до Страсбург“, закани се Мария.     Шефът на Пловдивския затвор Божил Иванов заяви, че в момента не е на работа. „Не знам какво му е на Батмана. Докато аз бях там, му нямаше нищо”, бе лаконичният коментар на Божил Иванов.    ", "date": "2018.03.24", "title": "Майката на Батмана: Синът ми е със страшни болки в затвора, ще стигна и до Страсбург"}
{"url": "https://www.blitz.bg/ikonomika/ministerstvoto-na-energetikata-razglezhda-varianta-za-uvelichavane-na-studeniya-rezerv-video_news588432.html", "text": "Експерти на Министерството на енергетиката разглеждат предложение на Електроенергийния системен оператор (ЕСО) за увеличение на студения резерв. Той се използва най-често в зимните месеци при силно потребление. Такъв беше случаят през миналата зима, когато заради студовете отказаха няколко въглищни централи. Благодарение на студения резерв не се стигна до срив в енергийната система и режим на тока.    Писмото вече е изпратено в министерството и съвсем скоро ще има решение. Това коментира пред Канал 3 енергийният министър Теменужка Петкова. ЕСО предлага да се увеличи  разполагаемата електрическа мощност на 650 мегават часа. В момента тя е 500 мегават часа. Допълнителната енергия ще се осигурява от индустриалните потребители.   \"Осигуряването на студения резерв не е някакъв каприз на системния оператор, а политика за осигуряване на сигурността на Балканите\", категорична е Петкова. Предвижда се новите условия да влязат в сила от юли. Към момента резервът се осигурява енергийните предприятия.    ", "date": "2018.03.24", "title": "Министерството на енергетиката разглежда варианта за увеличаване на \"студения резерв\" (ВИДЕО)"}
{"url": "https://www.blitz.bg/obshtestvo/stolitsa/koshmarna-zaplakha-za-mlada-sofiyska-mayka-ot-sotsialna-chinovnichka-ili-si-ostavyash-bebeto-ili-ti-go-vzimame-nasila-s-politsiya-video_news588423.html", "text": "За един абсурден случай, в който държавата вместо да помогне на самотна майка да си стъпи на краката, ѝ предлага да и вземе детето и да го дадат в приемно семейство, разказват „Господари на ефира“. 19-годишната Йоана е настанена в звено \"Майка и бебе\", още когато е бременна. \"Докато бях бременна всичко беше наред. Когато родих обаче, служителите започнаха да ме карат да си дам детето в приемно семейство. Според тях така щяло да бъде най-добре за него. Аз обаче отказах\", разказа жената.     След като видяла, че увещаването не върши работа, социалната работничка от район „Надежда“ в София Петя Василева заплашила майката, че ако не даде детето си в приемно семейство или ще и го вземат насила с полиция, или трябва да се премести в друго звено.     Според Йоана, такъв натиск се прилага и на други майки в нейното положение, но те не смеят да се оплачат.       ", "date": "2018.03.24", "title": "Кошмарна заплаха за млада софийска майка от социална чиновничка: Или си оставяш бебето или ти го взимаме насила с полиция (ВИДЕО)"}
{"url": "https://www.blitz.bg/obshtestvo/nay-nakraya-probikha-alternativno-trase-koeto-zaobikalya-svlachishcheto-smolyan-madan_news588382.html", "text": "Пробито е алтернативното трасе, което заобикаля свлачището, затворило главен път Смолян- Мадан в района на село Тикале. Това съобщи заместник-министърът на регионалното развитие и благоустройството инж. Валентин Йовев, който извърши оглед на място.В почивните дни и при валежи от сняг в този сложен горски терен продължава строителството на новото обходно трасе, коментира зам.-министър Йовев. Към момента обходното трасе е дълго около 1 км. То се уширява, заздравява се пътната основа, изграждат се системи за отводняване и обезопасителни съоръжения, за да може да поеме трафика на автомобили до 12 тона.  Работи се и по самото свлачище. В момента специализирана техника изследва основата на свлачището и здравината на републиканския път под него. \"Добрата новина е, че шосето в компрометирания участък не е засегнато от свлачищни процеси\", заяви заместник-регионалният министър. Направено е и пълно геоложко заснемане.  Според инж. Йовев на този етап не може да се предприемат действия по разчистване на падналите земни маси, защото при това преовлажняване има съществен риск от отцепване на нови скали и кал. \"Евентуални нови срутвания, или разчиствания с взривове, може да доведат до падане на големи маси в коритото на река Черна и да се образува стена, която да спре течението. Така ще имаме още един проблем с язовир, който да е проводник на голяма речна вълна\", коментира още инж. Йовев. \"Става дума за сериозно природно явление, което при всички случай е щяло да се случи, било е въпрос на време\", каза още той.  В инспекцията участваха и заместник-областните управители на Смолян Валентин Гърбелов и Андриян Петров, кметът на община Смолян Николай Мелемов, заместникът му инж. Марияна Цекова и Костадин Тотев - зам.-директор на ВиК - Смолян, допълниха от ведомството. Припомняме, на 20 март стана ясно, че пътят Смолян - Мадан ще остане затворен четири-пет и дори шест месеца. Нов път осигурява свързаност на селата, засегнати от срутищото Смолян - Мадан. Това заяви директорът на Агенция \"Пътна инфраструктура\" инж. Дончо Атанасов, който лично поддържа връзка с областния управител на Смолян и засегнатите от срутището кметове на населени места.", "date": "2018.03.24", "title": "Най-накрая! Пробиха алтернативно трасе, което заобикаля свлачището Смолян-Мадан"}
{"url": "https://www.blitz.bg/obshtestvo/regioni/varna-zatna-v-kal-polozhenieto-e-otchayvashcho-snimki_news588389.html", "text": "През кал и тиня са принудени да газят част от варненци заради ремонта на бул. \"Левски\", алармират будни граждани, пише \"Петел\". Ето какво разказват недоволните жители на града:\"Мои роднини живеят на ул. \"Княз Черказки\", където в момента се прави трасето във връзка с ремонта на бул \"Левски\". Искам да информирам, че по никакъв начин не им е осигурен нормален достъп до къщите им. За да стигнат до бул. \"Владислав\" преминават през кал и тиня, което е пълен абсурд!\" ", "date": "2018.03.24", "title": "Варна затъна в кал, положението е отчайващо! (СНИМКИ)"}
{"url": "https://www.blitz.bg/obshtestvo/regioni/otmenikha-bedstvenoto-polozhenie-vv-vidin_news588413.html", "text": "На заседание на Общинския щаб за защита при бедствия днес бе направен анализ на актуалната обстановка на територията на Община Видин. Припомняме, че във връзка с усложнената ситуация поради обилен снеговалеж и снегонавяване, на 23.03.2018 г. бе въведен в действие Общинският план в частта „Защита при снегонавявания, обледявания, свлачища и пожари“ и обявено бедствено положение на територията на цялата община. След слабия снеговалеж през изминалата нощ снежната покривка се е увеличила с още 5-6 см. Във всички селища на Общината е почистено и проходимо. Почистена са също улиците и подстъпите към гробищните паркове. Няма затворени участъци от четвъртокласната пътна мрежа, достъпът до населените места е осигурен. В проблемните отсечки са направени разширения.     Работят всички съоръжения на помпената станция за питейна вода при с. Сланотрън, където бе прекъснато електрозахранването. Отводнителните станции са на денонощен режим. Няма постъпили сигнали за бедстващи хора, всички пациенти на хемодиализа са транспортирани до видинската болница.     „При анализиране на обстановката нямаме предпоставки, които да представляват опасност за здравето и живота на населението на Община Видин, както и за околната среда. Нямаме предпоставки за нанасяне на вреди и щети на държавната и общинската инфраструктура, на имуществото на гражданите. Продължаваме наблюдението и работата в сложната зимна обстановка, като считам, че са отпаднали условията за въвеждане на бедствено положение“ – обобщи Ценков.     Той благодари на членовете на щаба за техния професионализъм и всеотдайност: „Целта беше да направим превенция на създалата се опасност на територията на Община Видин и да не бъдат нанесени вреди както на хората, така и на имуществото им, на държавната и общинската собственост“.     Със заповед на кмета на Видин  бедственото положение за територията на цялата община е отменено, считано от 14.00 часа на 24.03.2018 г.    ", "date": "2018.03.24", "title": "Отмениха бедственото положение във Видин"}
{"url": "https://www.blitz.bg/obshtestvo/opravdaniyata-na-granichnite-chengeta-ot-letishche-sofiya-pushikhme-khapnakhme-i-byakhme-do-wc-to-video_news588388.html", "text": "Служителите на „Гранична полиция“, които не бяха на работните си места при пристигането на полета от Париж на 20 март, са били „пред сградата на терминала, да ядат, други - до тоалетната, а трети – са пушили“. Това е грубо нарушаване на правилата. Служителите не са били на местата си и 42-ма от пътниците са минали без да бъдат проверени. Това каза на специален брифинг пред сградата на МВР директорът на ГД \"Гранична полиция\" главен комисар Светлин Кичиков. Той разкри подробности за инцидента със самолета на \"България ЕР\" от Франция, който се е приземил в следобедните часове на 20 март на летище София и пътниците не са били проверени от служители на \"Гранична полиция\". \"Всички преминали лица са установени и проверени впоследствие. Сред тях няма издирвани. Твърдо заявяваме, че това е недопустим пропуск. Служителите са седем. В момента им се свалят показания.  Някои обясняват, че си мислилии, че не е имало полет и отишли до тоалетна, а други са били навън пред терминала. Опит за прикриване на случая от страна на ръководството на Гранична полиция не е имало. От страна на служителите може и да е имало такъв опит\", добави той. \"Проверките продължават. Прави се вътрешна такава. Разпоредил съм дисциплинарно производство на 13 души\", каза министърът на вътрешните работи Валентин Радев. \"Обхваната е цялата верига, заедно с ръководителите на смяна. Виновните ще бъдат отстранени от работа до приключване на проверките и на тяхно място ще вземем хора от Бургас и Варна, които са подготвени.  Премиерът разпореди да се направи анализ и го правим. Това е недопустимо. Единият отишъл да пуши, другият да се храни. Как така изчезват тези хора? Разпоредил съм и проверка на отдел \"Вътрешна информация\". Ние също не знаехме за този случай. Докладната е дошла с един ден закъснение. Трябва да изчистим това петънце. Нашите партньори са доволни от нашата работа и как охраняваме границата. Продължаваме да работим. Не изключвам умишлени действия, защото обясненията на служителите са несвързани. Тези хора са извършили престъпно нарушение на правилата. Искаме да изясним всичко, за да може тези хора да получат необходимото наказание и да не може да се защитят пред съда\", закани се вътрешният министър.  \"Това, че сме получили докладната с един закъснение, също ще е обект на проверката. Ръководството обяви, че са искали първо да разберат дали е имало преминаване на пътници. Нарушението е голямо и ще бъдат взети всички необходими мерки\", каза от своя страна главният секретар на МВР Младен Маринов.    ", "date": "2018.03.24", "title": "Оправданията на граничните ченгета от летище \"София\": Пушихме, хапнахме и бяхме до WC-то! (ВИДЕО)"}
{"url": "https://www.blitz.bg/politika/tsvetanov-komentira-sluchaya-skripal-razkri-shche-gonim-li-naistina-rusnatsi-ot-stranata_news588344.html", "text": "България на този етап няма намерение да се присъедини към другите членки на ЕС, които изгониха руски дипломати заради отравянето на бившия двоен агент Сергей Скрипал в Лондон. Това стана ясно от думите на зам.-председателя на ГЕРБ Цветан Цветанов преди партиен форум в Поморие.„Когато има нарушаване на националната ни сигурност, разбира се, че се предприемат съответните действия от компетентните органи. Към настоящия момент нямаме такива данни, за да пристъпим към такива действия”, обясни Цветанов.  По-рано и премиерът Бойко Борисов поиска ясни доказателства, че Москва стои зад нападението с разработената в СССР отрова „Новичок”, припомня bTV. „Има единна позиция на ЕС. Преди дни приключи съветът на лидерите. България като член на европейското семейство, разбира се, винаги сме солидарни към единната позиция, която изразява ЕС. Това, което беше изразено от Великобритания, беше подкрепено от всички велики сили – това са държави, които изпълняват европейските демократични ценности”, заяви Цветанов.10 държави от ЕС вече предприеха такива мерки и според дипломатически източници България, Германия, Франция, Дания, Латвия, Литва, Естония, Чехия, Холандия и Ирландия има голяма вероятност да се присъединят към тях. Той обясни, че „Обединени патриоти” не са на срещата ЕС – Турция, защото това е лидерски формат между факторите на Европейския съюз и южната ни съседка.  ", "date": "2018.03.24", "title": "Цветанов коментира случая \"Скрипал\", разкри ще гоним ли наистина руснаци от страната!"}
{"url": "https://www.blitz.bg/obshtestvo/blagotvoritelen-kontsert-bazar-v-podkrepa-na-niki-shche-se-provede-v-elin-pelin_news588340.html", "text": "Близки и приятели на болния Ники се обръщат към всички хора, фирми и фондации с надежда за помощ, морална и финансова в подкрепа на младежа. Ники е с множество заболявания и се нуждае от лечение в Турция, за което са необходими 7000 евро, сума непосилна за него и близките му. Благотворителен концерт-базар ще се проведе на 5 април от 18:30 ч. в спортната зала на град Елин Пелин в подкрепа на момчето. Редица лекарски грешки докарват 26-годишното тогава момче до почти пълна парализа и до отказване на поредица от органи.  \"Отдавна следя постовете за Ники, които винаги започват с това, че Ники се усмихва. И колкото и да е странно, той наистина се усмихва. Почти през цялото време. И трябва много внимателно да се загледаш, за да видиш в очите му онова, което усмивката крие - умората от битка на сто фронта срещу неизвестен противник. Крие болката от това да си млад мъж, чиято огромна сила отива в борба със себе си. В усилието да се примириш с това, което ти предстои и да го приемеш. Болест на Бехтерев, многоетажна дискова болест, диабет, състояние след БТЕ, дислипидимия, съмнение за болест на Ходжкин, за рак на белия дроб и левкемия, съмнение за болест на съединителна тъкан, панкреатит, язва, съмнение за Лупус... Това са възможните битки на Ники\", споделя източник, който се е трогнал се от състоянието на Ники и решил да му помогне.  \"А защо всъщност отидох на свиждане в болницата на момче, което познавам бегло... Aми по същата причина, поради която във всяка друга неделя съм в приюта в Богров. Защото се надявам, че моето присъствие за малко, моята подадена ръка, може да накара и други ръце да се протегнат и да помогнат. Защото разчитам, от името на Ники, на вашите ръце. С които може би можем да го изправим. Ники ще пътува за Турция, където да му бъде поставена диагноза...ако има достатъчно ръце, които да го поведат натам. 7000 ЕВРО. За една усмивка. Можем нали\", добавя източникът.", "date": "2018.03.24", "title": "Благотворителен концерт-базар в подкрепа на Ники ще се проведе в Елин Пелин"}
{"url": "https://www.blitz.bg/intsidenti/stikhii/dzhdt-i-snegt-vv-velikotrnovski-kvartal-prevrshchat-zhivota-na-zhitelite-mu-v-ad_news588313.html", "text": "Над 100 жители на великотърновския квартал Дервеня години наред живеят без път. Въпреки, че са в областния град, хората са принудени всеки ден да минават през огромни дълбоки дупки, които се пълнят с вода при всеки дъжд или сняг. Откъснат от света е и уникален манастир с вековна история, който се намира в същия квартал, предава БНТ.В подножието на светата обител се намира квартал „Дервеня\", където живеят близо сто души, които ежедневно са принудени да газят през огромни кратери, за да стигнат до домовете си.  Съвсем непроходимо става при всеки дъжд или снеговалеж, както е сега. Невъзможен е и достъпа до манастира „Света Троица\". Историята разказва, че там през 1368 г. св. Теодосий Търновски се оттеглил в пещера в която се влизало по въжена стълба, като е и до днес. Миряните обаче не могат да стигат до там и светата обител тъне в забрава От община Велико Търново отказаха да коментират предвидени ли са средства и предстои ли изграждането на нов път.", "date": "2018.03.24", "title": "Дъждът и снегът във великотърновски квартал превръщат живота на жителите му в ад"}
{"url": "https://www.blitz.bg/obshtestvo/sint-na-simeon-sakskoburggotski-mechtal-da-e-tiradzhiya-prints-kiril-progovori-za-novata-si-izgora-i-otseche-borisov-e_news588318.html", "text": "За мен е чест да ме свързват с баща ми, а и си приличаме много. Искам да ме приемат като човек, наследил неговото чувство за дълг и трудолюбие. Това заяви в ефира на на \"Здравей, България\" синът на Симеон Сакскобургготски - Кирил Преславски. \"Нямам български клиенти, занимавам се с испаноговорящият пазар. Като посланик на България винаги казвам на всички, че страната ни е страхотна и има много възможности в нея\", каза той.  \"Страстта ми към спорта дойде като резултат от любовта ми към природата. Майка ми бе запален скиор. Лятото ходехме на море. Тренирах уиндсърф, колоездене, голф. Последната ми мания е сърфът. Занимавам се и със ски туринг - тогава отиваш да караш ски, но не използваш лифта, а се катериш пеша\", призна принц Кирил.  \"Имахме силна връзка със семейството ми. Всичко беше много скромно - пътувахме с колата и имахме каравана, с която обикаляхме Испания. С момчетата се биехме доста, но това са нормални неща. Не разбирах много значението на това да си принц.  Израснах в нормална среда, нямаше специално отношение към мен. Като бях дете исках да бъда водач на камион, виждаше ми се най-страхотното нещо.  После пък исках да се занимавам с физика\", призна той.   \"Имахме всичко, което ни трябваше, но нищо в повече. Веднъж годишно ходехме на ресторант и то само с повод. Ежедневието ни беше обикновено\", заяви синът на цар Симеон.   \"С брат ми работихме на полето, ходихме да берем домати. Трябваше да събираме празните щайги.  Беряхме домати на 40 градуса, а накрая на деня трябваше да занесем пълните щайги до трактора. Плащаха ни по 5 стотинки на касета.  Ние с брат ми правихме около 3 лева на ден. Искахме да си вземем въдици и да ловим риба. Баща ни беше окей с всичко това, защото искаше да ни научи как се изкарват парите\", каза той.  \"Животът може да е спринт, може да е и маратон. От баща ми научих да правя нещата с поглед в бъдещето, а не от днес за утре. Той е много взискателен. Винаги е искал най-доброто за нас. Държеше на добрите обноски. Искаше да сме алтруисти и да споделяме един с друг. Купуваше ни едно колело и ни караше да си го делим, за да се научим да споделяме това, което имаме\", добави принц Кирил.   \"Той никога няма да забрави моментът, когато се прибра за пръв път в България. Беше нещо уникално. Никой не очакваше такава реакция от българите. Не смеехме да си представим дори нещо такова, такава любов. Бяхме невероятно щастливи, беше много емоционално\", сподели принц Кирил.  Той призна, че е израснал с българското - храна, снимки, обичаи.  \"Бойко Борисов се появи на политическата сцена по времето на баща ми. Той е умен човек, който знае как да се справя с положението в страната. Международно седи добре. България с него начело се справя много добре, има голям икономически растеж\", коментира принцът.  \"Бях изненадан колко много хора в Испания се интересуваха от моята сватба. Представям си какво щеше да бъде, ако бях останал в България. Баща ми избра да имаме нормален живот в чужбина. Той е наясно, че монархията приключва с него\", каза той и добави, че винаги обаче, като го питат от къде е, заявява, че е от Германия.  \"Една индийка от кварталния магазин ме пита: \"Ти не си ли принцът на България\". Не знам как е разбрала, беше ми неудобно да попитам\", каза той.  Принц Кирил призна, че след развода, вече има нов човек в живота си. \"Излизам с една англичанка. Живяла е 15 години в Чехия. Да, имам си приятелка и то на моята възраст. Много съм щастлив. След време бих станал учител по физика и математика. Може да се върна в България, харесвам страната\", завърши той. ", "date": "2018.03.24", "title": "Синът на Симеон Сакскобургготски мечтал да е тираджия, принц Кирил проговори за новата си изгора и отсече: Борисов е..."}
{"url": "https://www.blitz.bg/blits-tv/noviyat-premier-na-slovakiya-se-zabrka-v-strakhoten-skandal-s-kokain-sled-kato-vsshchnost-video_news588394.html", "text": "Току-що встъпилия в длъжност нов премиер на Словакия Петер Пелегрини попадна в центъра на медийното внимание след на пръв поглед безобидна случка. По време на пресконференция с коалиционния партньор Бели Бугар, 42-годишният политик бръкна в джоба на сакото си, за да извади телефона си от там. При това движение, обаче, от джоба му изпадна малко бяло пакетче, което веднага прикова вниманието на медиите.     Социалните мрежи веднага завряха от коментари с предположения какъв е въпросният предмет. На-фрапиращите от тях твърдяха, че Пелегрини е изтървал торбичка с кокаин.   Наложи се младият премиер да публикува свой клип във Фейсбук, където обяснява какво всъщност се е случило. „Каква торбичка с кокаин? Изпаднала ми е клечката за зъби“, заяви той. „Два дни се занимавате с това. Това е клечка за зъби“, добави той и демонстрира нагледно, че наистина държи такива клечки в джоба си и те са опаковани в бяла хартийка. Той подчерта, че никога през живота си не е употребявал наркотици.     Пелегрини стана премиер на страната след оставката на Роберт Фицо, който напусна поста след убийството на журналиста Ян Куцияк.    ", "date": "2018.03.24", "title": "Новият премиер на Словакия се забърка в страхотен скандал с кокаин, след като всъщност... (ВИДЕО)"}
{"url": "https://www.blitz.bg/obshtestvo/nervite-na-khorata-veche-ne-izdrzhat-burgazliya-zaplashi-ili-payakt-makha-taya-kola-ili-ya-opozharyavam-snimki_news588457.html", "text": "Безстопанственият „Опел Тигра” в Бургас стана известен още в началото на февруари, когато жители на бургаския ж.к. „Изгрев” изказаха недоволство, че автомобилът създава затруднения при паркиране на другите коли. Днес, близо два месеца по-късно, немското возило все още е позиционирано на паркинга пред блок 59 в комплекса. Гневен бургазлия отправи призив чрез медиите паякът да репатрира возилото, в противен случай ще го запали, пише Флагман бг. Колата е оставена безстопанствено там, има регистрационни номера и много лесно може да бъде открит нейният собственик.  Проблемът обаче е, че Тиграта е така спряна, че затруднява паркирането на близо 5-6 места.  „Ядосан съм, защото всички в района оставят колите си там, съседните блокове се санират и работниците също спират на този паркинг. Накрая няма свободно място за живущите в комплекса. Който го ударят на кръстовището до мола, си зарязва колата тук. Превърна се в наказателен паркинг, има още 2 ударени коли, които сигурно от година са непотърсени от никого. Къде е паякът? Ще започнем да спираме неправилно и ще се появи с зелени лепенки, нали”, пита будният гражданин.", "date": "2018.03.24", "title": "Нервите на хората вече не издържат! Бургазлия заплаши: Или паякът маха тая кола, или я опожарявам (СНИМКИ)"}
{"url": "https://www.blitz.bg/svyat/mrsna-iznenada-ostrovt-ot-bokluk-v-tikhiya-okean-se-okaza-mnogo-po-golyam-otkolkoto-se-predpolagashe-video_news588465.html", "text": "Островът от боклук в Северния Тихи океан е много по-голям от досегашните оценки и се разраства стряскащо, съобщава „Ройтерс“. Повече от 79 000 тона пластмасови отпадъци плуват над площ от 1,6 млн. кв. км. Струпването им е много по-плътно, като масата е 16 пъти по-голяма от предишните изчисления.     Островът е образуван предимно от пластмаса - 99,9%. Повече от три четвърти от боклуците са парчета над 5 см. Микропластмасата с размер под 5 мм е около 8% от общата маса, но тя е 94 процента от плуващите в района парчета. Микропластмасата се натрупва бързо - от 0,4 кг на кв. км през 70-те години на миналия век до 1,23 кг/кв.км през 2015 г. Тя е особено опасна за морските организми и по хранителната верига достига и до човека.     Данните на холандската неправителствена организация \"Клийнъп фаундейшън\" се основават на въздушни снимки. По изследването са работили учени от седем държави. Големият тихоокеански остров от боклук е в субтропичните води между Калифорния и Хавай. Струпването се поддържа на място от океанските течения.     Пластмасата се разгражда бавно. В една от взетите от океана проби е имало парче на 40 години.    ", "date": "2018.03.24", "title": "Мръсна изненада: Островът от боклук в Тихия океан се оказа много по-голям, отколкото се предполагаше (ВИДЕО)"}
{"url": "https://www.blitz.bg/svyat/albanskiyat-premier-bie-alarma-balkanite-sa-v-opasnost-ot-rusko-vliyanie_news588404.html", "text": "Албанският премиер Еди Рама заяви, че Балканите са в опасност от руско влияние. Рама заяви, че след като е известно, че Балканите са важен регион, не може да се очаква Москва да се откаже от своето влияние в този регион, съобщи Макфакс. Еди Рама изтъкна, че именно поради това влияние Европейският съюз трябва да започне преговори с Албания. Албания заслужава тези преговори да започнат, каза Еди Рама.  Албанските медии поставят ударението върху най-нови информации от Брюксел, че Албания ще получи старт на преговори без да й бъдат поставяни условия.  В Албания в последно време както представители на институциите, така и представители на неправителствения сектор и партиите отправят остри критики към Москва, за която смятат, че увеличава влиянието си в страната.  Антируските настроения в страната са големи, а руският посланик в Тирана на няколко пъти направи публични опровержения, подчертавайки, че в това, което се разпространява в Албания, няма истина. Руският посланик предупреди, че антируските настроения са опасни.    ", "date": "2018.03.24", "title": "Албанският премиер бие аларма: Балканите са в опасност от руско влияние!"}
