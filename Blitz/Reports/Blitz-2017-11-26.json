{"url": "https://www.blitz.bg/svyat/nyama-takova-chudo-patsient-predi-godina-se-razbolya-ot-depresiya-i-nyama-da-povyarvate-kakvo-izvadikha-ot-tyaloto-mu_news560593.html", "text": "В Индия хирурзи извадиха от пациент 7 килограма метални предмети. Операцията е била проведена в болница в град Санта. Максуд Хан е постъпил в лечебното заведение с признаци на тежко отравяне.\n „Решихме да направим ендоскопско изследване и останахме втрещени, когато в стомаха на 35-годишният мъж открихме монети, пирони и гайки”, казва един от лекарите, отбелязвайки, че пациентът най-вероятно страда от психическо заболяване. \n Роднините на Хан споделят, че последната година той страда от депресия. Именно тя може и да е виновна пациентът да развие странния навик да поглъща метални предмети. \n Лекарите споделят, че операцията е била направена навреме и погълнатите предмети не са успели да нанесат необратими поражения върху органите на индиеца. \n", "date": "2017.11.26", "title": "Няма такова чудо! Пациент преди година се разболя от депресия и няма да повярвате какво извадиха от тялото му"}
{"url": "https://www.blitz.bg/svyat/zashcho-edin-mlad-lekar-pomaga-na-bezdomnitsi-video_news560552.html", "text": "\n Проблемът с бездомните е труден за разрешаване дори за големите и богати държави по света. Всеки ден по улиците виждаме десетки бездомни, които най-често подминаваме със забързана крачка. Млад лекар обаче решава, че може да помага на тези хора и от година всяка събота преглежда и лекува бездомници от града му. \n „Много от бездомните, които лекувам са вишисти, но са останали без близки и роднини. \n За тази една година те започнаха да се променят, спряха да пият, а някои успяха да си намерят и работа“, споделя Евгени Косовски пред Силвия Прибиловска за  .  \nВ града му има много доброволци, които раздават храна на бездомните, но лечителят е само един. За много от тях Косовски е единствената надежда те да получат някаква медицинска помощ. Всяка седмица младият доброволец облича стерилни дрехи и отива да помага на хората. \nОбработва раните им, превързва ги, носи лекарства и витамини, които са им нужни и могат да се взимат без рецепта. Също така им дава необходимите тоалетни принадлежности. \n Семейството на Евгени го подкрепя и разбират, че така той се чувства пълноценен. \n „Съпругата ми също е медицински служител и ми дава важни съвети свързани с лечението на пациентите, които са на улицата“, казва той. \n Кога Евгени стартира своята кауза? „Миналата зима пред входа на блока лежеше един премръзнал бездомник и аз реших, че мога да му помогна. \n Занесох му топъл чай, дрехи и му предложих да го прегледам. Наложи се да превържа единия му крак, тъй като беше замръзнал“, разказва 32-годишният Евгени. На следващия ден мъжът, отново отишъл пред входа на младия лекар, за да му смени превръзката. Придружавал го и негов приятел, който също се нуждаел от медицинска помощ.   \n Съседите на Косовски обаче не били съгласни бездомните да са във входа им и ги изгонили. \n Това не спира Евгени да продължи да прави, каквото може за тези хора. Така той отива до пунктовете за предаване на метал и стъкло и среща един бездомник с множество рани, на когото също помага.  \nНай-честият въпрос към Евгени е: Не се ли притеснявате, че можете да се заразите? \n „Не се притеснявам, тъй като съм наясно как да се предпазвам от инфекции. А тези, които не приемат това, което правя смятам, че просто не е дошло времето, в което те ще ме разберат“ категоричен е руснакът. \n Евгени е на мнение, че никой не знае какво ще му поднесе живота и всеки човек може да изпадне в подобно положение. \n „Когато човек помага на нуждаещите се, помага и на себе си. Съветвам всички млади хора, да се научат да мислят за другите и да правят добрини по-често“, допълни младият Евгени Косовски. \n \n", "date": "2017.11.26", "title": "Защо един млад лекар помага на бездомници (ВИДЕО)"}
{"url": "https://www.blitz.bg/svyat/strashno-e-zemetresenieto-v-iran-istinski-apokalipsis_news560555.html", "text": "\n Броят на жертвите след голямото земетресение в провинция Керманшах в Иран се увеличи до 483 души, съобщи информационната агенция ИРНА.  \nРазрушителното земетресение с магнитуд 7,2 по Рихтер на 12 ноември бе на границата между Иран и Ирак. Трусът бе почувстван и в други страни от региона – Турция, Азербайджан, Кувейт, ОАЕ и Израел. Осем души бяха убити в съседен Ирак.  \nИран честа е сцена на сеизмична дейност. През 1990 г. земетресение в северната част на страната с магнитуд 7,4 отне живота на 40 000 души, а 300 000 бяха ранени и половин милион загубиха домовете си. \n \n", "date": "2017.11.26", "title": "Страшно е! Земетресението в Иран - истински апокалипсис!"}
{"url": "https://www.blitz.bg/analizi-i-komentari/antonio-tayani-pokanata-putin-da-poseti-blgariya-e-normalno-neshcho-blgariya-tryabva-da-vrshi-poveche-za-es_news560559.html", "text": "Председателят на Европейския парламент Антонио Таяни пристигна в София и само за няколко часа се видя с отговорните фактори в държавата. След официалните срещи дойде и най-интересната част, в която Таяни и девет ръководители на парламентарните групи в момента се изправиха пред 700 студенти от Софийския университет.\n Точно на тази среща Таяни усети, че у нас има прекалено много будни и мислещи млади хора, за разлика от посещението му в пленарната зала на парламента, където превода не сработи и той трябваше да прекъсне речта си. \n С pредседателят на Европейския парламент Антонио Таяни разговаря Светослав Иванов от предаването \" \" по bTV.  -  Снощи баба ми ме попита защо българското председателство е толкова важно. И аз й казах „Ще попитам господин Таяни”. Какво ще й отговорите – на нея и на много други хора? Защото на моменти хората тук свързват председателството главно с ремонта на НДК. \n Основното значение е свързано със стабилността на Европейския съюз. Намираме се в много напрегнат период и не е лесно, особено след изборите в Германия, след изборите във Франция, дори в Италия през следващите месеци. По време на вашето председателство, ситуацията може да се промени в най-важните страни. Ето защо вашето председателство е от ключово значение за стабилността, доброто сътрудничество в момента. \n Преди две седмици посетих Черна Гора, през януари ще посетя Сърбия, Косово и Босна и Херцеговина, защото там се сблъскват много интереси. Да, те са европейци, но там има руски, турски, дори саудитски интереси. За нас е важно ние да бъдем лидери в сътрудничеството с тези държави.Европейският съюз трябва да се промени. И има много проблеми. Чака ни много работа срещу нелегалната миграция, тероризма, безработицата сред младите. Също бих споменал и Западните Балкани, като един от приоритетите за нас. И не само заради миграцията и тероризма, трябва да работим много с тези страни. \n - До този момент преговорите за коалиция в Германия се провалят. Ако не се сформира ново правителство до края на годината, как това ще повлияе на българското председателство? \n И това е свързано главно със стабилността на съюза и се отнася за всяко председателство. След изборите в Германия, имаме различни групи, между които споразумението се оказва трудна задача, Но аз съм оптимист, защото се нуждаем и от построяването на една нова Европа, в която да има по-голяма ангажираност от останалите страни-членки. \n Например, по-голяма ангажираност от страна на Италия или Испания. Защото когато най-голямата тежест се носи от Германия и Франция, това не е добре за Европа. Също бих казал, че по време на българското председателство, мисля че трябва да видим по-голяма роля на южните страни, както и от държавите на изток като България и Вишеградската група. \n - Ако се огледате в тази стая, ще ви кажа, че някои от българските книги тук са по-стари от много държави в света днес. Но мислите ли, че днешните български политици са готови да носят такава отговорност като цяло председателство? \n Знаете ли, интересувам се от България от много години. Знам много неща за вашата страна. За първи тук дойдох тук през 1998 г. и през годините съм идвал в различно качество – като евродепутат, комисар, вицепрезидент, президент на Европейския парламент. \n Срещал съм много добри политици. Бих посочил Мария Габриел, която се справя много добре. Също вашият премиер работи много добре. Срещнах се и с лидерите на различни групи, с които е лесно да си сътрудничим. Също и българските евродепутати – млади хора, които работят много съвестно. \n Вижте, мисля че сте готови за председателството, България се развива и разбира се имате своите проблеми. Например корупцията, но ситуацията е по-добра от преди 15 години.  \n Снимка: bTV \n - Ще използвам фактa, че сте италианец, за да ви попитам – защо личности като Фалконе и Борселино са такава рядкост в днешно време, особено в страни като България? При такава необходимост от смели прокурори и съдии… \n Те и двамата посветиха живота си на борбата с мафията в Италия. Днес ситуацията е много по-добра. Но искам да погледнете към Малта... Това е невероятно – убит журналист при бомбен атентат. Трябва да погледнем към Малта. Тази страна преминава през много труден период и Европейския парламент е много ангажиран с този въпрос. Трябва да видим какво става там. Ние кръстихме зала на името на Дафне Галиция. Имаме нужда от пълно разследване на нейното убийство, дори се нуждаем от европейско разследване. \n - Има покана към президента на Руската федерация да посети България по случай трети март. Бихте ли се срещнали с господин Путин в България, по средата на българското председателство? \n-  Вижте, ние се нуждаем от истинска демокрация – разделение на властите между правителството, парламента и съда. Инвазията и намесата не са добри. Трябва да уважаваме правилата. \n Това е национално решение и не е свързано с качеството на председателстваща страна на Европейския съвет. Това са нормални отношения между България и други държави и не е против европейските правила. \n", "date": "2017.11.26", "title": "Антонио Таяни: Поканата Путин да посети България е нормално нещо, България трябва да върши повече за ЕС"}
{"url": "https://www.blitz.bg/obshtestvo/blgarski-migranti-v-germaniya-propishchyakha-ot-palezhi-gonyat-gi-s-ogn-ot-zhilishchata-im_news560556.html", "text": "\nБългарските мигранти в немския град Бремерхафен отново изтръпнаха заради пореден пожар в квартал Лее. Огнената стихия в четвъртък сутринта обхвана една от многото стари и порутени сгради, обитавана под наем от преселници. За късмет този път вътре е нямало никого. \nТази година в квартала са избухнали подозрително много пожари – над 20, повечето в стари постройки. Местните медии спекулират, че може да става дума за умишлени палежи. Полицията не потвърждава. Все още никой не е заловен. Част от пожарите засегнаха български граждани, дошли да търсят препитание. По-рано тази година 14 българи, сред тях 7 деца, пострадаха от огън. Преди дни горя стара кооперация в Лее, обитавана от имигранти. Много от тях са българи. \nЕкип на местното тв предаване “Buten un binnen” разговаря с една от тях. Соня е от Варна, в Бремерхафен живее от 6 години. Пристигнала с мъжа си и двете им деца, тук им се родило трето. Семейството живее под наем в Лее, плаща 740 евро на месец. В сумата влизат и разходите за ток. “Надявах се да си намеря работа тук”, казва Соня. Уточнява, че когато дошла, майка й вече се била устроила в града. В момента тя е домакиня. Съпругът й има редовна работа, затова семейството не разчита на социални помощи. Надяват се обаче да бъдат одобрени за т. нар. пари за жилище – социална добавка за семейства с ниски доходи. Когато онази вечер избухнал пожарът, семейството спяло. Събудили ги полицаи и пожарникари. Униформените се интересували на кого е детската количка в коридора – била на българите. \nФакт е, че предишни пожари са тръгвали от детски колички или други предмети, оставени по коридорите. Полицаите влезли в жилището им, взели им данните и ги разпитали. След пожара Соня чула от съседка, че имало някакъв младеж, който подпалвал разни вещи, най-вече на български мигранти. Затова тя и останалите българи от квартала вярват, че някой иска да ги прогони. “Нямам идея кой може да е. Само забелязвам, че това става винаги там, където живеят хора като нас”, разказва Соня. Дали чувства, че не е добре дошла в Бремерхафен? “Разбира се, че смятаме така. Но нямаме изход. Не искаме да се връщаме в България, искаме да останем”, казва Соня. \nТя не говори добре немски и признава, че се обръща към общинските служби само в краен случай. Иначе ги избягва по принцип. Българските мигранти в Бремерхафен преди време бяха забъркани в скандал с огромна измама със социални помощи. Местните власти започнаха разследване, което показа, че в аферата са намесени местни политици, докато българските граждани са били експлоатирани като бели роби.  \n", "date": "2017.11.26", "title": "Български мигранти в Германия пропищяха от палежи, гонят ги с огън от жилищата им"}
{"url": "https://www.blitz.bg/svyat/koy-ubi-kenedi-vpros-za-1-mln-dolara_news560561.html", "text": "\n 22 ноември 1963 г., извънредно съобщение от Далас, Тексас, очевидно официално: \"Президентът Кенеди почина в 1 ч. следобед централно стандартно време, 2 ч. източно стандартно време – преди около 38 минути\".  \nКой е човекът, чийто образ 54 години е символ на едно от най-дръзките убийства в световната история? Този въпрос разисква в репортаж bTV. \n „Осуалд е 24-годишен. Той е човек, който днес бихме нарекли загубеняк или аутсайдер. Трудно детство, няма баща, умствено изостанала майка. Записва се във флота. Съществуват архиви, които доказват колко добър стрелец е бил. Изпратен е в Япония, а през 1959 г. дезертира в Съветския съюз през финландската граница. Тя е най-лесна за преминаване в този период. \n Той казва, че се възхищавал на Марксизма. Мислел, че държавната система там е по-добра от тази в САЩ”, обяснява съдия Джон Тунхайм, шеф на окръжния съд в щата Минесота, САЩ. \n В днешен Беларус Осуалд се запознава с местното момиче Марина, за което по-късно се жени. Двамата живеят в кооперация, а той работи в завод за телевизори и радиоприемници. Съветската мечта на роденият в Ню Орлеанс Лий обаче продължава кратко. \n „Той си мислел, че ще гледат на него като на герой. Американски моряк, напуснал флота, за да дезертира в Съветския съюз – той си мислел, че ще организират голям парад в негова чест, че ще му дадат пари и къща – и всички тези хубави неща, които дезертьорите, поне в неговите представи, получавали. \n Бил разочарован и около 2 години и половина по-късно решава да се върне в Съединените щати със своята съпруга”, допълни съдия Джон Тунхайм. \n Година след завръщането си от Съветския съюз Лий Харви Осуалд работи в центъра на Далас, Тексас – в сградата, в която се съхраняват книгите на местните училища. Сградата, покрай която на 22 ноември минава кортежът на 35-ия американски президент. \n „Хванал се на работа там няколко месеца преди убийството, защото му трябвали пари. Той на практика местел книги, изпълнявал поръчки – такива неща… Работа на минимална заплата”. \n Анализът на видео кадрите от секундите преди убийството поражда един логичен въпрос: Защо Осуалд не стреля, когато лимузината Линкълн Континентал с Кенеди на задната лява седалка се насочва към сградата, а натиска спусъка едва, когато кортежът завива в ляво и подминава книгохранилището? \n „Проблемът е в ъгъла. За да стреля, когато президентската лимузина излиза от тълпата, той е трябвало да извади пушката през прозореца и да я насочи надолу. А когато колата го подминала и започнала да се отдалечава, той е можел да стои назад от прозореца – така, че пушката да не се вижда от улицата. \n Той поръчал пушката от магазин за спортни стоки в Чикаго. Това е италианска, пехотна пушка от Втората световна война. Много евтина и дори с оптичния мерник за четирикратно увеличение на нея, платил едва 12 долара. \n Той донесъл пушката в този ден. Казал на колегите си, че носи корнизи за пердетата в новия си апартамент – било е голям пакет. \n В откритата лимузина, пътуваща към поредната среща от започналата предизборна кампания, има 6 души – президентът Кенеди и съпругата му Жаклин, губернаторът на Тексас Джон Конъли със съпругата му и двама агенти на \"Сикрет сървиз\". \n Убийството е документирано от случаен свидетел – Ейбрахам Запрудър. 486-те цветни кадъра от новата му 8-милиметрова камера са най-достоверното доказателство за последвалите събития. \n „Госпожа Конъли му казва: \"Не можете да твърдите, че Далас не ви харесва.\" Той й се усмихва и маха на хората. Тогава първият куршум попада в целта”, обясни съдията. \n Куршумът 6.5 x 52 mm уцелва Кенеди високо в гърба и излиза през гърлото му – поражение, което не е фатално за живота. \n „Тялото му остава изправено, защото той носи колан, който държи гърба му изправен. Той е направен специално, за да намали натоварването на гърба му по време на дългите дни от кампанията. Корсетът не му позволява падне напред към пода на колата. И заради това, около 5 секунди по-късно, нов изстрел го уцелва в задна част на главата”. \n Попаденията са три – две в тялото на Кенеди и едно в гърба на губернатор Конъли. \n Намерените на 6-ия етаж 3 гилзи потвърждават тезата, че Осуалд е действал сам… докато не се появява филмът на Запрудър, който доказва, че се стреля в рамките само на 6 секунди – време, което прави стрелбата с това оръжие физически невъзможна. \n „Това е пушка, която изисква две движения, за да бъде презаредена. \nОпитен снайперист от ФБР се опитал да стреля 3 пъти в рамките на 6 секунди и не е успял”. \n Как е възможно това, ако няма втори стрелец? Тази загадка ражда т.нар \"Теория за магическия куршум\". \n Състои се в това – първият изстрел просто не уцелва нищо. Осуалд вероятно просто е стрелял прекалено рано, пръстът му е трепнал. Вторият изстрел уцелва президента Кенеди, но освен, че минава през тялото на президента, ранява и губернатор Конъли. Траекторията е малко завъртяна, но телата могат да се подредят в линия, която да направи това възможно. Това е т.нар. \"магически куршум\". \n Възможно ли е Осуалд да не е единственият стрелец, а тази теория да е обикновена фалшификация? \n Свидетели на убийството разказват, че са видели униформен мъж да стои зад дървена ограда в близост до колата на президента, но всички полицейски и охранителни служби отричат да са разполагали пост на затревения хълм в близост до Елм Стрийт в този ден. \n Лий Харви Осуалд в полицейския участък на град Далас: \n - Вие ли убихте президента? \n- Не, господине. Не спират да ме питат това.  - Вие ли застреляхте президента? \n- Аз работя в тази сграда. - Бяхте ли в сградата по това време? \n- Естествено, след като работя в сградата – да, сър! Хванаха ме, защото съм живял в Съветския съюз. Аз съм просто пацифист! \n Осуалд няма време да сподели почти нищо. Той остава жив само още 44 часа – преди на пътя му да застане Джак Руби, който го убива с куршум в корема. \n „Джак Руби е собственик на нощен клуб в Далас. Има няколко нощни заведения. В едно от тях е имало стриптизьорки и всички полицаи са го познавали.  \n В обяснението си посочва две причини – едната, че е искал да спести на госпожа Кенеди травмата от връщането в Далас, за да свидетелства в дело за убийство. Второто – че е американец-патриот, който отвръща на удара публично. \n Връзката с Мерлин Монро е неразделна част от митологията около убийството на Джон Кенеди. Това изпълнение година по-рано подхранва слуховете за любовна авантюра между президента и секссимвола на 50-те. \n Комисията, ръководена от съдия Тунхайм, открива десетки писма които доказват скандални, интимни отношения между двамата. \n Отидох да видя мъжа, който притежаваше писмата. Този човек разказа, че ги намерил в архива на баща си. Баща му е бил адвокат, който тайно съветвал президента. \n Имаше част от кореспонденцията, на която в горната част на листа беше напечатана визитката на адвоката. И това се оказа ключът, защото този адрес на бащината му адвокатска кантора в Ню Йорк имаше пощенски ЗИП код, а в Америка няма такива кодове до 1966 г.. \n Това го издаде. Всички писма се оказаха фалшиви. Осъдиха го на повече от 10 години. Той беше продал подобни писма за повече от 4 милиона долара на колекционери. \n – И въпросът за един милион долара: Кой уби Кенеди? \n– Аз съм съдия и работя с доказателства. Доказателства, които са допустими в съда и вярвам, че Осуалд щеше да бъде признат в извършване на убийството. Мотивът – кой знае?! Да станеш известен!? Да си спечелиш виза за връщане обратно в Съветския съюз, да бъдеш герой. Омраза! Защото президентът Кенеди има власт, пари и добър външен вид – всичко, което Осуалд няма. А дали е имало конспирация с някого – никой не знае със сигурност. \n", "date": "2017.11.26", "title": "Кой уби Кенеди – въпрос за 1 млн. долара"}
{"url": "https://www.blitz.bg/svyat/ruskata-raketa-skif-e-mnogo-po-strashna-za-protivnitsite-ot-khiperzvukoviya-tsirkon_news560368.html", "text": "Преди два дни, 23 ноември, БЛИЦ разказа за въвеждането на въоръжение на новата руска балистична ракета „Скиф”, способна продължително време да се намира в режим на очакване на морското дъно и по команда да порази земни или морски цели. Сега предлагаме по-подробна информация от svpressa.ru.\nРаботата по създаване на ракетата „Скиф” започнала още в началото на 1990-те години и завършила в началото на 2013 г., като държавните изпитания започнали през юни. Оттогава и в българските медии се появиха няколко съобщения, които останаха в сянката на другите новини. \n  \nСамата ракета „Скиф” не е особено уникална и най-вероятно представлява модификация на известната МБР с морско базиране „Синева” или „Лайнер”, също разработени в Центъра „Макеев” в задуралския град Миас. \n  \nОсновният технически проблем е създаването на транспортно-пусков контейнер, в който ракетата трябва да пребивава 10 и повече години. Първо, той се намира в агресивна среда, разяждаща металите. Второ, контейнерът с ракетата през цялото време трябва да се намира в работоспособно дежурно състояние без никакво техническо наблюдение и обслужване – това предполага съществено повишаване на надеждността на всички системи на подводния комплекс. \n  \nВ изпитанията на „Скиф” взела участие дизел-електрическата подводница „Саров”, на която в предната част разширили един торпеден апарат до диаметър 1 м. Именно в него е съхранявана ракетата „Скиф”. В операцията по спускане на дъното взела участие атомната дълбоководна станция АС-12 „Лошарик”, която заслужава да бъде тема за друга публикация на БЛИЦ. \n  \nПоставянето на „Скиф” за дежурство е много просто: подводницата „Саров” отива под вода до определената точка и изхвърля контейнера, който поляга на дъното. При получаване на команда за старт се продухва контейнерът от водата в него, той застава вертикално и след това изплава нагоре. Подводницата изстрелва ракетата от дълбочина 50 м., за да не се демаскира, но „Скиф” е за еднократно използване и няма проблем дори да излезе на повърхността за надводен старт. \n  \nРакетите с дънно базиране имат още едно преимущество – те са евтини. След поставянето на дежурство разходите по тях са нулеви. \n  \nРазполагането на ракетите „Скиф” близо до територии на вероятния противник няма да е възможно. Причината е приетият през 1970 г. международен „Договор за морското дъно”. Той забранява разполагане на ядрено оръжие на морското дъно извън 12-милната зона покрай брега (22 км). Обаче има полза, ако „Скиф” се постави на дежурство в арктическия шелф. В този случай времето за долитане на МБР до американския континент значително се съкращава. Това е важен фактор за сдържане на противника от необмислени решения. \n  \nРеални са намеренията САЩ да излязат от Договора за ракетите със средна и малка далечина (5500-500 км). Конгресът вече задели 58 млн долара за разработка на балистична ракета със средна далечина. Ако договорът бъде денонсиран, то американците със сигурност ще разположат тези ракети в Европа. В резултат ще се съкрати времето за долитане на ядрените ракети до европейската част на Русия. За сметка на това благодарение на разполагането на „Скиф” симетрично ще се съкрати времето за тяхното долитане до територията на САЩ. \n  \nВпрочем това не е единственият вариант за руски отговор на САЩ, ако излязат от договора за РСМД. На 5 ноември БЛИЦ публикува материала „Как Русия ще отговори „огледално”, ако САЩ излязат от Договора за ракети с малка и средна далечина?”. В него се разказва как Русия е готова за реанимира консервиран проект от началото на 1990-години за създаване на леката 15-тонна МБР „Курьер”, която се побира в ТИР, но има радиус над 10 хиляди км. \n  \nДоналд Тръмп е податлив на емоции, но когато взема решение в него се събужда бизнесменът, пресмятащ рискове от загуби и възможни печалби. Интересно какво ще бъде неговото решение за излизане на САЩ от Договора за РСМД. \n  Превод и редакция: БЛИЦ \n \n", "date": "2017.11.26", "title": "Руската ракета „Скиф” е много по-страшна за противниците от хиперзвуковия „Циркон”"}
{"url": "https://www.blitz.bg/svyat/dupka-v-kriloto-i-poni-na-palubata-vizhte-nay-strannite-neshcha-s-koito-ptnitsi-sa-se-sblskvali-v-samoleta_news560566.html", "text": "\n Представете си, че си седите в самолета и изведнъж при поглед през прозореца виждате, че в крилото има дупка.  \nПътници публикуват в интернет снимки с необикновените си преживявания по време на полет със самолет, някои от тях са наистина уникални. Например като полета на саудитски принц, който си купил 80 билета, за да може да пътува заедно с 80-те си сокола. Някои от снимките, обаче, са си направо страховити. Вижте с какво друго са се сблъсквали пътниците: \n \n", "date": "2017.11.26", "title": "Дупка в крилото и пони на палубата! Вижте най-странните неща, с които пътници са се сблъсквали в самолета"}
{"url": "https://www.blitz.bg/layfstayl/skorost/chuvali-li-ste-za-audi-a8-coupe_news560540.html", "text": "През 1997-а компанията IVM Automotive получава поръчка от Audi за изработката на прототип, с който да бъде опипана почвата за нов престижен модел от Инголщад. По-интересното е какъв всъщност е автомобилът - версия на флагмана A8 с две врати, пише Факти бг.\n На пръв поглед премахването на чифт врати от инголщадската лимузина не изглежда особено трудно. В процеса на работа обаче от IVM Automotive откриват, че задачата е много по-сложна. \n Налага се много дълбока модификация на алуминиевата пространствена рама на A8 и изменения по почти всички панели на каросерията. \n   \n \n От Audi настояват купето да бъде по-късо от лимузината и да няма средна колонка на покрива по подобие на Mercedes-Benz CL. \n Седалките с интегриран механизъм на предпазните колани са пригодени от Audi Cabriolet, а готовият автомобил е боядисан в тъмно синя перла. Реакциите на публиката в Женева са положителни, но в Инголщад така и не дават зелена светлина на проекта. \n На заден ход дават маркетолозите, които се позовават на изключително резкия спад в продажбите на иначе утвърдените немски купета BMW 8er и Mercedes-Benz CL-Klasse. Единственото Audi A8 Coupe остава собственост на IVM Automotive и за последен път е показано пред публика през 2002-ра. \n", "date": "2017.11.26", "title": "Чували ли сте за Audi A8 Coupe?"}
{"url": "https://www.blitz.bg/svyat/sdboven-den-v-kuba-za-prv-pt-ot-smrtta-na-fidel-kastro-v-stranata_news560479.html", "text": "\n В Куба днес започва цикълът от избори на местно и национално ниво, който трябва да завърши с избор на Национално събрание. През февруари догодина следващият парламент трябва да посочи наследника на сегашния държавен глава – 86-годишния Раул Кастро. \n В изборите участват повече от 8 милиона кубинци, съобщава БГНЕС. Това са първите избори след смъртта на водача на Кубинската революция Фидел Кастро, който почина точно преди една година. \n Ще се избират депутати в местните органи на управление – общинските събрания, след което и Национално събрание – висшият орган на държавната власт в страната. В края на февруари 2018 г. новият парламент ще назначи председател на Държавния съвет. \n През 2013 г. Раул Кастро, който наследи брат си Фидел като председател на Държавния съвет през 2008 г., обяви, че ще се оттегли от поста след края на настоящия си мандат през 2018 г. Очаква се той да остане начело на Комунистическата партия, но предаването на поста на практика означава край на 60-годишното управление на семейство Кастро. \n За най-вероятен наследник на Раул Кастро се сочи първият заместник-председател на министерския съвет Мигел Диас-Канеля. \n", "date": "2017.11.26", "title": "Съдбовен ден в Куба! За пръв път от смъртта на Фидел Кастро в страната..."}
{"url": "https://www.blitz.bg/svyat/politsiyata-vv-frantsiya-nastrkhna-kola-s-migranti-vrkhletya-vrkhu-uniformen-v-kale_news560476.html", "text": "\n Френски полицаи откриха стрелба срещу кола с мигранти в района на Кале. Никой от деветимата мигранти в колата не е пострадал. Стражите на реда са опитали да спрат автомобила за проверка, но вместо това шофьорът е ускорил и е блъснал единия от полицаите.  \nВ резултат той е получил леки травми на коляното. Пътувалите в колата шестима граждани на Ирак и трима граждани на Афганистан са арестувани.  \nШофьорът увеличил скоростта, за да мине през група служители на силите за опазване на реда в промишлената зона близо до пътя, водещ до пристанището в Кале.  \nЗадържани са шестима иракчани и трима афганистанци, след които вероятно има и трафиканти. Инцидентът не е свързан с престрелка по-рано през деня между две групи афганистанци в Кале, при която бяха ранени петима души, подчертава източникът.  \nСлед разрушаването на огромния бидонвил в Кале, известен като \"Джунглата\" и населен с около 7000 мигранти, няколкостотин от тях се върнаха в района с надежда да стигнат до Великобритания през тунела под Ламанша.  \nСпоред властите в Кале все още има към 500, а според някои организации - 700 мигранти от Етиопия, Еритрея и Афганистан. \n", "date": "2017.11.26", "title": "Полицията във Франция настръхна! Кола с мигранти връхлетя върху униформен в Кале"}
{"url": "https://www.blitz.bg/svyat/pokrtitelno-grtski-ofitser-vze-detsata-si-za-uikenda-no-sega-mayka-im-nyama-da-gi-vidi-nikoga-poveche_news560501.html", "text": "\n Един мъж и двете му деца умряха в огъня, който тръгна от апартамента, където са живели в атинското предградие Неа Смирни в събота сутрин, съобщава \"Български новини\". \n  \nПо първоначална информация човекът умишлено е предизвикал пожара. \n 40-годишният офицер на военновъздушните сили оставил предсмъртно писмо, което гласи: „Не знам какво да правя с живота си. Вече не издържам“. \nПолицията каза, че е запалил апартамента на приземния етаж на улица „Корай“ в около 6 часа сутринта. При инцидентът са загинали и двете му деца – 8 и 10 години. \nБащата е бил разведен и взел децата, които живели с майка си, в дома си за уикенда. Полицията започна разследване. \n \n", "date": "2017.11.26", "title": "Покъртително! Гръцки офицер взе децата си за уикенда, но сега майка им няма да ги види никога повече"}
{"url": "https://www.blitz.bg/svyat/na-ostrov-bali-e-strashno-vulkant-agung-izrigna-i-adt-sleze-na-zemyata-snimkivideo_news560494.html", "text": "\n Голямо изригване на вулкан в Индонезия доведе до забрана на полетите. Небето над известния курортен остров Бали е изпълнено с пепел до височина поне 4 километра. \n   \n \n   \n Беше обявен „червен код” за въздухоплаването и въпреки че основното летище не е затворено, редица компании спряха полетите като превантивна мярка. \n Започна и евакуация на местното население. Около 25 000 души, живеещи най-близо до вулкана, трябва да напуснат домовете си. \n \n \n \n \n \n \n \n \n \n \n", "date": "2017.11.26", "title": "На остров Бали е страшно! Вулканът Агунг изригна и адът слезе на земята (СНИМКИ/ВИДЕО)"}
{"url": "https://www.blitz.bg/svyat/uzhas-v-germaniya-kola-se-vryaza-v-tlpa-pred-diskoteka_news560513.html", "text": "Автомобил блъсна група пешеходци рано тази сутрин пред дискотека в германския град Куксхафен, в провинция Долна Саксония, съобщи германската полиция в \"Туитър\".\nРанени са шестима души, единият от които е в тежко състояние. Обстоятелствата около инцидента засега са неясни. От полицията допълват, че не го разглеждат като терористичен акт. \nЗадържан е 29-годишният шофьор, който според полицията е бил под въздействие на алкохол. \nТой се опитал да избяга, но се блъснал с стена на около 300 метра от мястото на инцидента. Мъжът се разпитва от органите на реда.\n", "date": "2017.11.26", "title": "Ужас в Германия: Кола се вряза в тълпа пред дискотека"}
{"url": "https://www.blitz.bg/svyat/tselunati-ot-sdbata-samo-dvama-ot-ekipazha-na-arzhentinskata-podvodnitsa-sa-izvadili-ksmet_news560458.html", "text": "\n Само двама души от екипажа на аржентинската подводница \"Сан Хуан\" са извадили късмет. Те са останали на брега малко преди изчезването ѝ, съобщи представителя на аржентинския флот Енрике Балби, цитиран от вестник \"Кларин\". \nСпоред него един от моряците е бил освободен в отпуск, заради хоспитализация на майка му. На втория член на екипажа му е било разрешено да напусне подводницата в последните минути, преди тя да се потопи. Той е поискал няколко дни отпуск, за да оправи документите си, тъй като си е купил нова къща. \nПо-рано стана ясно, че на борда на липсващата подводница „Сан Хуан\" вместо назначените 37 членове е имало 44 души. Допълнителните седем души не са били подводничари. Сред тях са били двама плувци от специалната военноморска служба на Аржентина, както и член на Морската разузнавателна служба. \nПрипомняме, че подводницата изчезна на 15 ноември, докато отиваше към военноморската база на Ушуая в Мар дел Плата. В последната комуникация от екипажа са съобщи, че е имало инцидент. По-късно Военноморските сили на Аржентина потвърдиха, че е имало експлозия, която може да бъде свързана с изчезването на \"Сан Хуан\". Превод и редакция: БЛИЦ \n", "date": "2017.11.26", "title": "Целунати от съдбата! Само двама от екипажа на аржентинската подводница са извадили късмет"}
{"url": "https://www.blitz.bg/svyat/plen-absurd-mzh-prekara-39-godini-v-zatvora-za-dvoyno-ubiystvo-koeto-ne-e-izvrshil_news560517.html", "text": "\n Мъж от Калифорния прекара почти 40 години в затвора за двойно убийство, което не е извършил. В сряда губернаторът на Калифорния Джери Браун помилва 70-годишния Крейг Коли, след като ДНК-тест показал, че той е невинен. \nНа 11 ноември 1978 година 24-годишната Ронда Уич и 4-годишният й син Доналд са открити мъртви в апартамента на младата жена в Сими Вали край Лос Анжелис. Майката е била удушена с въже от макраме, а синът е починал вследствие на задушаване. Полицията задържала бившия приятел на Ронда – Крейг Коли, с когото се разделила малко преди смъртта си. \nПри първия процес съдебните заседатели не могли да постигнат единодушие дали Коли е виновен, но през 1980 година той получил доживотна присъда без право на обжалване.  През цялото време мъжът настоявал, че е невинен, а в затвора бил за \nпример – не се забъркал в банди, не проявявал насилие, отдал се на религията. \nМиналата година полицията отворила отново случая, след като пенсионирал се детектив изразил притесненията си относно това дали Коли е виновен. Понастоящем разследващите разполагат с технологии, които не са били налични преди близо 40 години. ДНК-експертиза показала, че Коли е невинен. Мъжът е освободен в навечерието на Деня на благодарността, който в САЩ отбелязаха по-рано тази седмица.\n", "date": "2017.11.26", "title": "Пълен абсурд! Мъж прекара 39 години в затвора за двойно убийство, което не е извършил"}
{"url": "https://www.blitz.bg/layfstayl/shoubiznes/tsvetana-maneva-s-pokrtitelna-izpoved-za-zhivota-si_news560486.html", "text": "„Справяне, преборване, смирение, търпение, последователност. Знам коя съм. Щеше да е нелепо, ако на тези години се питам коя съм”. Това заявява актрисата Цветана Манева в интервю за Мон Дьо.\n „Склонна съм да приема страданието, да не се моля за себе си, да настоявам за обич, за връзка, за мечта. Защото това ще се превърне в агония, а в нея има нещо злощастно. Страданието звучи величествено. Болката като мине първото усещане е на щастие”, заявява още актрисата.  \n Споделя още, че когато има проблеми и страда се затваря. \n „Знам, че никой не може да ми помогне. А вероятността да се спекулира с емоционалния ми пик е по-голяма от всичко останало. Не бих могла да понеса съжалението. За мен няма нищо по-обидно от това да те съжаляват”, заявява Цветана Манева.  \n", "date": "2017.11.26", "title": "Цветана Манева с покъртителна изповед за живота си!"}
{"url": "https://www.blitz.bg/svyat/egipet-shche-otmstim_news560440.html", "text": "\n \n По данни на египетската армия, военновъздушните сили (ВВС) на страната са извършили въздушни удари срещу скривалища на терористите, които били пълни с оръжия и боеприпаси. Говорител на армията заяви, че при нападенията са били унищожени много превозни средства, използвани при удара срещу джамията Ал Рауда. \n Едно от най-тежките нападения \n срещу суфистката джамия, извършено в петък (24 ноември), е едно от най-тежките за последните години в Египет - при него загинаха най-малко 305 души, а около 109 души бяха ранени. Непосредствено след него египетският президент Абдел Фатах ал Сиси заяви, че армията и полицията ще дадат \"твърд отговор\" на нападението. \"Ние ще отговорим с цялата си твърдост на този терористичан акт. Армията и полицията ще отмъстят за нашите мъченици\", заяви той в телевизионно обръщение. \n Представители на египетските сили за сигурност обясниха, че нападателите първо са поставили няколко взривни устройства около джамията Ал Рауда, която се намира на 40 километра западно от провинциалния град Ал Ариш, и са ги взривили, когато вярващите са излизали от джамията след петъчната молитва. Започнали са да стрелят с автоматични оръжия по бягащите в паника богомолци. В кадрите, разпространени след нападението в социалните мрежи, се виждат много трупове във вътрешността на джамията, покрити с одеала. Синият килим на джамията е покрит с кървави петна. \n Досега никой не е поел отговорността за нападението. Подозренията обаче падат най-вече върху екстремисти, които имат връзки с терористичините милиции на ИД. Нападението срещу джамия би било нов подход на ислямистите. Досега на Синайския полуостров те извършваха нападения главно срещу войници и полицаи, при които избиха стотици сътрудници на силите за сигурност. Екстремистите нападаха и местни кланове и техните милиции, които сътрудничеха на държавните военни подразделения. \n Ал Рауда е джамия на ордена на суфитите. Суфизмът е аскетично течение в исляма, стремящо се към разкриването на неговите скрити мистични измерения. ИД смята това религиозно течение за измяна срещу исляма. Само преди няколко месеца ИД разпространи видео, на което се вижда как двама суфисти биват обезглавени. \n Сигурността на Синайския полуостров \n От години насам положението със сигурността на Синайския полуостров е напрегнато. Ситуацията се изостри още повече след военния преврат през 2013 година под ръководството на Ал Сиси срещу тогавашния президент Мохамед Мурси от Мюсюлманското братство. Оттогава насам загинаха стотици хора при нападения. През юли бяха извършени два самоубийствени атентата срещу контролни постове на египетската армия, при които загинаха най-малко 23 войници. Армията и полицията предприемат строги мерки срещу вероятните терористи. Голяма част от региона в северната част на Синайския полуостров е обявена за военна зона с ограничен достъп. \n", "date": "2017.11.26", "title": "Египет: \"Ще отмъстим\""}
{"url": "https://www.blitz.bg/svyat/ruskinya-ostavi-bebeto-si-v-cadillac-escalade-apash-otmkna-dzhipa-razvrzkata-e-neveroyatna_news560429.html", "text": "\nЖителка на Ленинградска област зави с палто детето си, докато пазарувала, а в това време автомобилът бил откраднат. След като видели детето обаче, крадците го върнали заедно с колата, пишат местни медии. \n\"Към полицията се обърна 34-годишна жителка на Всеволожкия район на Ленинградска област. Гражданката заяви, че неизвестни са откраднали нейния Cadillac Escalade в село Порошкино, в който тя оставила тримесечното си дете, докато пазарувала,\" казва се в съобщението на полицията. \nУниформените незабавно се отправили на указания адрес, където открили жената. Тя им съобщила, че крадецът върнал колата заедно с детето на мястото, където била паркирана. Бебето не е пострадало. \nЗаради това, че го е оставила без надзор обаче е възбудено углавно дело и спрямо жената тече мярка за неотклонение. Превод: БЛИЦ \n \n", "date": "2017.11.26", "title": "Рускиня остави бебето си в Cadillac Escalade, апаш отмъкна джипа, развръзката е невероятна"}
{"url": "https://www.blitz.bg/svyat/poveche-ot-30-dushi-sa-postradali-pri-vzriv-v-iztochen-kitay_news560441.html", "text": "\n Взрив е прогърмял в неделя сутринта в една от производствените сгради в района на Цзянбей, в източния китайски пристанищен град Нинбо (провинция Чжецзян), като според информация от местните медии над 30 души са получили наранявания и са хоспитализирани, предават местни медии. \nСпоред съобщение от местните власти, сградата не е била жилищна, но в момента на взрива в нея и нейните околности са работили много хора. Причината за инцидента остава неизвестна. Стъклата на прозорците на близките домове са избити от ударната вълна.\n", "date": "2017.11.26", "title": "Повече от 30 души са пострадали при взрив в Източен Китай"}
{"url": "https://www.blitz.bg/svyat/shche-vi-padne-cheneto-kogato-vidite-kakvo-pravi-tova-kuche-geroy-video_news560457.html", "text": "В мрежата се появи видео, на което улично куче спасява една минувачка от крадец, пише RTCG.\nНа кадрите се вижда как мъж се опитва да отмъкне чантата й, но животното го напада, така че нападателят хуква да бяга без успех. \nВидеоклипът е публикуван във Facebook. \nЛюбопитният момент е за печатан в Подгорица.   \n  \n", "date": "2017.11.26", "title": "Ще ви падне ченето, когато видите какво прави това куче-герой! (ВИДЕО)"}
{"url": "https://www.blitz.bg/svyat/golyama-opasnost-debne-samoletite-kray-ostrov-bali_news560455.html", "text": "\n Авиокомпаниите получиха предупреждение за непосредствена опасност от вулканично изригване в района на индонезийския остров Бали, след като вулканът Агунг изпусна дим на над 1500 м височина, предаде BBC.  \nПо-рано тази седмица вулканът изригна за пръв път за последните 50 години, като изхвърли стълб от дим и пепел на височина 700 метра. Главното летище на острова засега работи нормално, но някои авиокомпании отмениха полетите си, след като през септември за пръв път бе установена вулканична активност. \nВ изявление на местните власти се посочва, че туризмът в Бали все още е безопасен, с изключение на зоната в радиус от 7,5 км около вулкана. Над 140 000 напуснаха домовете си през последните месеци, когато вулканолози засякоха активизиране. При последното изригване на Агунг през 1963 г. загинаха близо 1600 души.\n", "date": "2017.11.26", "title": "Голяма опасност дебне самолетите край остров Бали"}
{"url": "https://www.blitz.bg/svyat/zrelishchno-video-duel-mezhdu-tank-i-dzhikhadmobil-v-irak_news560463.html", "text": "\n Силите на иракската шиитска милиция публикуваха видео на битката между танка и кола на терористи, пълни с взривни вещества. \nНа кадрите, заснети от дрон, се вижда как военната машина първо се опитва да спре автомобила чрез стрелба, след което следва истрел, но пропуска. \nКолата идва още по-близо, после избухва. Превод: БЛИЦ \n", "date": "2017.11.26", "title": "Зрелищно ВИДЕО: Дуел между танк и джихадмобил в Ирак"}
{"url": "https://www.blitz.bg/svyat/rusiya-e-gotova-da-szdade-voenna-baza-v-sudan_news560439.html", "text": "Първият заместник-председател на комитета в Съвета на Федерацията по отбрана и сигурност Франц Клинцевич обявил за готовността на Русия да създаде военна база в Судан, предаде gazeta.ru.\n„Разбираемо е, че решението за създаване в Судан на руска военна база на Червено море ще го вземе президентът Путин като върховен главнокомандващ, но аз лично не виждам причина, по която Русия може да отклони предложението на суданската страна” – казал Клинцевич. \n  \nСпоред него, присъствието на Русия в този регион на постоянна основа „ще играе изключително стабилизираща роля”. \n  \nСуданският президент Омар ал-Башир е на посещение в Москва и е обсъдил с Владимир Путин и с военния министър Сергей Шойгу възможността за създаване на военна база на Червено море. Обсъдено е и евентуалното купуване на ЗРК С-300 и на изтребители Су-30 и Су-35, съобщи ria.ru. \n  Превод и редакция: БЛИЦ \n \n", "date": "2017.11.26", "title": "Русия е готова да създаде военна база в Судан"}
{"url": "https://www.blitz.bg/foto/kak-izglezhda-zadkulisieto-na-pornoto-fotografka-pokaza-aktori-v-svsem-druga-svetlina-ot-tazi-koyato-poznavate-snimki-18_news560395.html", "text": "\n Порноактьорите са съвсем нормалин хора като нас. Това се опитва да докаже известната фотографка Софи Ебрард, която успява да ги заснеме в почивките, преди да пристъпят отново към снимките. \n„Исках да снимам голи тела. С такава тематика няма как да се обърнете към членовете на семейството, които обикновено са най-сниманите обекти на фотографите. Не се намират и много хора, които да могат да застанат голи без притеснение пред камерите. В порнобизнеса, обаче, този проблем не съществува. В началото приятел ме закара на суинг парти, където да се запозаня с някой, който би се съгласил да се снима гол. Тогава видях за първи път хора, които правеха секс пред мен. Телата им изглеждаха толкова красиви и веднага съжалих, че не си нося фотоапарата. Така възникна идеята да наснимам задкулисието на порнобизнеса”, разказва Софи. \nВ порното най-често се правят снимки, които са отблизо и при силно осветление. Това, което Софи заснела, изненадало много актьорите. \n„Тогава разбрах, че никога не са се поглеждали от такъв ъгъл, от който ги видях аз. Изглеждаше повече като част от някакъв филм. Някои снимки са много красиви, други – повече шеговити”, разказва талантливата фотографка. \nВсе пак тя е имала късмет, защото се запознала с режисьор, който не снимал евтини порнофилми. Така успяла да се вмъкне сред актьори на по-високо ниво. \n \n", "date": "2017.11.26", "title": "Как изглежда задкулисието на порното? Фотографка показа актьори в съвсем друга светлина от тази, която познавате (СНИМКИ 18+)"}
{"url": "https://www.blitz.bg/svyat/ukrayna-pochete-zhertvite-na-gladomora_news560422.html", "text": "\n Днес Украйна отдаде почит към милионите жертви на Гладомора от 1932-1933 г., наричан още украински Холокост. \n Загиналите бяха почетени със запалени свещи по прозорците, а на държавно ниво беше обявен ден на траур, предаде агенция \"Униан\". \n Заради изкуствено предизвикания от съветския режим глад в Украйна умират между 5 и 10 милиона души. Точният брой на жертвите не е известен, тъй като съветските власти крият от света ставащото. Съвременна Русия също не признава Гладомора за геноцид. Смята се, че в него са загинали около 100 хиляди българи. \n При паметника на жертвите днес се събраха предстоятели на църквите, които прочетоха заупокойни молитви за душите на загиналите. \n Досега 26 държави са признали на ниво правителства или парламенти глада от 1932-1933 за акт на геноцид: Украйна, Австралия, Андора, Аржентина, Ватикана, Бразилия, Грузия, Еквадор, Естония, Испания, Италия, Канада, Колумбия, Латвия, Литва, Мексико, Парагвай, Перу, Полша, Словакия, Съединени американски щати, Унгария, Чехия и Чили. (Уикипедия).  \nВъпреки българските жертви, страната ни не е част от този списък. \n На 23 октомври 2008 г. Европарламентът прие резолюция, признаваща Гладомора за престъпление срещу човечеството. \n   \n   \n По време на днешните траурни церемонии президентът на Украйна Петро Порошенко призова да продължи отстояването на историческата истина. \n По думите му, да се отрича Гладоморът е също толкова безнравствено, както да се отрича Холокостът. \n \"Мисля, че дойде времето ние самите да приемем закон за търсене на отговорност за непризнаване на тези две безпрецедентно чудовищни трагедии.\" - каза още Порошенко. \n Той изрази надежда, че в бъдеше и Русия ще признае Гладомора за геноцид срещу украинския народ. \n \"Иска ми се дори да не сме ние, поне нашите деца да дочакат (макар че би било по-добре и ние да дочакаме) невероятното: в Русия да станат такива промени, че новият руски елит да признае Гладомора за геноцид. Или поне да се покае за него.\" - отбеляза Порошенко. \n По думите му, днешна Русия сама е определила себе си като правоприемникна Светския съюз, с което е приела както активите, така и отговорността за престъпленията на съветския режим. \n   \n   \n \"За съжаление засега само оправдават престъпленията с това, че уж е трябвало да конфискуват зърното на украинските села, за да съберат средства за индустриализацията. Излиза, че принудително са отнемали живота на украинските селяни, за да осигурят великодържавното величиена Русия.\" - каза още украинският президент. \n През ХХ век Украйна преживява три гладомора: през 1921-1923, 1932-1933 и 1946-1947 г., но най-опустошителен е този през 1932-1933 г. \n", "date": "2017.11.26", "title": "Украйна почете жертвите на Гладомора"}
{"url": "https://www.blitz.bg/svyat/chelen-opit-proiznesokha-nay-tezhkata-v-istoriyata-na-sashch-prisda-sreshchu-svodnik-472-godini-video_news560423.html", "text": "\nСъд в Колорадо осъди 31-годишния Брок Франклин на 472 години лишаване от свобода за отвличане на жени и момичета и принуждаването им да проституират, съобщава CBS Denver. Това е най-суровото наказание за търговия с хора в историята на Съединените щати. \n \n \n \nФранклин бе признат за виновен за 30 престъпления. Мъжът ръководил групировка, продаваща хора в сексуално робство. Защитата поиска 96 години, обвинението пък 616. В края на краищата прокуратурата остана удовлетворена от решението на съда. \n\"Такова наказание означава, че в Колорадо няма да се примиряваме с подобно насилие над хора,\" каза официалният представител на обвинението Джанет Дрейк. \nПо данни на следствието мъжът принуждавал физически жени и девойки да работят като проститутки, давал им наркотици и ги принуждавал да встъпват с него в интимна близост. Всичките жертви работили в местни хотели. \n\"Вие не можете да си представите как заради него сме страдали аз и другите жени,\" казала в хода на делото една от жертвите. \"Но аз оживях - сега съм свободна от насилие. Надявам се, че той никога няма да излезе от затвора!\" Превод: БЛИЦ \n \n", "date": "2017.11.26", "title": "Челен опит: Произнесоха най-тежката в историята на САЩ присъда срещу сводник – 472 години (ВИДЕО)"}
{"url": "https://www.blitz.bg/svyat/boko-kharam-zavze-nigeriyski-grad_news560425.html", "text": "\n Терористи, най-вероятно от групировката „Боко Харам“, са завзели град Баучи в нигерийската североизточна провинция Борно в събота, предава Reuters, като се позовава на информация от местното население. \nНападението се е случило само няколко дни, след като бомбена атака над джамия в близкия град Адамава отне живота на 50 души, в една от най-смъртоносните атаки след инаугурацията на новия нигерийски президент Мухамаду Бухари през 2015 година. Жители на град Мугамери, намиращ се на около 50 километра от столицата на щат Борно Майдигури, заявиха, че около 20:00 (21:00 българско време) терористите са влезли в града. Те твърдят, че бойците са стреляли на посоки и са хвърляли експлозиви, което е принудило голяма част от населението да избяга в близката гора. \n„Набързо взехме семействата си и ги заведохме към храстите преди да успеят да ни пипнат. Почти всички жители се крият тук“. Заяви Вакил Булама, един от двамата жители на града, които са говорили с Reuters по телефона. \nВоенен източник, който е пожелал да остане анонимен, заяви, че Магумери е атакуван, но не можа да потвърди дали градът е завзет. \n„Боко Харам“ осъществява нападения в Североизточна Нигерия от 2009 година насам, в опит да установи „Ислямска държава“ в региона. Групата е отговорна за смъртта на повече от 20 хиляди души и е принудила над 2 милиона да напуснат домовете си. Нигерия има население от 182 милиона (според последното преброяване), като те са разделени наполовина по религиозен признак (християни и мюсюлмани).\n", "date": "2017.11.26", "title": "„Боко Харам“ завзе нигерийски град"}
{"url": "https://www.blitz.bg/svyat/piyan-shofor-pravi-seks-zad-volana-i-mu-se-sluchi-sluchka_news560424.html", "text": "\n В американския щат Вашингтон пиян мъж правил секс зад волана на автомобила си и направил катастрофа.  \nТова съобщава порталът The News Tribune. \nМъжът не се справил с управлението и колата му се забила в дърво. Водачът и неговата спътница получили различни счупвания, но успели да се измъкнат от автомобила. Дошлите на мястото полицаи казват, че и двамата били голи. \nОсвен тях в машината имало и тримесечно бебе. То било в бебешко столче и не е пострадало. \nШофьорът е арестуван. Превод: БЛИЦ \n", "date": "2017.11.26", "title": "Пиян шофьор прави секс зад волана и му се случи случка"}
{"url": "https://www.blitz.bg/svyat/kadr-ot-swift-sreshcha-na-zvezda-i-cherna-dupka_news560431.html", "text": "\n Американската космическа агенция NASA публикува художествено изображение на рядко наблюдавано космическо събитие - разпад на звезда, попаднала в капана на черна дупка. \n Явлението, обозначено като ASASSN-14li, е предизвикано от твърде близкото преминаване на звездата до черната дупка, чиято маса се равнява на 3 милиона слънца. \n Данните са получени от сателита на NASA Swift. \n Отломките от разпадащото се космическо тяло образуват диск около черната дупка, която го поглъща. \n", "date": "2017.11.26", "title": "Кадър от Swift: Среща на звезда и черна дупка"}
