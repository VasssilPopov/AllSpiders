{"url": "https://www.blitz.bg/razvlechenie/the-telegraph-razkriva-kak-da-piesh-kafe-kato-italiantsite-sedem-nenarushimi-zakona_news536614.html", "text": "\n Кафето е толкова неделима част от италианската култура, че идеята да не го пиеш е толкова чужда на местните, колкото и способността на чужденците да си обяснят кафеените ритуали. \n Те са неписан канон в страната и невинаги са лесни за разбиране от външни лица. \n Всъщност, както всеки уважаващ себе си култ, италианската кафе култура се прави умишлено трудна за разбиране, така че посветените в нея да могат да се разпознават един друг, без да се налага да използват странно и тайно ръкостискане, посочва британският Telegraph. \n Някои може да се противопоставят на това, че италианският култ към кафето е част от „световна църква“ с клонове в Лондон, Дубай и Бора Бора. Защото италианските кафенета извън Италия почти винаги се адаптират към приемащата ги култура - точно както повечето китайски ресторанти извън Китай. \n За всички онези, на които им предстои да отпият от чаша кафе в Италия, ето седемте ненарушими правила на кафеената култура в страната: \n 1. Мляко - сутрин \n Трябва да пиете капучино, лате макиато или каквато и да е млечна форма на кафе само сутрин и никога след хранене. \n Италианците смятат, че горещото мляко вреди на пълния стомах. \n 2. Заложете на простотата \n Не трябва да се изхвърляте с напитките с кафе. Да поискате фрапучино с мента в Италия е като да поискате малцово уиски и лимонада с коктейлна бъркалка в кръчма в Глазгоу. \n Има само едно или две регионални изключения от това правило. В Неапол, например, можете да поръчате caffè alla nocciola - пенливо еспресо с лешник. \n В Милано ще впечатлите местните, като попитате за marocchino - нещо като капучино, сервирано в малка чаша, която първо се поръсва с какао на прах, след това се добавя мляко на пяна, а за завършек се изсипва еспресото. \n \n 3. Никога не казвайте \"еспресо\" \n Това е технически термин на италиански, а не ежедневен - еспресо е настройката на кафе машината за единична доза кафе. \n Ако искате кафе, тогава трябва да произнесете un caffè. 4. Двойна неприятност \n Можете да поръчате двойно еспресо, ако желаете, но трябва да знаете, че това не е италиански навик. \n Италианците пият много кафе, но го правят в малки дози. \n 5. Поръчайте с вик \n Когато поръчвате кафе, трябва да се отправите уверено към бармана и да му извикате поръчката си, дори и ако баристата е с гръб към вас. \n \n 6. Само на крак \n Трябва да имате наистина добра причина, за да изпиете кафето си седнали в Италия. \n 7. Някои го предпочитат горещо \n В страната кафето се сервира готово за консумация, тоест не е горещо. Ако обичате да пари езика ви, трябва да си поръчате un caffè bollente. \n", "date": "2017.08.15", "title": "Тhe Telegraph разкрива как да пиеш кафе като италианците, седем ненарушими закона"}
{"url": "https://www.blitz.bg/svyat/iran-iska-da-dostavya-petrol-v-evropa-prez-ukrayna_news536543.html", "text": "\n Директорът на иранската държавна петролна компания \"National Petrochemical Company\" Марзи Шах Даха обсъди с украинския посланик в Иран Сергей Бурдиляк възможността за организирането на петролни доставки в Европа през Украйна, съобщи \"Взгляд\".  \nПо думите на Марзи Шах Даха, е обсъден въпросът за създаването на разпределителен възел за ирански петрол в Украйна, а също така и възможността за украински инвестиции в Иран. \nТой добави, че между Иран и Украйна е подписан меморандум за сътрудничество в сферата на енергетиката и нефтохимическата промишленост. \n \n", "date": "2017.08.15", "title": "Иран иска да доставя петрол в Европа през Украйна"}
{"url": "https://www.blitz.bg/svyat/radioprekhvashchane-teroristite-v-siriya-ne-poluchavat-zaplati-po-polovin-godina-raste-broyat-na-dezertorite_news536513.html", "text": "Положението на терористите в Сирия се влошава с всеки ден, не им изплащат заплатите, расте броят на дезертьорите, пише rusvesna.su. Изданието получило от сирийски източник запис на радиопрехващане на разговорите между членове от най-големите терористични формирования в Сирия. Въпросният текстови запис е публикуван на арабски език с превод на руски под всяка от 82-те изречени реплики по радиото.\nВ радиоразговора участвали Абу ан-Нур от „Ахрар аш-Шам” и Абу Мохамед от отряда „Аджнад аш-Шам от състава на крайно екстремистката групировка „Хайят Тахрир аш-Шам”. \n  \nОт радиопрехващането става ясно, че за 6 г. война в Сирия се изморили не само мирните жители, но и самите терористи от различните групировки, много от които искат да се върнат към мирен живот. \n  \nОт откровените реплики се разбира, че много отряди и групировки вече искат мир и спокойствие, но радикално настроени терористи не им дават възможност да се присъединят към процеса на примирието. \n  \nОсвен това членовете на групировките не са получили заплати по 6-8 месеца. Редовите членове не могат нищо да променят, защото са заплашени от главатарите и нямат възможност да влязат в контакт с представители на официалната власт. \n  Превод и редакция: БЛИЦ \n \n", "date": "2017.08.15", "title": "Радиопрехващане: Терористите в Сирия не получават заплати по половин година, расте броят на дезертьорите"}
{"url": "https://www.blitz.bg/analizi-i-komentari/general-ben-khodzhis-polsha-e-tsentrt-na-tezhestta-na-voyskite-ni-evropa_news536559.html", "text": "\n Полша вече е центърът на тежестта на американските войски в Европа, заяви във Варшава високопоставен военен от САЩ, цитиран от АФП.  \nГенерал Бен Ходжис, командващ американските сухопътни сили в Европа каза в полската столица, че страната се е превърнала за Съединените щати в центъра на тежестта за всичко, което правим в областта на възпирането. САЩ са разположили войници на източния фланг на НАТО срещу Русия. \"Стотици американски военни тренират всеки ден на различни места в цяла Полша заради толкова важното й местоположение\", каза генерал Ходжис. Той увери, че страната играе \"лидерска роля\" в НАТО. \nПрез май американската армия създаде нов щаб в Полша, който отговаря за около 6-те хиляди нейни войници, участващи от началото на годината в операции на Алианса и САЩ в Източна Европа, припомня Франс прес. Това разгръщане, едно от най-големите за американските въоръжени сили в Европа след края на Студената война, има за цел да успокои съюзниците в най-източната част на континента, които се безпокоят от честите руски военни маневри близо до техните граници и от конфликта в Украйна. \n \n", "date": "2017.08.15", "title": "Генерал Бен Ходжис: Полша е центърът на тежестта на войските ни Европа"}
{"url": "https://www.blitz.bg/svyat/uzhas-v-london-dva-vlaka-se-sblskakha-na-gara-vaterlo-ima-raneni-video_news536569.html", "text": "Трима души са били ранени, след като пътнически влак се сблъска с товарен влак днес. Пътническия влак е дерайлирал в гара Ватерло.\n Извикани са медицински екипи, които прегледаха тримата ранени. За щастие никой от тях, не с нуждае от болнично лечение, съобщава Dailymail.co.uk, цитиран от \"Петел\". \nПризовава се хората да избягват гарата днес, тъй като разследващи ще изясняват причините за индидента. Предполага се, че ще има сериозни забавяния и анулиране на други влакове до края на деня. \n  \n \n", "date": "2017.08.15", "title": "Ужас в Лондон: Два влака се сблъскаха на гара Ватерло, има ранени (ВИДЕО)"}
{"url": "https://www.blitz.bg/zdrave/diagnostika-i-lechenie/doktort-na-angliyskata-kralitsa-posochi-9-efikasni-domashni-sposoba-za-diagnostika-na-grbnaka_news536578.html", "text": "\n Травма, стрес, затлъстяване и непълноценно хранене, необходимост да работите по цял ден пред компютъра, или обратно - да стоите прави дълго време, се отразяват отрицателно върху гръбначния стълб и провокират появата на болка. Д-р Moсараф Али, който години наред се грижи за здравето на британското кралско семейство, споделя няколко прости и ефективни начини за самодиагностика. \n1. Легнете на килима, отпуснете петите, коленете, бедрата и раменете. Наместете се, за да намерите най-удобното за вас положение. След това започнете да вдишвате и издишвате дълбоко. Ако въпреки отпуснатите и разтегнати мускули усещате напрежение в гърба, врата или гърба, това е сигнал, че не всичко в тази област е така, както трябва да бъде. \n2. Изходното положение е същото. Обърнете гърба си наляво, така че носът ви да сочи към лявото рамо. Опитайте се да обърнете гърба си колкото е възможно повече. Ако не сте в състояние да докоснете с ухото си пода и причината за това е появилата се сякаш от нищото болка, знайте, че или имате проблем с прешлените и междупрешленните дискове в лявата част на гръбначния стълб, или с мускулите и сухожилията, разположени отдясно – те са напрегнати и ви пречат да изпълните това движение. Повторете теста на другата страна. \n3. Началната позиция е същата. Плавно повдигнете шията и приближете брадичката към гърдите си. Ако се появи болка, това показва наличието на проблеми. Опитайте се да разберете къде ви боли най-много. \n", "date": "2017.08.15", "title": "Докторът на английската кралица посочи 9 ефикасни домашни способа за диагностика на гръбнака"}
{"url": "https://www.blitz.bg/analizi-i-komentari/klyuchov-svetnik-na-putin-izdade-planovete-na-kreml-za-prisedinyavaneto-na-novorusiya-i-malorusiya-video_news536483.html", "text": "\n Историческите земи на Малорусия и Новорусия трябва да бъдат върнати в състава на Русия. В противен случай тези територии, окупирани от проамерикански марионетки, постоянно ще заплашват сигурността на Русия. Това заяви по време на международния патриотичен лагер-форум \"Донузлав-2017\" съветникът на Путин по въпросите на регионалната икономическа интеграция академик Сергей Глазьов, цитиран от руските медии.  \n\"Народът никога няма да признае под никаква форма украинския нацизъм. Благодарение на мъдрото решение на нашия президент Крим бе върват безкръвно, легитимно и триумфално. Но за съжаление ние не можахме да направим това за останалата част от руския свят... Искам да кажа, че докато не върнем Малорусия и Новорусия в състава на Русия, ние ще живеем с тази загниваща рана, че има окупирана част от руския свят, където властва произвол и милиони хора биват дресирани в антируска истерика. Ние през цялото време ще изпитваме заплаха за сигурността ни и ескалация на тази хибридна война на най-уязвимия за нас фронт\", обясни Глазьов, който е роден в Запорожие, Украйна и до декември 2016 г. бе член на Украинската академия на науките. \nГлазьов твърди, че в Украйна няма легитимна власт, която да поеме отговорност за реализацията на политически договорености. Съветникът на Путин, който преди години бе министър на външно икономическите връзки на Руската федерация, отбеляза също така, че не може да се очаква автоматичен крах на режима в Киев, защото там се действа на принципа на търговската възвращаемост. Властите получават подкрепа от чужбина, а в замяна предоставят ресурсите на страната, резюмира Глазьов, цитиран от Русвесна.ру. Превод: БЛИЦ \n", "date": "2017.08.15", "title": "Ключов съветник на Путин издаде плановете на Кремъл за присъединяването на Новорусия и Малорусия (ВИДЕО)"}
{"url": "https://www.blitz.bg/svyat/filmche-na-piksar-za-gey-lyubovta-pravi-istinski-furor-v-neta-video_news536582.html", "text": "\n Това е може би едно от най-добрите вайръл видеа, които напоследък се въртят в интернет. Пуснато е на 31 юли и вече има милиони гледания. Късометражката на „Пиксар“ разказва за тийнейджър, който се влюбва в свой съученик. И въпреки опитите му не може да удържи сърцето си, буквално. Сърцето му избягва от гърдите му и преследва момчето, в което е влюбено, пише \"Новини Лондон\". \n Филмът е харесван заради посланието в него – а именно, че любовта не познава пол и възраст или както го е казала Селена Гомез „Сърцето си иска своето“. \n Вижте и вие това невероятно видео! \n  \n \n", "date": "2017.08.15", "title": "Филмче на \"Пиксар\" за гей любовта прави истински фурор в нета (ВИДЕО)"}
{"url": "https://www.blitz.bg/svyat/turistite-sa-uzhaseni-ot-nadpisa-na-tazi-tabela-snimka_news536583.html", "text": "\n Английската община Съфолк спря да използва надписът „Премахнати са котешките очи“ или \"Cats eyes removed\", защото американските туристи редовно се обърквали, че това е признак за животинска жестокост. Всъщност, общината в Съфолк използвали този надпис, за да кажат, че са премахнали разграничителните линии, които се виждат през нощта, за предстоящ ремонт, пише \"Новини Лондон\". \n Чуждестранните туристи и техните деца обаче били ужасени от този надпис, затова и той бил премахнат с „Пътните знаци са премахнати“. \n Местните власти обаче коментират, че е било наистина нелепо някой да си помисли, че в общината се премахват очите на домашните животни. \n", "date": "2017.08.15", "title": "Туристите са ужасени от надписа на тази табела (СНИМКА)"}
{"url": "https://www.blitz.bg/svyat/nov-uzhas-s-puma-khishchnata-kotka-se-skri-pod-byuro-v-ofis-snimka_news536594.html", "text": "\n Пристигайки на работа рано сутринта, служители на бразилска компания с ужас са установили, че под бюрото в офиса им се е сгушила пума, съобщава телевизия \"Глобо\", цитирана от \"Франс прес\". \n Странната случка се е разиграла в малкия град Итаперика да Сера, намиращ се на около 50 километра от Сао Пауло. Заради появата на неканения \"колега\" работата е била преустановена за няколко часа.  \n \n Пожарникарите допускат, че бушуващите в района горски пожари са подплашили пумата и са я принудили да потърси убежище в града.  \n Пожарникарите са публикували в Туитър няколко снимки на животното, както и клипче, в което се чува шумното ръмжене на скрилата се под бюрото пума.  \n", "date": "2017.08.15", "title": "Нов ужас с пума, хищната котка се скри под бюро в офис (СНИМКА)"}
{"url": "https://www.blitz.bg/svyat/khilyadi-na-kolene-pred-ikonata-na-bogoroditsa-v-tinos-video_news536589.html", "text": "\n Хиляди поклонници пристигнаха на гръцкия остров Тинос, за да отбележат големия християнски празник Успение Богородично. Още в ранните сутрешни часове точно преди изгрев слънце, местните жители, както и гостите, окупираха църквата, за да присъстват на светата литургия и да получат Света благословия, пише \"Български новини\". \nНа 15 август всяка година Тинос приема стотици поклонници за празника на Св. Богородица. Всички ходят там, за да докоснат чудотворната икона и според традицията някои от тях извървяват на колене пътя от първото стъпало на църквата до иконата. На Успение Богородично всички гръцки манастири, които са посветени на Богородица се изпълват с вярващи, които се молят за здраве и разрешаване на различни проблеми. Молитвата е придружена от обещание, което миряните посвещават на святата икона. \nГледайте на живо литургията от остров Тинос: \nУспение Богородично е един от най-големите празници на Православната църква и един от официалните неработни дни в Гърция. Отбелязва се с особена тържественост и се нарича дори „Летният Великден”, защото е най-големият празник през лятото.  \n  \n", "date": "2017.08.15", "title": "Хиляди на колене пред иконата на Богородица в Тинос (ВИДЕО)"}
{"url": "https://www.blitz.bg/ikonomika/chetiri-drzhavi-pritezhavat-nad-54-ot-zlatnite-rezervi-v-sveta-vizhte-koi-sa-te_news536580.html", "text": "\n 33-те най-големи притежатели на злато в света разполагат с 93.07% от резервите на суровината, сочи справка. \n Световните резерви възлизат на 33 465 тона, но изключвайки притежаваното злато от Международния валутен фонд, Европейската централна банка, Банката за международен сетълмент и други световни организации, то намалява до 30 006.7 тона, пише profit.bg. \n Всичките 33 най-големи държави притежатели на злато имат резерви от над 100 тона, става ясно от данни на Световния съвет по златото. \n Най-големите, съответно световна и европейска икономика – САЩ и Германия, заемат челните места по златни резерви, притежавайки 8133.5 и 3374.1 тона злато, представляващо 38.35% от резервите на суровината. \n Ако добавим и резервите на Италия и Франция, ще се окаже, че четирите изброени държави държат близо 16 400 тона злато, или 54.6% от притежаваното от всички страни по света. \n А тук дори не сме включили Китай и Русия, които в последните години пък са най-активните купувачи на пазара, заедно с Индия, Турция и Казахстан. \n В последния месец именно Турция и Русия увеличиха с най-много златните си резерви, закупувайки по 14.9 и 9.1 тона злато, докато Казахстан добави 3.6 тона. Подобно на последните месеци, липсват официални данни за Индия и Китай. \n По последни данни от началото на август, Китай, Русия, Швейцария, Япония, Холандия и Индия допълват топ 10 на най-големите притежавали на злато. \n На местата между 11-а и 20-а позиция се нареждат Турция, Тайван, Португалия, Саудитска Арабия, Великобритания, Ливан, Испания, Австрия, Казахстан и Белгия. \n С по над 100 тона златни резерви могат да се похвалят още Филипините, Венецуела, която е един от най-големите продавачи в последните месеци, Алжир, Тайланд, Сингапур, Швеция, ЮАР, Мексико, Либия, Гърция, Южна Корея, Румъния и Полша. \n България заема 47-а позиция сред най-големите притежатели на злато, като резервите ни възлизат на 40.4 тона, или 5.9 на сто от общите.  \n", "date": "2017.08.15", "title": "Четири държави притежават над 54% от златните резерви в света, вижте кои са те"}
{"url": "https://www.blitz.bg/layfstayl/ptuvane/oponenti-zloradstvat-zashcho-emanyuel-i-brizhit-makron-izbrakha-marsiliya-za-vakantsiyata-si_news536599.html", "text": "\n Сто дни след като пое управлението на Франция, Еманюел Макрон се отдаде на кратка ваканция. \n Въпреки многобройните спекулации относно мястото на почивка, президенското семейство отиде в Марсилия, а мнозина видяха умисъл в избора на дестинацията. \n \"Марсилия не е Сен Тропе. Този избор е стратегически и има за цел да спечели симпатиите на обикновения французин\", коментират опоненти на 39-годишния политик. \n Макрон определено има нужда от подобни ходове, след като последни социологически проучвания показват рекорден спад в доверието към него. \n Едва 36% от французите одобряват политиката му до момента, а 19% от всички 64 на сто недоволни се обявяват като крайно разочаровани от действията на своя нов президент. \n \n \n Малко над три месеца начело на страната, популярността на Еманюел Макрон е по-ниска дори от тази на предшественика му Франсоа Оланд, записал името си в историята като най-непопулярния френски държавен глава. \n \"Марсилия е хитър политически ход, доста по-добър от луксозен курорт за милиардери\",  коментира социалистът Патрик Менучи. \n Южният френски град е далеч от лукса на Лазурния бряг. Марсилия води с рекордна безработица начело на големите френски градове, а местните жители са изключително горди, че семейство Макрон избра за почивка именно техния град. \n От Елисейския дворец коментират, че президентът е предпочел Франция за да бъде по-близо до държавните дела. \n \n В Марсилия, при пълна дискретност, президентското семейство обитава луксозната резиденция на префекта на региона, а дните на Макрон преминават с много спорт и романтични разходки. \n За да не изпита гнева на народа, Макрон реши да почива по-малко в сравнение със своите предшественици. Критикуван заради 19-те дни ваканция, от които се възползва през 2012 г., Франсоа Оланд съкрати драстично почивните си дни през следващите лета на своя мандат. Лукса да почиват по 20 дни са си позволявали Никола Саркози и Жак Ширак. \n Следващата седмица Макрон подновява своето европейско турне с визити в Австрия, Румъния и България. В страната ни френското първо семейство пристига на 24 август, а цялото посещение на българска земя ще премине във Варна. В морската столица Макрон ще разговаря с президента Румен Радев и премиера Бойко Борисов. \n За първите дами е предвидена индивидуална програма. \n", "date": "2017.08.15", "title": "Опоненти злорадстват: Защо Еманюел и Брижит Макрон избраха Марсилия за ваканцията си?"}
{"url": "https://www.blitz.bg/svyat/redzhep-erdogan-promenite-v-pravitelstvoto-ne-sa-chistka-a-prechistvane_news536603.html", "text": "\n Необходими са радикални промени, каза турският президент Реджеп Ердоган, цитиран от в. Хюриет. Държавният глава на югоизточната ни съседка говори вчера пред активисти на водената от него политическа формация – Партията на справедливостта и развитието (ПСР) в Анкара.  \nТой поздрави събралите се с 16-ата годишнина на партията и подчерта нуждата от реформи. \"През цялата наша история ние се променяхме и този път трябва да продължи. Реформите, които трябва да извършим, трябва да са радикални\", каза още той. Водачът заяви за необходимостта от промени в ръководството на ПСР. \nЕрдоган посочи за персоналните рокади, извършени преди време, в кабинета на Бинали Йълдъръм, когато бяха сменени 11 от 27 министри. \"Това не е чистка, както твърдят нашите врагове. \nТова е пречистване. Подобни и дори по-радикални моменти водят до пречистване\", категоричен бе Ердоган. Според Ердоган радикалните промени ще допринесат ние да победим на парламентарните избори през 2019 г. \"Тези реформи ще ни позволят да преобразим коренно нашата родина към 2023 г.\", заяви той пред партийния актив, визирайки вековния юбилей от създаването на Република Турция от Кемал Мустафа Ататюрк.\n", "date": "2017.08.15", "title": "Реджеп Ердоган: Промените в правителството не са чистка, а пречистване"}
{"url": "https://www.blitz.bg/kriminalni/prestplenie/makedonski-mitnichari-spipakha-blgarin-s-22-kg-droga-na-na-granitsata-s-kosovo_news536615.html", "text": "\n Митническите инспектори от отделението за „Оперативна дейност“ на ГКПП „Блаце“ на границата с Косово е задържала в понеделник български автомобил, управляван от български граждани от с. Беляковец, община Велико Търново с 22 кг марихуана, скрити в специално пригоден тайник, предава македонското електронно издание „Прес 24“.  \nИзданието допълва, че преди започване на проверката българинът е твърдял, че няма нищо съмнително в автомобила. Проверката е извършена по анализ на риска, като експертите са открили специално пригоден тайник в шасито под предните седалки, пише \"Фокус\". \nОткрити са 25 опаковки пълни с тревиста маса, за която при тест е било потвърдено, че става въпрос за марихуана. Общото количество на наркотиците е 22 кг. \nАвтомобилът и българският гражданин са задържани, а според поделението за разследване задържаният е действал съвместно с косовски гражданин като се е съгласил да пренесе марихуаната срещу хонорар от 3 000 евро. На българския гражданин най-вероятно ще му бъде наложена временна мярка за неотклонение - 30 дни затвор.  \n \n", "date": "2017.08.15", "title": "Македонски митничари спипаха българин с 22 кг дрога на на границата с Косово"}
{"url": "https://www.blitz.bg/ikonomika/zavedeniya-fintirat-valeri-simeonov-ss-smyana-na-profesiyata-no-v-bedrum-edva-ne-go-stupali_news536535.html", "text": "\n Полицаи и диджеи заиграха на котка и мишка по морето. След нощните акции по дискотеките в Слънчев бряг, които доведоха до конфискуване на уредбите на \"Оксижен\" и арест на DJ Станчо в \"Бедрум\", певци и музиканти по заведенията правят всичко възможно, за да не застанат на мушката на вицепремиера Валери Симеонов, пише тази сутрин \"Стандарт\".  \nВсяка вечер след полунощ патрулки с полицаи и инспектори плъзват по улиците на Слънчев бряг, Несебър и Приморско. Щом видят, че униформените се приближават към заведенията, пред смаяните погледи на гостите изпълнителите хвърлят микрофоните и сядат на масите, маскирайки се на клиенти. \nКато премине патрулката, диджеите отново сядат зад пулта, а певците продължават изпълнението си. Криеницата продължава докато по заведенията има хора. Клиенти обаче са недоволни, тъй като програмата прекъсва без предупреждение. \"Поздравявам жена си с любимата й песен, певицата започва да пее и изведнъж оставя микрофона, сяда до мен и ми казва \"наздраве\". Е, това на какво прилича!\", възмущава се недоволен клиент на заведение в Слънчев бряг. \nМладежите по морето пък масово се интересуват къде Валери Симеонов ще проверя заведения. \"Обмисляме няколко варианта за реакция при евентуално посещение на вицепремиера - да му искаме оставката или да го поздравим с любима наша песен, а след това да платим глобата на заведението, за да може да си направим купона\", разказа 24-годишната Никол Иванова, която с компания от още 15 младежи почива на Слънчев бряг. \nВъзрастните туристи, които почиват в централната част на курорта, обаче са доволни от акциите. \"Музиката вечер става непоносима, но е разбираемо, защото Слънчев бряг е пълен само с младежи. Повече тук не бихме почивали въпреки добрите оферти, които ни предложиха от туристическата агенция\", каза 69-годишната Йохане Клайн от Бат Кисинген, Германия, която идва на море в България повече от 11 години. \nВицепремиерът Валери Симеонов също е доволен от резултатите след акцията в \"Бедрум\". \"За първи път в неделя на горещия телефон в кабинета ми и на тел. 112 няма оплаквания за шума от заведенията на \"Како бийч\", каза Симеонов в Бургас след поредната среща на Областния координационен съвет по туризъм, в който участва и Областна управа. Симеонов разясни, че дискотеките със силна музика уронват авторитета на туризма в България, а едва 10 % от туристите в Слънчев бряг са младежи, дошли да се забавляват. И е напълно неприемливо останалите 90 % да са облъчвани с брутален шум всяка вечер. \n\"Нормално е да викат \"Оставка\". Това са хора, които са платили 20 лв. вход и 10 лв. за паркинг, на които им спираш музиката. Аз и на \"Бузлуджа да бях, и там щяха да викат \"Оставка\", коментира вицепремиерът реакцията на посетителите в \"Бедрум\", след като в дискотеката нахлуха униформени. \nСпоред него обаче по-интересно било да се коментират виковете \"Селяни\". \"Това ми прилича на разделение на столица и провинция. Ние сме бургазлии. Те викат и на вицепремиера \"селяни\", и на вас, и на полицията - един вид, кои сте вие, че ни разваляте купона на нас, дошлите от столицата\", заяви Симеонов. И призова медиите да обърнат внимание на групичката скандиращи \"как изглеждат и как са облечени\". \nВицепремиерът разкри, че при втория опит за изземване на техниката в \"Бедрум\" е можело да се стигне до физическа разправа, но разумно отстъпил пред \"хора, употребили алкохол и може би нещо друго\", въпреки че бил придружаван от 7 полицаи. На изпроводяк обаче се чули и възгласи \"Българи, юнаци\". \nАкциите на Сименов предизвикаха и лавина от колажи в мрежата (на снимката), които не спират вече три дни.  \n \n", "date": "2017.08.15", "title": "Заведения финтират Валери Симеонов със \"смяна на професията\", но в \"Бедрум\" едва не го ступали"}
{"url": "https://www.blitz.bg/ikonomika/aleksandr-nenkov-ot-gerb-obyasni-kde-sa-prakhosani-parite-za-tsankov-kamk_news536533.html", "text": "\n “Основният ни мотив е, че този проектът \"Цанков камък\" е абсолютно нерентабилен и няма полза за държавата“. Това каза Александър Ненков от ГЕРБ в ефира на bTV.  \n„Ремонтът не е планов оказва се, че има пукнатини в мембраната на язовира. Сумата не е голяма, но това означава, че един проект, който е струвал много скъпо на данъкоплатеца има проблем от техническа гледна точка. Тук говорим за схеми“, добави той. По думите му „Цанков камък“ никога не би могъл да възвърне своята инвестиция. „Миналата година този проект е донесъл 15 милиона приходи. Направете си сметка колко години ще са нужни, за да се изплати“. \n„Много ме дразни отношението на БСП, тяхното неглижиране към вложените милиарди по различни проекти започнати по време на Тройната коалиция. Красиво съоръжение е „Цанков камък“, но без никакъв смисъл. Такива проекти трябва да се правят, проблемът е начинът, по който се правят“, уточни Ненков. \n„Факт е, че първоначално проектът е трябвало да струва 440 млн. лева, накрая става един милиард. Пътят, който трябва да се построи също се е оскъпил. Същият рецидив се оказа в с АЕЦ \"Белене\". Трябва да прави 80 мегавата, а реално работи 5-6 месеца в годината“, коментира депутатът от ГЕРБ. „Очевидно е, че много голяма част от парите са отишли в нечии джобове. Това трябва да стане ясно след проверка на прокуратурата. Тези пари можеха да отидат за нещо по-полезно“. Ненков обаче успокои, че опасност за хората няма. \n", "date": "2017.08.15", "title": "Александър Ненков от ГЕРБ обясни къде са прахосани парите за \"Цанков камък\""}
{"url": "https://www.blitz.bg/politika/bsp-otvrna-na-udara-sled-signala-na-gerb-za-tsankov-kamk_news536537.html", "text": "\n Предложеният текст от Министерството на правосъдието за антикорупционен орган няма да сработи. Той е концептуално сгрешен и трябва да бъде преработен. Това каза в сутрешния блок на БНТ членът на Изпълнителното бюро на БСП Крум Зарков. \nАнтиокорупционният орган трябва да се бори само с корупцията по високите етажи на властта и да има разследващи правомощия. Основната фигура на този орган, председателят, трябва да бъде надпартийна фигура и да бъде назначавана от президента. Това са основните линии в законпроекта ни, които се отличават от този на ГЕРБ, и те са съществени, заяви Зарков. Според проекта на социалистите от личността на председателя на антикорупционния орган ще зависи много. Затова искаме да има ясна отговорност за това кой го назначава, обясни Зарков. \nКорупционните престъпления са едни от най-трудните за засичане, тъй като повечето замесени хора имат интерес това да остане тайна. Ето защо разследващата агенция трябва да е независима, каза още социалистът. По думите на Крум Зарков искането на ГЕРБ прокуратурата да провери проекта \"Цанков камък\" е пиар акция. \nНе се разбира срещу кого и за какво е подаден сигналът, заяви членът на ръководството на БСП. \n", "date": "2017.08.15", "title": "БСП отвърна на удара след сигнала на ГЕРБ за \"Цанков камък\""}
{"url": "https://www.blitz.bg/politika/goreshcha-novina-za-meglena-kuneva-otiva-na-visok-post-v-bryuksel-snimka_news536540.html", "text": "\n Бившият вицепремиер и партиен лидер в оставка Меглена Кунева се е сдобила с нов пост в Брюксел. Това се разбира от Официалния вестник на Европейския съюз от 28 юли 2017 г., предаде БГНЕС. Информация от партията на Кунева – “Движение България на гражданите” за новия пост на лидера й, обаче, досега не е съобщавана.  \nКунева е предложена от Европейската комисия за член на Комитет, който се занимава със статута и финансирането на европейските политически партии. Заедно с нея, председателят на ЕК Жан Клод Юнкер е номинирал и португалския политик и бивш еврокомисар Антонио Виторино. \nПрез есента на 2014 г. бяха приети нови правила относно статута на европейските политически партии и свързаните с тях политически фондации. С това се целеше повишаване на прозрачността при финансирането им и спазване на ценностите, на които се основава Европейският съюз. Контролът върху дейността на европейските партии и свързаните с тях фондации се осъществява от шест-членен орган, като ЕК и Европейският парламент определят по двама представители. Назначението е обвързано с подписването от всяко определено за член лице на декларацията за независимост и липса на конфликт на интереси, става ясно от решение на Европейската комисия от 26 юли 2017 г. \n“Няма да искам и няма да приемам указания от институции или правителства, нито от каквито и да било други органи, служби или агенции. Ще се въздържам от всякакви действия, които са несъвместими с характера на възложените ми функции. \nДекларирам, че доколкото ми е известно, не съм в конфликт на интереси. Конфликт на интереси съществува, когато безпристрастното и обективно упражняване на задълженията ми на член на комитета, съставен от независими изтъкнати личности, е опорочено по причини, свързани със семейството, личния живот, политическата, националната, философската или религиозната принадлежност, икономически интерес или всякакъв друг интерес, който е общ с този на потенциален получател. По-специално декларирам, че не съм член на Европейския парламент, на Съвета или на Комисията. Не упражнявам изборни мандати. Не съм длъжностно лице или друг служител на Европейския съюз. Не съм настоящ или бивш служител на европейска политическа партия или на европейска политическа фондация”, гласи дословният текст на Декларацията за независимост и липса на конфликт на интереси, която Кунева е трябвало да подпише, за да стане член на Контролиращия орган на европейските партии и фондации. \nКунева е предложена от ЕК за член на Комитет, който се занимава със статута и финансирането на европейските политически партии. Не е ясно, дали Кунева е подписала тази декларация, както и ако го е направила, не е допуснала нарушение, тъй като понастоящем бившият вицепремиер продължава да има статут на председател на българска партия, която е член на Европейската народна партия. Не е известно и възнаграждението, което ще получава Меглена Кунева за новата длъжност, както и къде ще бъде позиционирана – в София или в Брюксел, както и дали ще разполага с административен персонал.\n", "date": "2017.08.15", "title": "Гореща новина за Меглена Кунева, отива на висок пост в Брюксел (СНИМКА)"}
{"url": "https://www.blitz.bg/politika/danail-kirilov-nyakoy-mnogo-e-lgal-za-tsankov-kamk_news536542.html", "text": "\n Искаме прокуратурата да провери целия проект \"Цанков камък\". Той очевидно е нерентабилен от самото му начало. Това каза в сутрешния блок на БНТ депутатът от ГЕРБ и председател на правната комисия в парламента Данаил Кирилов.  \nРазследващите би трябвало да установят нарушенията на закона. Очакваме да бъдат извършени множество експертизи. Много е спорна икономиката на проекта, почти трикратно е увеличението на първоначалната проектна стойност. Изцяло се губи инвестиционният му замисъл, заяви той. \nПо думите му този проект има отрицателна възвръщаемост, а инвестицията няма да се върне и след 200 години. Няма смисъл да строиш толкова скъп проект, при положение, че с една трета от средствата всички водни съоръжения в страната можеше да бъдат реновирани, подчерта Кирилов. Някой много е лъгал, иначе формално и за пред публиката проектът е тръгнал с добри намерения, коментира депутатът от ГЕРБ. По думите му вероятно проверката ще тръгне срещу неизвестен извършител. \n", "date": "2017.08.15", "title": "Данаил Кирилов: Някой много е лъгал за \"Цанков камък\""}
{"url": "https://www.blitz.bg/politika/desislava-atanasova-smetna-kolko-pari-sa-dadeni-za-aetsbelene-tsankov-kamk-i-ktb_news536546.html", "text": "\n „Не търсете връзка между изявлението на Ахмед Доган и сигналът на ГЕРБ до Прокуратурата. Още в петък миналата седмица заявихме, че ще внесем сигнал и то с цел да се изясни дали този проект е рентабилен и дали този проект не рецидив на източване на бюджет“, заяви в студиото на сутрешния блок на Нова телевизия Десислава Атанасова от ГЕРБ. \n„Ако се върна назад, когато БСП е управлявала, трябва да споменем АЕЦ „Белене“, „Цанков камък“ и КТБ“, категорична е тя. Относно сегашния подаден сигнал, Атанасова обясни: „Формалният повод е проблем в техническото изпълнение на „Цанков камък“, след като 7 години този проект създава на НЕК проблем по отношение на пробива в чашката на язовира“. \nПо думите й, името на Ахмед Доган не присъства в сигнала на ГЕРБ. Единствено Прокуратурата може да възложи експертиза и да се произнесе, обясни депутатката. Относно това защо преди 7 години не е имало позиция от страна на Борис Велчев и Прокуратурата, Атанасова заяви, че е редно за това да се пита самата институция, а не ГЕРБ. „Сега има нови обстоятелства“, добави още тя. „По-важното е нещо друго. Такива големи проекти струват милиарди. Парите за „Белене“ и за КТБ са равни на парите необходими за пенсии за всички пенсионери за една година. \nПарите за „Цанков камък“ са повече от средствата, с които може да се индексират пенсиите, което поискаха от БСП. Това са факти, не идват избори“, заяви Атанасова. \n", "date": "2017.08.15", "title": "Десислава Атанасова сметна колко пари са дадени за АЕЦ\"Белене\", \"Цанков камък\" и КТБ"}
{"url": "https://www.blitz.bg/ikonomika/zashcho-advokat-zaporira-edna-ot-emblemite-na-prekhoda-sds-video_news536563.html", "text": "\n Една от емблемите на прехода - СДС е под запор.   Или по-скоро марката \"СДС\" вчера стана ясно, че един адвокат е запорирал търговската марка \"СДС\" заради неплатени сметки. Защо му е нужна тази марка, символичен ли е актът му и каква е целта? \n ”, коментира в студиото на „Здравей, България” адвокат Диньо Бозаджиев. \n Може ли СДС да използва запорирания символ? \n ”, разказа още адвокат Диньо Бозаджиев. \n \n", "date": "2017.08.15", "title": "Защо адвокат запорира една от емблемите на прехода СДС? (ВИДЕО)"}
{"url": "https://www.blitz.bg/ikonomika/ninova-signalizira-avstriyskoto-pravitelstvo-i-prokuratura-za-tsankov-kamk-korneliya-zavezhda-dela-sreshchu_news536570.html", "text": "Лидерът на БСП Корнелия Нинова ще се сезира австрийското правителство и прокуратурата заради проекта \"Цанков камък\". Тя обяви в позиция до медиите, че ще завежда дела на всички, обвързали името й с проекта:\n \n  \nВ последните дни министър-председателят Борисов и депутати от ГЕРБ, в опити да заглушат корупционни скандали в управлението на суджука, твърдят, че проектът \"Цанков камък\" е стартирал, докато съм била зам.-министър и, че съм обвързана с него. И двете са лъжа. Проектът стартира в правителството на Симеон Сакскобургготски през 2001г. и нямам никакво отношение към него, дори и като зам.-министър в друго правителство от 2005 до 2007г. Личните нападки към мен нямат никакво значение, но имат значение членовете и симпатизантите на БСП и онези 1 милион българи, които ни подкрепиха на изборите. Заради тези хора и заради истината предприемам следното:  \n1. Депозирам до главния прокурор писмо, в което питам - при извършените разследвания от страна на прокуратурата в предишни години и в направените експертизи, разпити на свидетели и проверка на документи, фигурира ли по какъвто и да е повод и в каквото и да е качество моето име.  \n2. Завеждам дела на всички, които в последните дни обвързваха името ми с този проект и правеха внушения, че съм корумпирана - така, както на 23.05.2017 г. заведох дело на лицето Бойко Методиев Борисов за твърдението му, че съм била член на СДС и за това, че ме нарече \"г-жа Лъжа\". Както той, така и всички, които сега ме обвързват с проекта \"Цанков камък\", ще отговарят в съда, където ще трябва да доказват несъществуващи факти. \n3. Изпращам писмо до посланика на Австрия в България, като го моля той да информира австрийското правителство и австрийската прокуратура за това, че българският премиер Борисов определя проекта \"Цанков камък\" като корупционен. По този начин той въвлича държавата Австрия в корупционен скандал. \nКакто е известно този проект е в изпълнение на договор между България и Австрия, която участва във финансирането. През 2004 г. е сключено споразумение с \"Verbundplan\" GmbH за изготвяне на работен проект и упражняване на авторски надзор по време на строителството. Самото строителство е изпълнено от консорциум от 3 австрийски фирми: \" Аlpine\", \"Vatech hydro\" и \"Verbundplan\". Моля австрийската страна да провери твърдението на българския министър-председател и да се произнесе - участвали ли са австрийски фирми в корупционни сделки в България и с кои български политици. Ние от БСП се обявихме за борба с паралелната държава и настояваме за пълната истина по този проект. Вярваме, че тя може да победи паралелната държава, която днес прикрива кражбите си с манипулации и лъжи. 15 . 0 8.201 7  г. гр. София \n", "date": "2017.08.15", "title": "Нинова сигнализира австрийското правителство и прокуратура за \"Цанков камък\", Корнелия завежда дела срещу..."}
{"url": "https://www.blitz.bg/politika/ot-poslednite-minuti-temenuzhka-petkova-ss-stryaskashchi-tsifri-za-tezhki-narusheniya-za-tsankov-kamk_news536590.html", "text": "\n Договорът за \"Цанков камък\" е сключен през 2003 г. с австрийска фирма. Това каза на пресконференция министърът на енергетиката Теменужка Петкова.  \nПрез октомври 2005 г. се подписва допълнение към договора, с което се обявява, че ще бъде отпуснато допълнително финансиране. Отпуснати са 41 млн. евро за ремонт на пътя Девин-Михалково, без да бъде проведена обществена поръчка. \nТова е тежко законово нарушение, подчерта тя. По думите й проектът се е отразил тежко върху финансовото състояние на Националната електрическа компания. \nПроектът е факт, но трябва да направим така, че този язовир да бъде безопасен. Важно е хидровъзелът да се стопанисва по най-добрия начин и да си извлечем поуките, че подобни проекти, които са негативни за енергетиката, никога повече няма да бъдат реализирани, каза още Теменужка Петкова. \n", "date": "2017.08.15", "title": "От последните минути: Теменужка Петкова със стряскащи цифри за тежки нарушения за \"Цанков камък\"!"}
{"url": "https://www.blitz.bg/politika/mf-s-revolyutsionni-promeni-v-danchnoto-zakonodatelstvo-koito-zasyagat-vsichki-blgari-i-biznesa-38-mln-sobstvenitsi-na-avtomobili-veche-nyama-da_news536600.html", "text": "\n На интернет страницата на Министерството на финансите са публикувани за обществено обсъждане проект на Закон за изменение и допълнение на Данъчно-осигурителния процесуален кодекс (ЗИД на ДОПК) и проект на Правилник за изменение и допълнение на Правилника за прилагане на Закона за акцизите и данъчните складове и мотивите към тях. Това съобщиха от пресцентъра на Министерство на финансите. \nПроектът на ЗИД на ДОПК е изготвен в изпълнение на Решение № 338 на Министерския съвет от 2017 г. за приемане на мерки за намаляване на административната тежест върху гражданите и бизнеса чрез премахване на изискването за представянето на някои официални удостоверителни документи на хартиен носител. \nС предложените промени се цели да бъде намален броят на изискваните документи, да се опрости процедурата по предоставяне на услугите за гражданите и бизнеса, както и да се намали финансовата тежест за лицата чрез отпадане на необходимостта от предоставяне на различни документи. Чрез предложения ЗИД на ДОПК се правят промени и в Закона за акцизите и данъчните складове, Закона за корпоративното подоходно облагане, Закона за местните данъци и такси, Закона за данък върху добавената стойност, Закона за счетоводството, Валутния закон и др.  \nС предложените в законопроекта промени на различни законови разпоредби се предвижда да се събира по служебен ред следната информация: \n- Информация за наличие или липса на задължения по чл. 87 от Данъчно-осигурителния процесуален кодекс – да се предоставя по служебен ред от Националната агенция за приходите, Агенция „Митници“ и съответната община към компетентните органи, изискващи информацията; \n- Справка от търговския регистър, че лицата не са в производство по несъстоятелност или ликвидация, когато подават искане за издаване на лиценз за управление на данъчен склад, за издаване на удостоверение за освободен от акциз краен потребител или друг регистрационен режим по Закона за акцизите и данъчните складове; \n- Информация, че лицата не са извършили тежко или повторно нарушение по Закона за акцизите и данъчните складове, когато подават искане за издаване на лиценз, регистрация или удостоверение за извършване на дейности с акцизни стоки; \n- Информация за обстоятелството, че лицата не са осъждани за умишлено престъпление от общ характер при подаване на документи за издаване на разрешение за осъществяване на дейност като оператор на ваучери за храна. Справката за съдимост ще се предоставя на Министерството на финансите по служебен ред от съответните съдилища; \n- Информация за обстоятелството, че лицата не са осъждани за умишлено престъпление от общ характер - по отношение на физическите лица - търговци, членовете на управителните или контролните органи и неограничено отговорни съдружници в юридическите лица, които извършват дейност като обменно бюро. \nВ проекта на ЗИД на ДОПК се предвижда юридическите лица, които не са осъществявали дейност през данъчната година и които са освободени от подаване на годишен отчет за дейността, да бъдат освободени от задължението за подаване на годишна данъчна декларация по Закона за корпоративното подоходно облагане и за обявяване на годишните финансови отчети в търговския регистър. \nПроектът предвижда при първоначално заявяване за вписване пред Агенцията по вписванията лицата да могат едновременно с това да упражнят и правото си за доброволна регистрация по Закона за данък върху добавената стойност. Регистрацията по ЗДДС в този случай ще се извършва по облекчена административна процедура. По този начин ще се избегне необходимостта лицата да посещават и двете администрации. Също така се предлага да отпадне и задължението за данъчно задължените лица за съставяне на опис за наличните активи при регистрация по Закона за данък върху добавената стойност.  \nС предложения ЗИД на ДОПК се въвеждат и правилата на Директива (ЕС) 2016/2258 на Съвета от 6 декември 2016 година за изменение на Директива 2011/16/ЕС по отношение на достъпа на данъчните органи до информация за борбата с изпирането на пари. Срокът за транспониране на Директивата е 31 декември 2017 година. В съответствие с нея на органите по приходите се предоставя достъп до механизмите, процедурите, документите и информацията относно действителните собственици и комплексната проверка на клиента съгласно Закона за мерките срещу изпирането на пари, с който се транспонират правилата на Директива (ЕС) 2015/849 на Европейския парламент и на Съвета от 20 май 2015 година за предотвратяване използването на финансовата система за целите на изпирането на пари и финансирането на тероризма. \nПредоставянето на това правомощие на органите по приходите е свързано с необходимостта от ефективен контрол относно качеството на информацията, предмет на обмена за данъчни цели. Органите по приходите следва да имат достъп до посочената информация за целите на всички форми и основания за административно сътрудничество, за да увеличат капацитета си за справяне с отклонението от данъчно облагане и избягването на данъци. \nОтново с цел намаляване на административната тежест за бизнеса, в проекта за изменение и допълнение на Правилника за прилагане на Закона за акцизите и данъчните складове са включени две мерки, които пряко оказват влияние върху административните процедури по издаването на разрешителното за търговия с тютюневи изделия от митническите органи. \nПървата мярка е свързана с отпадане на изискването за лицата, които са вписани в Търговския регистър и подават до митническите органи искане за издаване на разрешение за търговия с тютюневи изделия, да прилагат към изискуемите документи и декларация, че не са в производство по несъстоятелност или ликвидация. Наличието на това обстоятелство ще се декларира само от лицата, които не са вписани в Търговския регистър. \nВтората мярка е свързана с отпадане на задължението за лицата, които подават искане за издаване на разрешение за търговия с тютюневи изделия, да декларират пред митническите органи обстоятелството, че не са извършвали търговия и/или съхранение на тютюневи изделия без разрешение през последните 24 месеца. С оглед на предложените промени е предвидено и съответното изменение в образците на документи в приложенията към правилника за прилагане на закона. \nВ пунктовете за технически преглед собствениците на коли занапред няма да се налага да доказват, че са платили данъка си. Това предвижда проект за промени в Данъчно-осигурителния процесуален кодекс, пуснат от Министерството на финансите за обществено обсъждане. \nИзменението ще засегне 3.8 млн. собственици на автомобили. Сега трудности възникват в пунктовете, които нямат връзка с общинските администрации и собственикът трябва да носи бележката за платения данък на ръка. Ако е превел парите за данъка онлайн пък се налага да ходи в общината, за да вземе платежния документ. \nБлизо 189 хил. собственици на нефункциониращи търговски дружества пък вече няма да бъдат принудени да подават годишна данъчна декларация, предвижда друго изменение в кодекса. В проекта на финансовото министерство е записано, че юридическите лица, които не са осъществявали дейност през данъчната година и които са освободени от подаване на годишен отчет за дейността, ще бъдат освободени от задължението за подаване на годишна данъчна декларация по Закона за корпоративното подоходно облагане и за обявяване на \nгодишните финансови отчети в търговския регистър.\n", "date": "2017.08.15", "title": "МФ с революционни промени в данъчното законодателство, които засягат всички българи и бизнеса, 3,8 млн. собственици на автомобили вече няма да..."}
{"url": "https://www.blitz.bg/politika/dps-izleze-s-ofitsialna-pozitsiya-v-zashchita-na-akhmed-dogan-zaradi-skandala-tsankov-kamk_news536606.html", "text": "Партия ДПС излезе с официална позиция за скандала с проекта \"Цанков камък\" и защити почетния си председател Ахмед Доган. Вижте позицията без редакторска намеса:\n Пропагандната машина и почините на черния ПР, които се проявиха в разразилата се кампания, намесваща името на почетния председател на ДПС д-р Ахмед Доган с проекта “Цанков камък”, както и всякакви спекулации по темата, са опит за отклоняване на общественото внимание от корупционните скандали и управленската безпомощност и некомпетентност , които белязаха първите 100 дни на правителството. \n В тази връзка заявяваме, че д-р Доган не е и не следва да бъде свързван нито с проекта “Цанков камък”, чиито консултант не е и никога не е бил, нито с каквито и да е други спекулативни твърдения. \n Всеки опит за реализиране на внушения в стил “теория на конспирацията” погазва етичните и професионални медийни правила, а всяко съучастие в производството и тиражирането на фалшиви новини от страна на представителите на управляващата партия, коалиционните й партньори, както и на медиите, които ги публикуват, отдалечава България от европейските стандарти. Нещо повече – подава тревожни сигнали към европейските ни партньори за състоянието на демокрацията в страната, която ще поеме председателството на Съвета на ЕС само след по-малко от 5 месеца. \n", "date": "2017.08.15", "title": "ДПС излезе с официална позиция в защита на Ахмед Доган заради скандала \"Цанков камък\""}
{"url": "https://www.blitz.bg/politika/tsvetanov-na-golyama-bogoroditsa-neka-da-ne-govorim-za-politika-i-razdelenie-snimka_news536608.html", "text": "\n Цветан Цветанов честити днешния празник Голяма Богородица във Фейсбук.  \n„На днешния празник Голяма Богородица нека да не говорим за политика и разделение“, написа зам. - председателят на ГЕРБ Цветан Цветанов. „Пожелавам на всички много здраве, щастие и благоденствие. Нека Богородица закриля страната и семействата ни!“, написа още Цветанов в социалната мрежа. \n \n", "date": "2017.08.15", "title": "Цветанов: На Голяма Богородица нека да не говорим за политика и разделение (СНИМКА)"}
{"url": "https://www.blitz.bg/obshtestvo/intervyu/ministr-angelkova-v-ekskluzivno-intervyu-pred-blits-tv-za-razvrzkata-na-skandala-s-taksa-stol-solovite-aktsii-na-simeonov-i-kristiano-ronaldo-video_news536596.html", "text": "Горещото лято и скандалите по Черноморието повишиха градуса на напрежението в курортите. Избухнаха скандали около въвеждането на такса \"Стол\" и соловите акции на вицепремиера Симеонов по дискотеките в Слънчев бряг. По горещите теми на туризма потърсихме министър Николина Ангелкова. Ето как министърката на туризма отговори на въпросите на Ивайло Крачунов.\n - Министър Ангелкова, кога нашите курорти по Черноморието ще станат по атрактивни за българските туристи от Турция и Гърция и други чужди държави? \n- За да може това да се случи с устойчива тенденция, което за нас е на първо място, е необходимо освен рекламата която ние правим за всичките ни целеви пазари, е да регулираме и статута на националните курорти. Това ще се случи с промените в Закона за туризма, които ще внесем през м. октомври в Народното събрание. \nСлед серия от дискусии с представителите на туристическия бизнес и местните власти можем да намерим това балансирано решение, с което да определим статута на националните курорти, така че да е ясно в тях какви дейности могат да бъдат извършвани, както по отношение на инфраструктурата, така и по отношение на градоустройствените дейности и архитектурната визия. \nПрез миналата седмица имах среща с представители на изпълнителния борд на фирма TUI груп - най-голямата туристическа компания, която оперира и в България на много важни за нас целеви пазари. От компанията ме увериха, че подходът ни е правилен, защото почти 90% от техните клиенти отсядат в хотелите, които се намират на територията на нашите национални курорти. За тях приоритет е инвестирането в инфраструктура, която да подпомогне и развитието на курортите. \n \n \nВ тази връзка знаете, че основен приоритет на правителството, е изграждането на пътя Бургас - Слънчев бряг. Дай Боже още през следващото лято да имаме възможност да се движим по това трасе, което се предвижда да е с 4 ленти.Колегите работят това да се случи. - Част от хотелиерите се оплакват, че през тази година на морските ни курорти идват по-бедни туристи от чужбина. Кога ще започнат да ни посещават по-платежоспособни туристи, които да оставят парите си в българската икономика? \n- Много е важно е как представяме имиджа на българските курорти и действията на всеки един от нас, както като представител на правителството, така и на местните власти, бизнеса и най-вече на медиите, с които трябва да си партнираме, за да можем да представим България като привлекателна туристическа дестинация. \nТенденцията, която забелязваме напоследък е по посока на обръщане на тренда. Това бе подчертано от най-големите туроператори. България започва да бъде представяна като дестинация, в която се набляга на качеството. \nВсе повече се запълват петзвездните хотели, които се намират на територията на нашите курорти и след това четиризведните. \nТук открехвам съвсем малко завесата за това, че се планират много сериозни инвестиции в посока изграждане на нови петзвездни хотели по нашето Черноморие и то от водещи вериги. Но засега няма да издавам повече, докато не се материализират финално намеренията на инвеститорите, с които разговаряме. \nТова показва, че интересът към България като държава, която предлага туристически продукт с по-високо качество нараства. \nУбедена съм, че с усилията, които полагаме в посока на предстоящото групиране на морските плажове, също допринасяме за по-високото ниво в качеството на обслужване. - Кога ще настигнем Гърция и Турция и по нивото и количеството на храните, които предлагат? \n- Знаете, че с промените в Закона за туризма и това, което ние коментираме - освен да намалим административната тежест, което е ключов приоритет на кабинета, предложихме да отпадне и прекатегоризацията, за да улесним бизнеса. Това не означава, че ще оставим нещата на самотек. Напротив - проверките на място ще продължат, така както и сега, когато трябва да бъде подновена прекатегоризацията. Новото е, че няма да караме бизнесът да събира един куп документи, а проверката ще се извършва през 3 или 5 години на място. \n \n \nКато цяло трудно бихме могли да се сравняваме с Турция или Гърция, защото те имат в пъти по-големи плажни ивици от нашите. По отношение на ол-инклузива, ние говорим също да има нова регулация, за да се изпълнят необходимите изисквания.  \nНяма как и не е необходимо държавата да регулира всичко, бизнесът трябва да се саморегулира и от гледна точка на конкуренцията. Но със сигурност ще има изисквания по отношения на качеството на хранене, така както е в Гърция и Турция. \nПравителството и в частност министъра на земеделието Порожанов започнаха битка с двойния стандарт на храните, който прилагат веригите от гледна точка на продуктите, които те предлагат за България от една страна, и от друга за Западна Европа. Целта е да се постигне по-високо качество на храните. - Виждаме, обаче че един друг представител на кабинета - Валери Симеонов предприе самостоятелна акция по Черноморието срещу шума в дискотеките. Трябва ли този вицепремиер да опакова държавата в соловите си акции? \n- Първо, няма как ние да не правим проверки. Такива със сигурност трябва да бъдат извършвани по отношение на това дали се спазват законите. Но моето мнение е, че тези проверки трябва да бъдат правени по определени начини и с определени методи, така че да не вредят на българския туризъм. Имиджът на туризма ни се гради основно на националните ни курорти и ако проверките се правят по начин, по който би го уронил, то това ще има негативен и дългосрочен ефект по отношение на него. \nВключително и в момента се водят преговори за Лято 2018 г. Всички спорадични прояви ще дадат своето отражение върху тези преговори и върху крайния резултат, който е много важен за нас. \nБих искала да подчертая, че проверките, които прави Министерство на туризма не са обвързани с тези, които прави вицепремиера Валери Симеонов. \nНие проверяваме плажовете - какво се случва на тях и дали се изпълняват договорите за концесия и наем. \nПроверяваме и жалбите, които постъпват при нас от потребителите на нашите горещи телефони. Нашите проверки са фокусирани само и единствено върху това как се стопанисват морските плажове, съобразно компетенциите, които има Министерство на туризма. \n \n \n - По нареждане на министър-председателя Борисов бе направена проверка и на ресторанта, който ужили клиентите си с такса \"Стол\". Каква развръзка ще има по този въпрос? \n- Вижте, изключително е неприятен този случай за мен като министър и за имиджа на туризма. Такава такса е недопустима! \nДа, навсякъде по света има резервация в ресторантите, но тя трябва да бъде направена както трябва. Потребителите трябва предварително да са информирани с това какво ще им струва, ако направят резервация и ако се случи някакво събитие и те не могат да изпълнят параметрите по нея. \nНедопустимо е самосиндикално определен ресторантьор да реши, че трябва да наложи такса \"Стол\" или някаква друга такса. \nСъс сигурност този ресторант, който е направил такса \"Стол\" ще бъде глобен от Комисията за защита на потребителите. Ние сме направили проверки и изчакваме дали ще бъде променена категоризацията върху новия собственик, тъй като удостоверението за категоризация е на името на стария собственик. \nСледим какво се случва, но не само там, а и за всякакви други сигнали, които са ни подавани от потребителите и са свързани с имиджа на българския туризъм. \nНа мен като министър ми е адски неприятно България да става известна с това, че тук се взима такса \"Стол\"! Вместо да сме известни с природните богатства, които имаме и с културно-историческите забележителности, които страната има, ние сега се обясняваме по социалните мрежи за такса \"Стол\". \nВсичко това зависи от хората, които работят в сектора.  - Вие сте една от малкото български, които се видяха лично със звездата на \"Реал Мадрид\" Кристиано Роналдо при мача на отбора му с \"Лудогорец\" в групите от Шампионската лига през 2015 г. Бихте ли го поканила да дойде на български курорт, той в момента има време, защото е наказан да не играе в 5 мача? \n- Защо не! Принципно каним всякакви знаменитости да посетят България. Страната ни се радва на такъв огромен интерес, както от страна на световноизвестни холивудски актьори, които предпочитат страната ни не само, за да снимат филми, но и за почивка. \nС голяма част от актьорите, с които се познавам са удължавали престоя си поне с една седмица в България, извън планираното време за снимки. Това показва, че те харесват нашата страна. Някои от тях са посетили инкогнито доста забележителности, има и други, които са предпочели да бъдат показани техните визити и сме го направили. \nСъс сигурност ще поканим и други известни личности, които са били в България, а и такива, които на са били, за да могат да я опознаят. - За какво разговаряхте с Роналдо? \n- Познавам се с \"Реал Мадрид\" и фондацията на отбора от доста години и им благодаря за доверието и подкрепата, която са ми оказвали през годините. \nПреди да стана министър, имах фондация \"Приятели за спорта\", която се занимава с деца в неравностойно положение. Тя е партньор на фондацията на \"Реал Мадрид\" и стартира пилотен проект във Видин. \nЛице на фондация \"Реал Мадрид\" е Кристиано Родалдо. Голяма част от разговорите с него бяха свързани с благотворителност и с даване на шанс на деца, които нямат възможност да се докоснат до личности като него и до футбола. \nРоналдо е изключително отдаден в тази си част и разговарях както с него, така и с легендата на клуба Емилио Бутрагеньо и с друг известен играч Гарет Бейл. \nХубавото сега е, че част от децата, които в момента се обучават в школата във Видин, ще имат възможност да се срещнат лично със своите идоли от \"Реал Мадрид\" на стадион \"Сантяго Бернабеу\". - Какъв човек е Кристиано Роналдо? \n- Той е изключително земен човек. С него обсъдихме въпроси свързани с фондацията и основно касаещи децата в неравностойно положение. - Това означава, че разполагате с необходимите контакти, за да поканите отбора на \"Реал Мадрид\" на подготвителен лагер в България? \n- Принципно да. Въпросът е доколко би могло да се осъществи (усмихва се). - В едно от интервютата си заявихте, че сте горда от факта, че са ни посетили туристи от Франция. От каква друга националност мечтаете да ни посетят туристи в нашите курорти? \n- Изключително се радвам, че затвърждаваме усилията си в това все повече французи да ни гостуват. Защото освен французите, бяхме изгубили чехите и поляците. \nСамо за първите 6 месеца на 2017 г. имаме 3 300 000 чуждестранни туристи, които са посетили България. Това е 8% ръст в сравнение с м.г. \nПрез юни имаме 6% ръст на туристите, които са посетили страната ни за ваканция и почивка. Над 30% е ръстът на посещение от страна на французи, холандци, англичани и чехи. Ръстът при поляците е 15%. \nТрендът ще е нагоре и през следващото лято.  \nТова показва по категоричен начин, че България се затвърждава като предпочитана дестинация от много европейски държави. \nХубавото е, че имаме 20% ръст на туристи и от Италия, която е позната като страна за морска почивка.  \nМного бих искала да успеем да се позиционираме добре и с водеща позиция на перспективни пазари каквито са САЩ, Индия, Китай и Южна Корея. Това са т.нар. далечни пазари. \nВ тази връзка ние работим усилено както с Гърция, така и с Румъния и Сърбия за създаването на общи туристически пакети, за да можем да бъдем привлекателни за далечните пазари. \nОпитваме да създадем съвместни продукти и с Франция и Чехия. Знаете, че Франция е на първо място в света по посещение на чуждестранни туристи. Разчитаме на водещата роля на тази страна и на подкрепа, за да можем да постигнем по-добри резултати, но това със сигурност ще отнеме време. Интервю на Ивайло КРАЧУНОВ \n \n \n \n \n \nВидео: Съйко Съев \n \n", "date": "2017.08.15", "title": "Министър Ангелкова в ексклузивно интервю пред БЛИЦ TV за развръзката на скандала с такса \"Стол\", соловите акции на Симеонов и... Кристиано Роналдо! (ВИДЕО)"}
{"url": "https://www.blitz.bg/politika/ninova-pita-avstriyskiya-poslanik-uchastvali-li-sa-avstriyski-firmi-v-koruptsionni-sdelki-v-blgariya-i-s-koi-blgarski-polititsi_news536620.html", "text": "Лидерът на БПС изпълни заканата си и изпрати официално писмо до австрийския посланик Роланд ХАУЗЕР. Вижте текста без редакторска намеса:\n \n  \nВаше превъзходителство, \nВъв връзка с разразилия се в България в последните дни скандал относно проекта „Цанков камък”, Ви моля да информирате австрийското правителство и австрийската прокуратура за това, че българският премиер Борисов определя този проект  като корупционен. По този начин той въвлича държавата Австрия в корупционен скандал. \nКакто е известно, този проект е в изпълнение на Меморандум за разбирателство относно двустранно сътрудничество между Република България и Република Австрия за изпълнение на съвместни проекти във връзка с изпълнение на решенията на Протокола от Киото,  подписан на 2.09.2002. \nНа 14 ноември 2003 г.,  във Виена са подписани договорите за финансиране.  100  млн.   Евро са осигурени с  експортен  кредит, гарантиран от австрийската банка Oesterreichische Kontrolbank Aktiengellschaft   (OeKB). Останалите 120   млн. Евро се осигуряват чрез търговски кредит. Схемата на цялостното финансиране включва следните основни участници: \nVA TECH Finance - Водеща банка-организатор; \nBank Austria   Creditanstalt - Банка-организатор   на  експортния кредит в размер на 100 милиона евро с участници Fortis Bank, Raiffeisen Zentralbank, Societe Generale; \nCredit Suisse  First  Boston - Банка-организатор  на търговските кредити; \nПрез 2004 г. е сключено споразумение с \"Verbundplan\" GmbH за изготвяне на работен проект и упражняване на авторски надзор по време на строителството. Самото строителство е изпълнено от консорциум от 3 австрийски фирми: \" Аlpine\", \"Vatech hydro\" и \"Verbundplan\". \nУважаеми г-н Посланик, \nМоля за Вашето съдействие австрийската страна да се произнесе по твърдението на българския министър-председател участвали ли са австрийски фирми в корупционни сделки в България и с кои български политици. \nНие от БСП се обявихме за борба с паралелната държава и настояваме за пълната истина по този проект. \n  15.08.2017 г. гр. София \n \n", "date": "2017.08.15", "title": "Нинова пита австрийския посланик: Участвали ли са австрийски фирми в корупционни сделки в България и с кои български политици?"}
{"url": "https://www.blitz.bg/ikonomika/borisov-obeshcha-shche-otpusnem-polovin-milion-leva-za-remonta-na-troyanskiya-manastir_news536617.html", "text": "\n Бойко Борисов обеща правителството да отпусна половин милион лева за ремонта на още едно крило на Троянския манастир. Пред журналисти в светата обител премиерът каза, че решение за това ще се вземе утре. \n\"Догодина за празника Антимовото крило трябва да се реконструира до основи и ще бъде направено. Знаете - като кажем нещо, то утре ще стане\", заяви Борисов. Той каза още, че от една-две години правителството се грижи не само за този манастир, а за всички църкви и манастири в България, което по думите му и патриархът може да потвърди - че стотици са направени. \n\"На 10 септември се разбрахме с патриарха и руския посланик, в Русе църквата, която я бяха взривили комунистите едно време да направят Пантеон, сега я изградихме наново\", заяви още премиерът. Той добави, че на 10 септември патриархът и русенският митрополит ще осветят църквата, както е канонът. \n\"Така че за наша голяма радост днес на празниците масово българите излизат и почитат вярата и това е добре - има ли вяра, има надежда за бъдещето\", каза премиерът, който честити празника на всички българи и им пожела да са живи и здрави. \"Бог пред нас, ние след него, това е изключително хубав празник\", каза още Бойко Борисов. Той беше в светата обител на днешния храмов празник, където се срещна с патриарх Неофит и с игумена на манастира Величкия епископ Сионий.\n", "date": "2017.08.15", "title": "Борисов обеща: Ще отпуснем половин милион лева за ремонта на Троянския манастир"}
{"url": "https://www.blitz.bg/politika/obrat-nyakoi-khotelieri-i-trgovtsi-dadokha-ramo-na-valeri-simeonov-za-aktsiite-v-slnchaka-video_news536532.html", "text": "\n \n\"Дълги години всички казвахме, че в страната има закони, но няма държава. Сега има държава, а българите пак сме недоволни. По закон няма право до късни часове да се слуша толкова силна музика\", заяви пред Нова телевизия Диана Колчева представител на Сдружение \"Клуб на хотелиера\". \nНякои от другите собственици на заведения и хотели казаха, че не могат да спят заради шумотевицата по цели нощи на култовия курорт и не могат да си вършат работата. \n\"Аз искам да правя семеен и тих бизнес, но не съм се наспала и не съм свежда да работя с хората, а трябва да им се усмихвам и да ги привличам като клиенти\", оплака се хотелиерът Ганка Инджова. \nХората обаче са категорични, че не е работа на Валери Симеонов да идва редом с институциите по нощните клубове. \n", "date": "2017.08.15", "title": "Обрат: Някои хотелиери и търговци дадоха рамо на Валери Симеонов за акциите в Слънчака (ВИДЕО)"}
{"url": "https://www.blitz.bg/svyat/bebe-padna-ot-dvizheshcha-se-kola-mayka-mu-skochi-sled-nego-video_news536637.html", "text": "Малко дете изпадна от автомобил, а уплашената му майка скочи на пътя да го спасява, като всичко това се случва по време на движение в руския град Липецк. Инцидентът е заснет от т. нар. видеорегистратор на друга кола. Станал е в края на миналата седмицата. Датата на видеото не е точна, тъй като собственикът на превозното средство не е въвел времевите настройки.\n В интензивен трафик, при десен завой, задната врата на заснетия автомобил се отваря и от нея изпада малко дете. Майка му веднага скача в движение след него. \n Вероятно причината за инцидента е това, че вратата на автомобила не е била добре затворена. \n Полицията е използвала записа от камерата, за да намери колата и семейството и да започне разследване на инцидента. Състоянието на детето остава неизвестно.    \n", "date": "2017.08.15", "title": "Бебе падна от движеща се кола, майка му скочи след него (ВИДЕО)"}
{"url": "https://www.blitz.bg/svyat/razgarya-se-skandal-moskva-kiev-ni-prati-vorzhen-s-trion-terorist-video_news536624.html", "text": "\n От столицата на Русия Москва обявиха, че нейни служители арестуваха терорист, изпратен от Киев, предаде РИА Новости.  \nОт институцията в Москва разкриха, че при операция на окупирания през 2014 г. от Украйна черноморски полуостров Крим бе задържан украинският гражданин Генадий Лимешко. \n\"При ареста у мъжа ние открихме документи, свърващи го със Съвета за национална сигурност в Киев. Също така по време на обиска бяха намерени гранати, запалителна течност, триони и други предмети. Той е имал задачата да пререже кабели на електропроводи, да спре подаването на енергия в района и да запали горски пожар\", поясниха от ФСС. \nУкрайна днес обяви за изгонването на журналистката Тамара Нересян. От Киев посочиха, че материалите на работещата в руската държава радио и телевизионна компания застрашават националната сигурност на Украйна. Превод и редакция: БЛИЦ \n", "date": "2017.08.15", "title": "Разгаря се скандал! Москва: Киев ни прати въоръжен с трион терорист (ВИДЕО)"}
{"url": "https://www.blitz.bg/svyat/v-siriya-otnovo-ruski-tank-t-72-izdrzha-udar-na-amerikanska-raketa-tow-video_news536592.html", "text": "В интернет се появи поредното видеосвидетелство за надеждността на танковете Т-72, съобщи topwar.ru. Руска бронирана машина уверено издържала удара на американска противотанкова управляема ракета TOW и при това напълно запазила боеспособността си. Екипажът не е пострадал, машината е в строя.\nВ анотация към записа се казва, че инцидентът с танка станал край Багдад в района на Айн Терма. Други източници обаче сочат като място Сирия, тъй като край иракската столица не се водят бойни действия. Вижда се как танкисти от правителствената армия показват последствията от неприятелската атака. Съдейки по пораженията, американската ракета ударила предната дясна част на купола на Т-72М1. В резултат на взрива са разрушени защитните стоманени екрани и инфрачервения прожектор. \n  \nСпоред експерти, модернизирани подобни образци на Т-72 се намират на въоръжение в 105-а бригада на сирийската републиканска гвардия и вече са демонстрирали устойчивост към ПТУР и реактивни гранати. За половин година боеве терористите успели да унищожат само един подобен танк. \n  \nПри модернизацията на Т-72М1 са подобрени ключови характеристики на машината: огнева мощ, защитеност, маневреност, командна управляемост, запазена надеждност. Новата автоматизирана система за управление на огъня позволява да се води огън от оръдието във всяко време на денонощието на големи разстояния, както от мерача, така и от командира на машината. \n  \nЗащитеността на танка е повишена за сметка на поставената динамична защита от ново поколение, подобряваща защитата от поражения не само от кумулативни, но и от подкалибрено-бронебойни снаряди. На модернизирания Т-72М1 са инсталирани нови автоматични системи за гасене на пожари. На танка са поставени цифров балистичен изчислител и автомат за съпровождане на целите. \n  Превод и редакция: БЛИЦ \n \n \n", "date": "2017.08.15", "title": "В Сирия отново руски танк Т-72 издържа удар на американска ракета TOW (ВИДЕО)"}
{"url": "https://www.blitz.bg/layfstayl/ptuvane/eto-go-rayskoto-myastoto-koeto-severna-koreya-kroeshe-da-izpepeli-snimki_news536631.html", "text": "Вероятно всеки е виждал тази снимка в реклами за екзотични дестинации. Но знаете ли къде е снимана? На Остров Гуам - райският американски остров в Тихия океан, към който Ким насочи севернокорейските ракети и който се споменава всеки ден в новините през последната седмица.\n Островът е в западната част на Тихия океан, на около 2600 километра източно от Филипините, и е главният от Марианските острови. \n Райските плажове, хотелските комплекси и безмитните магазини привлякоха миналата година над 1,5 милиона посетители, повечето от които японци и южнокорейци. \nЕдна трета от работните места на острова са в туристическия сектор, пише vesti.bg. \n  \n \n Гуам е с територия от 550 кв. км. Открит е през 1521 г. от португалския мореплавател Фернандо Магелан, а след това - окупиран от Испания през 1526 г. \n Островът става американска колония в съответствие с Парижкия договор от 1898 г., който слага край на войната между САЩ и Испания. По време на Втората Световна война Япония нахлува - през декември 1941 г., на Гуам, който е освободен през юли 1944 г. \n Макар и част от територията на САЩ, Гууам има особен статут - на организирана неприсъединена територия, по подобие на Пуерто Рико. \n Неговите 162 000 жители, 40% от които са представители на коренното население чаморо, са граждани на САЩ, но с ограничени права. \n  \n \n Те не могат да участват в американски избори и единственият представител на Гуам в Конгреса няма право да гласува по законопроекти. \n Редовно се надигат гласове, за да призоват за референдум за самоопределяне - искане, което е отхвърляно от американското федерално правосъдие. \n Гуам е от стратегическа важност за американските въоръжени сили. Те са разположили на Гуам около 6000 войници във военновъздушна и военноморска база. От острова са излитали бомбардировачите Б-52, атакували Ханой по време на Виетнамската война (1955-1975 г.). \n  \n \n", "date": "2017.08.15", "title": "Ето го райското мястото, което Северна Корея кроеше да изпепели (СНИМКИ)"}
{"url": "https://www.blitz.bg/zdrave/zdravni-novini/shok-zhena-zabremenya-v-ustata-usetila-uzhasna-bolka-po-ezika-i-buzite-zapochnali-da-rastat-podutini_news536632.html", "text": "\n 63–годишна жена от Южна Корея останала \"бременна\" с бебета калмари след като яла храна от калмари. Инцидентът станал в момента, докато ядяла парче варен калмар, когато изведнъж почувствала остра болка в устата, съобщава Tocka.com.mk, цитират от Struma.com. \nПо време на лекарският преглед, на който отишла веднага, било установено, че един вид бебе калмар й се закачил за вътрешността на устата. Навсякъде имала подутини, на венците, бузите и езика. \nСлед отстраняването било установено, че става дума за сперматофорама от калмари, т. е. части от семенна течност от тези морски животни. \nПодобен случай имаше и в Япония през 2016 г., с разлика, че тази жена тогава яла живи калмари, което е често срещано в тези случаи, но все още не е ясно как се е стигнало до оплождане на устата на жената от Южна Корея, когато тя яла варени калмари. \nВероятно вътрешните им органи които яла не са били отстранени преди да бъдат сготвени, което е задължителна практика на Запад. \nТака че, в случай, че сами купувате калмари с цел да ги приготвите, не забравяйте да извадите цялата вътрешност, оставяйки ги празни преди да ги нарежете. \n \n", "date": "2017.08.15", "title": "Шок! Жена \"забременя\" в устата, усетила ужасна болка, по езика и бузите ѝ започнали да растат подутини"}
{"url": "https://www.blitz.bg/svyat/prouchvane-v-7-drzhavi-pokazva-vazhnostta-na-gumite-za-bezopasnostta-ni_news536628.html", "text": "\n По-голямата част от шофьорите в Европа са наясно, че въпреки по-високата си цена, премиум гумите имат предимство по отношение на икономията на гориво и по-голямата безопасност, която осигуряват. Проучване на Nokian Tyres потвърждава, че 87% от шофьорите в Румъния смятат премиум гумите за по-безопасни, като на същото мнение са техните колеги от България – 70%, Италия – 61%, 59% за Франция и Германия, 58% в Полша и 54% в Чешката република, пише obekti.bg. \n Протекторът на евтините гуми може да изглежда аналогичен на този на премиум продуктите, но това не се отнася за качествата му, тъй като отделните компоненти от структурата на гумата не са съобразени една спрямо друга. В началния етап на производство на модел гума, специалистите от Nokian Tyres създават няколко прототипа, които служат за начална точка в производството на останалите компоненти на гумата като например нейното тяло и съотношението на каучук в него. \n „Разликата между висококачествените гуми и евтините такива най-лесно се забелязва при по-тежки условия като например спиране върху мокра повърхност, условия за аквапланинг или екстремно шофиране и високи скорости. Премиум гумата е като предпазния колан: през по-голяма част от времето реално нямаш нужда от него, но при екстремни ситуации може да ти спаси живота, както и този на другите около теб,“ обяснява Мати Мори, мениджър „Техническо обслужване на клиенти“ в Nokian Tyres. \n Също така, премиум производителите подлагат своите гуми на изключителни изпитания. По време на създаването на даден модел, висококачествените гуми преминават през повече от 300 различни теста. Nokian Tyres тества продължително в лаборатории и на терен с реални автомобили – в Белия Ад в Ивало и тестовия център в Нокиа, както и на различни писти в Централна Европа. Евтините гуми дори не се доближават до подобни изпитания по време на създаването си. \n Гумите имат ключова роля в безопасността на движението \n Добрата новина е, че повече от 2/3 от шофьорите осъзнават важността на гумите за безопасността на движение. Най-висок процент шофьори, осъзнаващи важността на гумите, е в Румъния – 91 на 100, следван от България – 89%, Италия – 87%, Германия – 85%, Полша – 79%, а най-нисък процент на осъзнатост се наблюдава във Франция, където 65% смятат, че гумите имат фундаментално значение за безопасността при шофиране. \n„Напълно вярно е заключението, че гумите имат съществена роля за безопасното шофиране и безопасния трафик като цяло. Гумите предават силите между превозното средство и пътната настилка, нужни за завиване, спиране и ускорение. Ето защо те са най-активната система за безопасност във всеки автомобил. Четири зони с площ колкото човешка длан свързват автомобила с пътната настилка и ни позволяват да управляваме превозното средство,“ пояснява още Мори. \n Съвети за безопасно шофиране – поддръжка и дълбочина на протектора \n Шофьорите трябва да имат предвид, че дори и най-съвършените летни гуми се износват. Ако искате да намалите консумацията на гориво и да увеличите безопасността, трябва редовно да проверявате гумите. В повечето европейски държави по закон дълбочината на протектора не може да бъде под 1,6 мм. Летни гуми с толкова малък грайфер вече не са безопасни. Рискът се увеличава значително при мокро време, когато дълбочината на протектора е по-малка от 4 мм. \n Летните премиум гуми могат да намалят разхода на гориво с до 0.5 литра на 100 км и в същото време да предложат отлично сцепление и на мокър път. Средно гумите върху задвижващия мост на автомобила се изразходват двойно по-бързо от тези на свободнодвижещия се мост. За това е препоръчително да редуваме гумите върху задвижващите колела на всеки 8000 км с цел равномерно износване на комплекта. Правилното налягане в гумите също е много важно.  То е посочено от производителя на автомобила и гарантира най-добър комфорт при шофиране. При нормални условия леко по-високото налягане в гумите може да увеличи живота на гумите и да намали разхода на гориво. \n", "date": "2017.08.15", "title": "Проучване в 7 държави показва важността на гумите за безопасността ни"}
{"url": "https://www.blitz.bg/lyubopitno/na-golyama-bogoroditsa-atina-zaprilicha-na-prizrachen-grad-snimki_news536625.html", "text": "\n Тъй като повечето атиняни са избягали от града с кораби, самолети, коли, влакове и автобуси, центърът на гръцката столица изглежда буквално изоставен.  \nПовечето гърци празнуват националния си празник около Деня на Успение Богородично, на 15 август. Останалите, които са останали, са избрали плаж близо до Атина, за да се охладят от интензивната жега. \nПрез уикенда, освен туристите, гръцката столица приличаше на призрачен град. Мирно, спокойно, без автомобили, без шум, без стрес. Друг, по-хуманен вид на Атина, отбелязва в. Български новини\n", "date": "2017.08.15", "title": "На Голяма Богородица Атина заприлича на призрачен град (СНИМКИ)"}
{"url": "https://www.blitz.bg/svyat/air-berlin-obyavi-falit_news536635.html", "text": "Немската авиокомпания „Air Berlin” обяви началото на производство по несъстоятелност. Това решение бе взето, след като основният акционер - авиокомпанията „Etihad”, която притежава 29,21% от акциите - отказа да отпусне допълнителни средства за подпомагане на германския превозвач.\n „Air Berlin” за момента ще продължи да извършва редовни полети. Близо 120-те самолета на фирмата летят от Берлин и Дюселдорф. \n През есента на миналата година ръководството обяви плановете си да намали служителите до 1200 и отдаде под наем на част от самолетите си заради значителни загуби. \n В края на септември 2016 г. „Air Berlin” имаше в размер на около 1 милиард евро. \n", "date": "2017.08.15", "title": "\"Air Berlin\" обяви фалит"}
{"url": "https://www.blitz.bg/layfstayl/khoroskop/tova-sa-4-te-zlatni-zodii-koito-vladeyat-sveta_news536579.html", "text": "\n Това са зодиите, които успяват да се справят с всички трудности, които животът им поднася. Управляват съдбата си и успяват да излизат от всяка ситуация. \nТе са хората, на които всички останали разчитат и са натоварени с тежката задача да помагат на околните, заради цялата сила, която притежават. \n Телец  \n Телците и любовта - вечният въпрос, който определя живота им. Представителите на този знак са родени да обичат и да бъдат обичани, но животът ги поставя пред голямо предизвикателство - времето. При тях истинската любов идва по-късно, отколкото очакват и често пъти са нетърпеливи, но никога не губят надежда. Когато обаче се появи, животът придобива друг смисъл и придобиват сила и увереност. Техният живот е набор от приятни случайности и успехите им идват с лекота, защото имат невероятен късмет. Представителите на тази зодия са хора, за които мнозина мечтаят. Жените Телец са богини в очите на партньора си, нищо не им липсва и за това имат стабилни и дълги връзки. \n Лъв \n Лъвовете са въплъщение на силата във всичките й форми. Имат умения да се справят сами в ситуации, в които никога не падат, а винаги знаят как да действат. Те имат невероятен талант към хората и често са отлични в училище, в семейството, в работата и в живота. Имам златен характер и много хора искат да се доближат до тях. Лъвовете имат купища приятели и хора, които обожават. Където и да отидете имат близки, които ги посрещат с отворени сърца. Представителите на тази зодия имат и друга страна, която се проявява само тогава, когато трябва да се защити някой, който искат. Борбени са, силни са, добри са по душа и със златни сърца. \n Дева \n Девите са цяла вселена, за която цял живот не може да ти стигне, за да опознаеш и разбереш. Чувствителни са, творчески и много всеотдайни хора - както на работа, така към хората, които обичат. Голямата сила на Девите е, че създават здрави връзки, които остават за цял живот. Имат умения, които малцина притежават. Иновативни са, искат здрава работа, постигат целите си и обичат динамичния живот, който им носи истинско удоволствие. В любовта те дават сърце и душа за човека, когото обичат. Те са доблестни рицари в любовта - никога не се предават, дават всичко от себе си и обичат истински. Девите са мечта за партньорите и силата им е в това. Това са хора със златни ръце и златно сърце. \n Риби \n Невероятно интересни личности, които понякога остават неразбрани, но само от хората, които са далеч от тяхната същност. Рибата дава всичко от себе си във всяко начинание, с което се заеме. Тяхната същност е изтъкана от отговорност, всеотдайност и доброта. Най-голямата сила на Рибите се крие в способността им да превръщат всяка цел в реалност, колкото и време да отнеме това. Освен това, представителите на тази зодия са хората, които умеят да гледат позитивно на нещата и да искат живота с цялата си същност. Те са оптимистите, които виждат надежда, вярват в любовта и търсят добротата у хората. Рибите са златни хора, които никога не трябва да подценяваме - те са силни, бойни и невероятни по душа. \n", "date": "2017.08.15", "title": "Това са 4-те златни зодии, които владеят света"}
{"url": "https://www.blitz.bg/svyat/stotitsi-turisti-v-nepal-byakha-spaseni-ot-slonove-video_news536517.html", "text": "Слонове спасиха стотици туристи, които се оказали в клопка след наводнения в Непал, съобщава bTV. Според данните на властите животните са пренесли 600 души през джунглата.\nСлед това слоновете били ангажирани и при спасителните операции на местното население. \n  \n", "date": "2017.08.15", "title": "Стотици туристи в Непал бяха спасени от слонове (ВИДЕО)"}
{"url": "https://www.blitz.bg/svyat/vlyubena-zhena-napravi-publichno-predlozhenie-za-brak-na-priyatelya-si-no-sled-tova-vsichko-se-obrka-snimkivideo_news536518.html", "text": "Публичното предложение за брак на тази жена не протече по план и тя остана седнала сама и тъжна на паважа. Тя извърши този романтичен жест на оживена улица в Сантяго, столицата на Чили, като преди това седна на земята и изрече съкровените думи, информира \"Мирър\".\nВъпреки че мъжът на нейното сърце отговори положително, той не остана с нея, а си тръгна бързо и тя се почувства самотна, разочарована и като че ли в някаква степен с разбито сърце, не очаквайки такава реакция от любимия си. \nКадрите показват как влюбената жена е седнала на улицата като същевременно държи пръстен и отчаяно иска нейният приятел да се ожени за нея.  \nМъжът се надвесва над нея засрамено и неловко,  казвайки, че е съгласен, но иска тя да спре с публичното си предложение. Тя обаче, явно е очаквала по-ентусиазиран отговор и отказва да му даде пръстена, когато той понечва да го вземе.  \nНа мястото бързо се събира тълпа, която се опитва да подкрепи девойката.  \nМъжът продължава да казва на жената, че е съгласен и ще се ожени за нея, но тя не се повдига от мястото си, разочарована от поведението му в този важен момент от техните отношения. \nВ този миг чилиецът си тръгва, а жената остава седнала на улицата, без да го последва и само гледайки го как се отдалечава. \nСлучайна очевидка на сцената се опитва да успокои момичето и й казва, че е ясно, че този мъж не си заслужава нейните усилия. Превод и редакция: БЛИЦ \n  \n", "date": "2017.08.15", "title": "Влюбена жена направи публично предложение за брак на приятеля си, но след това всичко се обърка... (СНИМКИ/ВИДЕО)"}
{"url": "https://www.blitz.bg/svyat/osvirkakha-merkel-na-miting-video_news536521.html", "text": "Германският канцлер Ангела Меркел бе освиркана по време на предизборен митинг от привърженици на антиимигрантската партия Алтернатива за Германия, предаде ДПА.\nГрупа от около 100 поддръжници на антиимигрантската формация, носещи протестни плакати срещу Меркел, прекъснаха нейна реч с освирквания и скандираха: \"Меркел трябва да си ходи\". Това се случи в град Гелнхаузен. Там Меркел произнесе реч, в която говори за бежанците, икономиката, сигурността и скандала с дизеловите емисии, опетнил репутацията на германската автомобилна индустрия. По повод скандиранията на поддръжниците на Алтернатива за Германия Меркел, каза, че демокрацията позволява на хората да изразят несъгласието си, но допълни, че понякога не е лошо хората да слушат какво се говори. \nМеркел каза, че Германия не може да си позволи отново година като 2015 г., когато стотици хиляди мигранти влязоха на нейна територия. Тя предизвика отново освирквания, но и аплодисменти, когато благодари на доброволците и професионалистите, помогнали за посрещането на 890 000-те мигранти и бежанци, дошли в Германия преди две години. \nМеркел изтъкна важността на ЕС и каза, че Европа прави страните по-силни заедно, отколкото ако са сами. Меркел подчерта и, че безработицата в Германия е намаляла наполовина през годините, в които е била на власт, а бюджетът на страната е балансиран. \n \n", "date": "2017.08.15", "title": "Освиркаха Меркел на митинг (ВИДЕО)"}
{"url": "https://www.blitz.bg/svyat/tazi-sutrin-svett-se-razmina-s-voyna-tstak-predava-che-vozhdt-kim-otlaga-obgrshchashchiya-ogn-km-guam-kakvo-sledva_news536525.html", "text": "Севернокорейският лидер Ким Чен Ун заяви, че отлага планирания ракетен удар близо до Гуам, но предупреди, че ще стреля, ако има още „безразсъдни действия“ от САЩ, предаде Централната телегравна агенция на Корея (ЦТАК).\nПричината за това решение според ЦТАК е заявлението на президента на Южна Корея Мун Дже Ин за стремежа на Сеул да предотврати войната с всички възможни способи.  \nАнализатори смятат, че коментарите на Ким Чен Ун отварят пътя за деескалация на нарастващата криза, която бе подхранена от размяната на остри реплики между Белия дом и Пхенян. \nДържавната информационна агенция на КНДР обяви, че „вождът“ е получил информация относно „плановете за обгръщащ огън към Гуам“ по време на инспекция на Командването на стратегическите сили, което отговаря за ядрените оръжия на страната. \nКим Чен Ун добавя за САЩ, че „ако те упорстват в изключително опасните си и безрасъдни действия на Корейския полуостров, то КНДР ще вземе мерки, както вече бе обявено“.\n", "date": "2017.08.15", "title": "Тази сутрин светът се размина с война, ЦТАК предава, че \"вождът Ким отлага обгръщащия огън към Гуам\"! Какво следва?"}
{"url": "https://www.blitz.bg/intsidenti/stikhii/silen-trus-udari-nova-gvineya_news536534.html", "text": "\n Силен трус от 5,5 по Рихтер е разтърсил западната част на Нова Гвинея, съобщава Геологическата служба на САЩ (USGS).  \nЕпицентърът е бил на 141 км. югозападно от селището Абепура на дълбочина от 36,5 км. \nВ момента няма данни за жертви и разрушения. Друг трус от 6,4 по Рихтер разтърси остров Суматра. \n \n", "date": "2017.08.15", "title": "Силен трус удари Нова Гвинея"}
{"url": "https://www.blitz.bg/layfstayl/shoubiznes/ivana-svali-15-kg-i-veche-nyama-i-pomen-ot-edrata-y-pishchna-snaga-vizhte-kakva-fidanka-stana-snimka_news536571.html", "text": "\n Вече няма помен от едрата и пищна Ивана. \nПевицата се е вталила в последните няколко месеца яко се е спихнала и е заслабнала поне 15 кила. Тя вече не носи широки дрехи, за да прикрива наедрялата си фигура. \n \nДивата залага на прилепнали тениски и дънки, от които личи стегнатото й тяло.\n \nСега, след като е слаба, Ивана вае перфектната си фигура в компанията на млади мъжаги. След като напълня драстично за кратко време, изпълнителката изпадна в паника., Тя избягваше публични изяви и се бе затворила в себе си. Затова певицата решила да тренира яко, тъй като това е най-лесния и бърз метод за премахване на излишните кила. Ивана даже си наела треньор, който да я напътства в заниманията й във фитнеса. \nЕкспертът й изготвил програма по която да тренира. Той й направил и строг хранителен режим.Първоначално Ивана не го харесала, но той й обяснил, че най-важното нещо е храненето. Следняколко месеца Ивана разбира това. Дългите и зверски тренировки дават резултат и сега Ивана прилича на тази отпреди повече от 10 години. \n", "date": "2017.08.15", "title": "Ивана свали 15 кг и вече няма и помен от едрата й пищна снага. Вижте каква фиданка стана (СНИМКА)"}
{"url": "https://www.blitz.bg/layfstayl/shoubiznes/mariya-zabravi-gushcherov-i-iska-vtoro-dete_news536576.html", "text": "\n Мария изобщо не страда заради развода си с Християн Гущеров. Певицата отказва да разкрие кой е новият мъж в живота й. Tя хвърли бомбата, че планира да има второ бебе. По всичко личи, че певицата изобщо не страда за раздялата си с Християн Гущеров и вече планира живота си за напред без него. Само няколко месеца след раздялата си с бизнесмена, чаровното миньонче вече крои планове за ново семейство. \"И на бебето ще му дойде времето. В момента съм в разгара на силите и мисля, че ще мога да се реализирам на този фронт още веднъж поне\", сподели пред тв Планета тя.  \nИзпълнителката на \"Болна тема си за мен\" засега не издава кой е новият мъж до нея и готов ли е да дари 9-годишната й дъщеричка Марая с братче или сестричка. Звездата на Пайнер обясни, че раздялата й с милиардерския син, с когото така и не успяха да създадат наследник, била породена от липсата на свобода. Фолкдивата и Гущеров се венчаха навръх рождения ден на Мария на 13 януари 2015 г., а няколко дни по-късно отпразнуваха повода на пищна церемония в столичен хотел. Още преди да си кажат заветното \"да\", 35-годишната красавица стана съдружник в бизнеса на Християн, включващ застраховане, хотелиерство и ресторантьорство, а след развода се очакваше да получи обезщетение от близо 2 милиона. \nМария няма подписан предбрачен договор с Гущеров и неведнъж е коментирала, че няма финансови претенции към него. Това бе вторият брак на гласовитата заралийка, след като през 2011 г. се разведе с друг бизнесмен – Димитър Андонов. Именно той е бащата на момиченцето й Марая, което Християн отглеждаше като свое. \n \n", "date": "2017.08.15", "title": "Мария забрави Гущеров и иска второ дете"}
{"url": "https://www.blitz.bg/stsena/bezsramnata-modelka-kati-prays-narushi-zakona-kato-se-sbleche-naplno-gola-na-semeen-plazh-snimki-18_news536504.html", "text": "39-годишната британска моделка никога не се е колебала особено в миналото, когато е трябвало да се разсъблече за пикантни снимки. Но този път тя наистина шокира всички като си свали всички дрехи на семеен плаж, нарушавайки по този начин закона и всички забрани при заснемането на фотосесия за нов календар, пише \"Дейли Мейл\".\nКати Прайс изглежда в страхотно настроение и показва всички сексапилни извивки на тялото си, докато фотографът запечатва на обектива си скандалните фотографии. \nНа снимките може да се види как на семейния плаж има доста плажуващи около моделката. Във връзка с това, от екипа й подсказват, че тя нарушава закона като се снима гола на това място. \n\"Не ми пука\", отговаря им Кати Прайс преди да позира в поредната секси поза на пясъка и във водата. Превод и редакция: БЛИЦ \n \n", "date": "2017.08.15", "title": "Безсрамната моделка Кати Прайс наруши закона като се съблече напълно гола на семеен плаж (СНИМКИ 18+)"}
{"url": "https://www.blitz.bg/svyat/ot-frenskata-prokuratura-razyasnikha-dali-intsidentt-s-avtomobila-kray-parizh-e-teroristichen-akt_news536505.html", "text": "Френски прокурор отхвърли засега възможността инцидентът с автомобил, който премина през пицария, източно от Париж, да е продукт на тероризъм, предава Reuters, цитирана от \"Фокус\".\nПрокуратурата отвори разследване за случая, но не счита, че мотивът е тероризъм.  \n„Няма съмнение, че той доброволно е решил да направи това, което стана“, заяви прокурор Ерик де Валрожер. Той потвърди, че 12-годишно момиче е убито при инцидента.\n", "date": "2017.08.15", "title": "От френската прокуратура разясниха дали инцидентът с автомобила край Париж е терористичен акт"}
{"url": "https://www.blitz.bg/svyat/premiert-na-yaponiya-izvrshi-ritualno-prinoshenie_news536509.html", "text": "Японският премиер Шинзо Абе извърши ритуално приношение в спорния храм Ясукуни за душите на загиналите воини, предава Reuters, цитирана от \"Фокус\". Това се случи по повод на годишнината от японската капитулация през Втората световна война.\nВ миналото визитите на японските премиери в храма Ясукуни предизвикваха остри реакции от страна на Китай, Южна Корея и Северна Корея, защото така се отдава почит и на 14-те японски военни лидери, осъдени от съюзническия трибунал като военни престъпници. \nДепутатът Масахико Шибаяма заяви, че е направил приношение от името на премиера Абе.\n", "date": "2017.08.15", "title": "Премиерът на Япония извърши ритуално приношение"}
{"url": "https://www.blitz.bg/stsena/keyti-peri-i-orlando-blum-sa-otnovo-zaedno-shchraknakha-gi-na-kontsert-snimka_news536511.html", "text": "В края на февруари тази година Кейти Пери и Орландо Блум приключиха почти едногодишните си отношения. Въпреки това, певицата и актьорът останаха приятели и поддържаха добри взаимоотношения, докато медиите не започнаха да подозират, че Блум е в нова връзка. Наскоро той бе видян с грузинската пианистка Хати Бунятишвили в Париж. Що се отнася до Пери, тя се готви за предстоящо турне към новия й албум.\nОказва се, че бившите влюбени все още не могат да забравят един друг.  \nТози уикенд те са хванати в кадър заедно на концерта на Ед Шийрън, пише Elle. В снимката се вижда Кейти, която седи в скута на Орландо. Двойката откритко си разменяла целувки по време на шоуто. \nИзточници близки до звездите съобщават, че Пери и Блум често прекарват времето си заедно и изглежда, че отношенията им са в етап - \"приятели с привилегии\". ", "date": "2017.08.15", "title": "Кейти Пери и Орландо Блум са отново заедно, щракнаха ги на концерт (СНИМКА)"}
{"url": "https://www.blitz.bg/svyat/napadnakha-baza-na-oon-v-mali-ima-zaginali-okhraniteli_news536500.html", "text": "Шестима охранители, работещи за мисията на ООН в Тимбукту, Мали, загинаха при нападение, предава AFP, цитирана от \"Фокус\". Нападателите са джихадисти.\nШестимата нападатели, са били неутрализирани, заяви източник от ООН, добавяйки, че при атаката са били ранени някои миротворци на организацията. \nРазследването по случая продължава.\n", "date": "2017.08.15", "title": "Нападнаха база на ООН в Мали, има загинали охранители"}
{"url": "https://www.blitz.bg/svyat/uvelichi-se-broyat-na-ranenite-pri-intsidenta-v-pitsariyata-vv-frantsiya_news536502.html", "text": "Броят на пострадалите след инцидента с автомобила, който се вряза в пицария в село близо до Париж се увеличи. Френските издания съобщават, че ранените са вече 12.\nЧетирима от тях се намират в много тежко състояние, а осем са с по-леки наранявания.  , кола се вряза в пицария в село Сет Сор, източно от френската столица. В резултата на инцидента загина тринадесетгодишно момиче. Водачът на автомобила е задържан като се отбелязва, че той не е бил известен на спецслужбите.   Превод и редакция: БЛИЦ   \n \n", "date": "2017.08.15", "title": "Увеличи се броят на ранените при инцидента в пицарията във Франция"}
