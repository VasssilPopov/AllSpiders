{"url": "https://www.blitz.bg/ikonomika/pechalbata-na-59-firmi-narasna-s-nad-10-mln-lv_news634585.html", "text": "В страната има 59 нефинансови предприятия, които не само отчитат големи печалби, а и се развиват с изключително бързи темпове. Към края на 2017 г. нетните приходи в държавната хазна от корпоративен данък на 59 дружества са се увеличили с над 1 млн. лв., пише в отчета на Националната агенция за приходи за дейността й през миналата година. При положение, че корпоративният данък е 10%, се оказва че печалбата на тези 59 дружества се е увеличила с над 10 млн. лв. Общият размер на платения от тези компании корпоративен данък е нараснал със 177,3 млн. лв., пише  .  Нефинансовите предприятия, чийто финансови резултати се увеличават най-много са от икономическите дейности: “Далекосъобщения”, “Добивна промишленост”, “Преработваща промишленост”, “Електроразпределение”, “Производство на ветеринарни продукти”, “Търговия на едро с фармацевтични стоки, медицинска техника и апаратура”, “Спомагателни дейности във въздушния транспорт”, “Неспециализирана търговия на едро”. Но любопитното е, че една от компаниите, която е обявила ръст на печалбата си с повече от 10 млн. лв., работи в сектора “Производство на игри и играчки”.  Докато тези 59 дружества се развиват изключително успешно, други 11 са обявили сериозен спад на финансовия резултат. Към края на 2017 г. нетните приходи в хазната от корпоративен данък на 11 дружества са намалели с повече от 1 млн. лв. спрямо предходната година. Това означава, че тяхната печалба се е свила с над 10 млн. лв. Общият размер на приходите в държавния бюджет от тези дружества е с 29,4 млн. лв. по-малък от предходната година. Тези 11 предприятия са от икономическите дейности: “Планиране, координиране и управление на електроенергийната система на България”, “Производство на сода”, “Производство на храна и напитки”, “Далекосъобщения”, “Електроразпределение”, “Добивна промишленост” и др. ", "date": "2018.10.21", "title": "Печалбата на 59 фирми нарасна с над 10 млн. лв."}
{"url": "https://www.blitz.bg/ikonomika/shche-se-shokirate-kolko-dushi-poluchavat-zaplata-nad-9100-leva_news634438.html", "text": "Заплати в размер над 9100 лв. за месец юли са взели 8155 души, гласи писмен отговор на министъра на финансите Владислав Горанов на въпрос на депутата от БСП Жельо Бойчев. Това са хора, които работят на заплата или са мениджъри на компании с договори за управление. В данните не влизат доходи от граждански договори и хонорари, пресмята    Данъкът върху доходите на тези хора с изключително високи заплати е общо 16,339 млн. лв. само за месец. Той като данъкът е 10%, се оказва че общият размер на получените от тях доходи е 163,39 млн. лв. Това прави средна заплата за тези високоплатени мениджъри от малко над 20 хил. лв. Явно в групата влизат както хора със заплати от 10 хил. лв. на месец, така и такива с по 30-40 хил. лв. Хората със заплати над 9100 лв., са повече от тези с месечни трудови доходи между 6500 лв. и 7800 лв., които са 5360 души, както и от тези, които получават от 7800 лв. до 9100 лв., които са само 2 769 души. Оказва се, че в страната има 16 284 мениджъри и ценни специалисти, които могат да се похвалят с месечни трудови доходи над 6500 лв. Това са само 0,71% от работещите българи, които са малко над 2,288 млн. души. Други 10 266 души получават заплати между 5200 лв. и 6500 лв. А 21 137 души взимат между 3900 лв. и 5200 лв. Групата на 100-те хиляди най-високо платени граждани се допълва от 55 хил. души с доходи между 2600 лв. и 3900 лв. Оказва се, че под 4,5% от работещите българи имат доходи по трудови договори над 2600 лв. на месец. Реално броят на тези хора е малко по-голям, ако към заплатите се прибавят доходите от граждански договори и хонорари. Най-много хора са с месечни трудови доходи между 490 лв. и 1000 лв. Това са над 903 хил. души, или близо 40% от работниците. Доста по-малко са тези със заплати от 1000 лв. до 2600 лв. - 471 хил., или 20,5% от хората.", "date": "2018.10.21", "title": "Ще се шокирате колко души получават заплата над 9100 лева"}
{"url": "https://www.blitz.bg/ikonomika/tsenite-na-osnovnite-khrani-pak-trgnakha-nagore-eto-kolko-shche-plashchame-za-pileshko-zelenchutsi-i-olio_news634484.html", "text": "Индексът на тържищните цени /ИТЦ/, който отразява цените на хранителните стоки на едро, се повиши тази седмица с 0,87 процента до 1,393 пункта, сочат данните на Държавната комисия по стоковите борси и тържищата /ДКСБТ/. Базовото ниво на индекса - 1,000, е от 2005 година.   Оранжерийните домати поевтиняха тази седмица с 8,3 на сто и се продават по 2,20 лева за килограм. Оранжерийните краставици поскъпнаха с 14,3 и се търгуват по 1,38 лева. Картофите поевтиняват със 1,6 на сто до 0,62 лева за килограм на едро. Цената на зелените чушки се понижава с 11,1 на сто до 1,20 лева. Червените чушки поскъпват с 13,1 на сто до 2,07 лева за килограм. Морковите се търгуват по 0,70 лева за килограм. Ябълките поевтиняват с 8,2 на сто и се продават по 1,01 лв./кг. Гроздето поевтинява с 3,1 на сто до 1,57 лева за килограм. Кравето сирене поскъпва с 0,3 на сто и се търгува по 5,97 лв./кг; кашкавалът, тип \"Витоша\", се купува по 9,95 лв./кг, а олиото се купува по 1,95 лева за литър. Каймата се търгува по 4,70 лева за килограм. Пакетче краве масло от 125 грама струва 2,32 лева. Пилешкото замразено месо се продава по 4,02 лева за килограм на едро в края на седмицата. Захарта поскъпва с 4,6 на сто и се търгува по 1,13 лв./кг, а брашното тип \"500\" поскъпва с 3.6 на сто и се продава по 0,87 лева. Яйцата се продават по 0,21 лева за брой.", "date": "2018.10.21", "title": "Цените на основните храни пак тръгнаха нагоре! Ето колко ще плащаме за пилешко, зеленчуци и олио"}
{"url": "https://www.blitz.bg/lyubopitno/dzhadzhi/inovatsiya-v-stranata-digitalen-promoutr-za-4-bona-zamestva-sluzhitelite_news634586.html", "text": "Дигитални промоутъри в молове и хотели заместват хората. Срещу 4000 лева всеки предприемач може да си наеме такъв „служител“, като в цената освен технологията е включено изработването на образа и техниката. Холограмните образи, познати ни от филмите, вече са реалност и се използват активно в рекламата. Те станаха хит на изложението по време на дигиталната конференция Innowave Summit 2018 във Варна. Медиен партньор на проявата бил вестник и агенция  .   Записаният видеообраз се проектира върху дисплей, предназначен точно за тази дейност, или върху холограмна лента. Заснемането на човека отнема не повече от три до четири часа, има постпродукция около ден. С холограмата може да се избегне човешка грешка при представяне - служителят да сбърка продукта, начин на изказ и всичко останало. Може да се прилага под всякакви форми, разказа пред „Монитор“ Екатерина Хугасян - Куки, собственик на концептуална агенция за интерактивни творчески решения. Най-често човешката холограма е в мащаб 1:1. Образ на Орлин Павлов е посрещал гостите на рождения ден на певеца с думите: „Здравейте, познахте ли ме? А торта ядете ли, а искате ли да ви изпея едно парче?“, разказва Хагасян. Такива образи могат да посрещат гостите на хотелите на няколко езика. Друга „умна“ технология е устройство за изкуствено зрение с вградена камера. То снима текста и го диктува на собственика си на английски, а отскоро и на български, както и на всеки друг език, на което бъде научено, разказват търговците, които го предлагаха на изложението. Устройството е самообучаващо се и предназначено основно за незрящи или хора с частично зрение, представлява лека смарт камера, която мигновено разчита на глас текст от всякакви повърхности, разпознава лица, продукти и банкноти в реално време. Цената му в България e 4500 евро. Как може да си купим през смартфона с виртуални пари нещо реално показаха младите специалисти от компанията Quanterall. На изложението те представиха бета версия на приложението си за покупки на кафе от кафеавтомат, използвайки AR технология, заплащайки топлата напитка с помощта на блокчейн, а направата на кафето се случва с технологията IoT. Създателите на продукта ще печелят от оборота на всяка машина, а не от потребителите. Конференцията и изложението протекоха при огромен интерес от стотици посетители. Повече от 60 топ-лектори от световни брандове, над 80 световни изложители и близо 2000 участници – собственици и мениджъри от Балканите, Европа, Америка и Азия, участваха в тазгодишното издание в InnoWave Summit 2018 във Варна. То бе посетено от хиляди жители и гости на Морската столица на България.", "date": "2018.10.21", "title": "Иновация в страната! Дигитален промоутър за 4 бона замества служителите"}
{"url": "https://www.blitz.bg/ikonomika/po-207-000-mesechno-na-opashka-za-rabota_news634551.html", "text": "Всеки месец средно по 207 417 българи чакат на опашка за работа, сочат данните на Агенцията по заетостта за първите седем месеца на годината, пише  .   Почти всеки втори от регистрираните в бюрата по труда е без квалификация, като всеки четвърти е с основно или по-ниско образование. 32.1% от безработните пък имат диплома от университет или професионално училище, като делът на висшистите е 19.1%. Първенци по разкрити свободни места са градовете София, Пловдив, Варна, Бургас, Русе и Стара Загора, а всеки четвърти работодател изпитва глад за служители в преработващата промишленост, сочат данните на Агенцията по заетостта. Веднага след тях се нареждат хотелиерите и ресторантьорите (17.7%). 14 на сто от бизнеса пък търси продавачи и автомонтьори. При средно 130 000 свободни работни места месечно по около 17 023-ма успяват да намерят работа, която да отговаря на образованието и уменията им. Общият им брой до края на август набъбва до 136 185. Това са тези, които започват да се трудят в реалния сектор, т.е. не са включени в програмите за субсидирана заетост на бюрата по труда. В летните месеци, когато има търсене на сезонна работна ръка, пък средномесечният брой на заетите достига до 22 хил. По-претенциозни към предлаганата позиция и условията се оказват регионите с добре развит пазар като Пловдив и Стара Загора, където има и най-много откази за приемане на работа. В челната десетка по откази попадат и области с традиционно висока безработица като Враца и Монтана. Обикновено българите отказвали дадена позиция заради ниско заплащане и отдалеченост на работното място. Междувременно през следващите 5 години бизнесът ще изпитва глад за 500 хил. специалисти, това прогнозира пред БНР Васил Велев, председател на Асоциацията на индустриалния капитал в България. Липсата на кадри се обуславяла от демографските тенденции, миграцията и ръста на икономиката. По думите му именно липсата на човешки ресурс било това, което пречело на родната икономика да се развива с по-бързи темпове. Сред дефицитните кадри са инженерите медицинските сестри, шофьорите и работещите в туризма и селското стопанство. „Чуждестранните инвестиции в дялов капитал не растат, а намаляват, т.е. повече напускат страната, отколкото идват. Местните инвестиции също намаляват. Очевидно възможностите за растеж са много по-големи от реализираните в момента“, заяви още Васил Велев. Според него у нас „много повече се говори за това как трябва справедливо да се разпредели произведеното и почти не се говори за това, че може да се произвежда много повече и как да се направи така, че да се създава много повече“.", "date": "2018.10.21", "title": "По 207 000 месечно на опашка за работа"}
{"url": "https://www.blitz.bg/ikonomika/borisov-s-ogromen-uspekh-stavame-vrata-mezhdu-aziya-i-es-za-visokite-tekhnologii_news634575.html", "text": "България може да стане врата между Азия и Европейския съюз за развитието на технологиите. Това стана ясно след среща на премиера Бойко Борисов и престолонаследника Абу Даби и заместник-върховен главнокомандващ въоръжените сили на Обединените арабски емирства шейх Мохамед бин Зайед Ал-Нахаян,   Борисов уточни, че с шейха са се разбрали двете страни да подпишат договор, които да бъде и мост, в сферата на изкуствения интелект, образованието, цифровата икономика, дигиталните технологии и кибер защитата. Борисов изтъкна, че  Кога ще бъде подписан договора и какви ще са параметрите му тепърва ще се изяснява. „В този стратегически договор за партньорство освен образованието, да бъде стратегическата прехрана и диверсификацията на самата тяхна икономика в тази сфера и то не само за България, по принцип за Балканите. С някои от държавите досега са подписани споразумения, но мисля, че като цяло именно в контекста на тези Обединени Балкани могат да се направят доста неща в сферата на селското стопанство и животновъдството. И то в завършен цикъл“, заяви още Борисов. Министър-председателят разкри, че основна тема в разговора с престолонаследника, са били усилията на България за присъединяването на Западните Балкани към Европейския съюз, които са намерили силен отзвук и в арабския свят. Етническата толерантност също се цени изключително високо в този регион“, каза Борисов. Сътрудничеството в сферата на сигурността също е било основен акцент в разговорите. Борисов съобщи, че с Мохамед бин Зайед Ал-Нахаян се разбрали службите на двете държави да си сътрудничат. „Знаете, че и Обединените арабски емирства участват в Афганистан, България също не си изтегли силите. Борбата с тероризма, борбата за истинската религия, която не проповядва радикален ислям, камо ли терористични актове. Този бич, който връхлетя и Европа, в частност България преди няколко години да направим една много добра координация между службите и правозащитните ни органи“, каза премиерът. Борисов заяви, че и допълни, че за него е мечта да посети България. Също така бил с изключително добро впечатление от срещата. „След пробива, който направихме в Саудитска Арабия, това е поредното доказателство за вниманието и отношението, което има, цитирам шейха към „нашата велика държавата“, изтъкна Борисов, визирайки визитата си Рияд миналата година, която бе първата на високо равнище в историята на дипломатическите връзки между двете страни. Настоящото посещение на Борисов в ОАЕ също е на двустранните отношения. \"Първият и последният, който е идвал на такова ниво, е президентът Първанов. Трябва да има сигурност за бизнеса, трябва да има политически воля и стратегия, която да съвпада. Започнах с това, че България е известна със изключително кадърния си народ, с мирна и добронамерена съседско политика, която е добра за всички, финансовата политики и ниските данъци“, отбеляза Борисов. Министър-председателят ще проведе срещи с премиера на Дубай и президента на Египет.   Шефът на английския футболен отбор Манчестър сити Мансур бин Зайед ал Наян предложи наши футболисти и треньори да се обучават в школата на тима, съобщи Бойко Борисов. Премиерът ще води разговори със спортният министър Красен Кралев да се намери прозрачен начин, по който да се подберат треньори и футболисти. Те ще имат възможност да се срещнат и със старши треньора на английския гранд Хосеп Гуардиола. „Акедемията за млади футнолисти в Манчестър сити е най-добрата в света, един отбор, който струваше 100 млн. евро, сега стойността му е 4 млрд. евро“, изтъкна Борисов.   Премиерът Бойко Борисов подари на престолонаследника Мохамед бин Зайед Ал-Нахаян униформа на антитерорист от българската армия, който ги колекционира. От своя страна шейхът връчил на Борисов ръчно тъкан килим, изработен от афганистанка с благотворителна цел. Майсторката на килима е член на фондация, в която е и дъщерята на шейха. Другият дар за Борисов е малка дървена пластика.", "date": "2018.10.21", "title": "Борисов с огромен успех! Ставаме врата между Азия и ЕС за високите технологии"}
{"url": "https://www.blitz.bg/layfstayl/skorost/sheft-na-volkswagen-veshchae-trudno-bdeshche-za-nemskite-avto-kompanii-eto-zashcho_news634456.html", "text": "Генералния директор на Volkswagen Хърбърт Дис смята, че плановете на ЕС за намаляване на емисиите на CO2 са твърде амбициозни и прибързани. Те не вземат под внимание реалната ситуация.Шефът на известния автопроизводител направи изявление, че немските автомобилни компании могат да повторят съдбата на Детройт и Торино.    ", "date": "2018.10.21", "title": "Шефът на Volkswagen вещае трудно бъдеще за немските авто компании, ето защо"}
{"url": "https://www.blitz.bg/layfstayl/za-damite/kanadka-si-kupi-4-tovarni-konteynera-zapretna-rkavi-i-szdade-istinski-shedovr-v-koyto-vseki-bi-iskal-da-zhivee-snimki_news634399.html", "text": "Канадката Клоди Дюбрейл работи в сферата на строителството. Младата жена отговаря за изграждането на дървени къщи и многоетажни вили.   Но когато идва време да направи нещо за себе си, тя решава то да е изключително оригинално.  Според проекта, който изготвя, домът й трябва да се състои от 4 контейнера. След като се сдобива с желаната основа за нетрадиционната си къща, тя започва да търси професионалисти, които да отрежат товарните контейнери по чертежите й. Получава отказ от четири фирми, които смятат, че проектът й е прекалено сложен. Най-накрая се намира компания, която да удовлетвори изискванията й, с което е даден стартът по построяване на дома на мечтите й.  2 години по-късно от старите товарни контейнери няма и следа.", "date": "2018.10.21", "title": "Канадка си купи 4 товарни контейнера, запретна ръкави и създаде истински шедьовър, в който всеки би искал да живее! (СНИМКИ)"}
{"url": "https://www.blitz.bg/lyubopitno/tazi-vecher-ni-ochakva-efektno-shou-v-nebeto_news634583.html", "text": "Тази вечер ни очаква едно наистина ефектно нощно шоу! Както без съмнение знаете, всяка година в периода между 2 октомври и 7 ноември нашата любима планета преминава през зоната на движение на Орионидите – метеорен поток, образуван от опашката на знаменитата Халеева комета.А в нощта на 21 срещу 22 октомври е пикът на това прекрасно събитие. С други думи - очакват ни по около 10-30 метеора на час.  Орионидите носят името си от съзвездие Орион, в което се намира техният радиант – малко по-високо и вляво от ярката оранжева звезда Бетелгейзе. Скоростта на метеорите е около 240 000 километра в час. Орионидите са бели бързи метеори със следи, но се срещат и цветни – червени, синьо-зелени, жълти и оранжеви. Уви, тази година условията за наблюдаване на орионидите не са особено благоприятени, много е възможно почти пълната фаза на Луната да освети силно небето и да не ни позволи да видим всички \"падащи звезди\". И все пак - не забравяйте да си намислите желание!", "date": "2018.10.21", "title": "Тази вечер ни очаква ефектно шоу в небето!"}
{"url": "https://www.blitz.bg/zdrave/4-vlshebni-retsepti-za-stimulirane-na-pankreasa-snimki_news634347.html", "text": "Панкреасът е най-важният орган, за който обаче повечето от нас знаят малко. Дори не се сещаме за съществуването му, докато не започне сериозно да ни безпокои. Болките и крампите бързо ни карат да забравим за всичко друго и да потърсим помощ в аптеката. Това обаче не е най-правилното решение.   В случай на проблеми с панкреаса, ние го тровим с фармацевтични лекарства и хапчета, надявайки се на бързо възстановяване, но в действителност само влошаваме ситуацията. Нашите предци всъщност са се грижили за панкреаса, като са използвали само народни средства, без никаква химия. Да, може би по това време е нямало такова количество съмнителни продукти, както сега. Въпреки това, проблемът с лошото качество и тежката храна винаги е бил.", "date": "2018.10.21", "title": "4 вълшебни рецепти за стимулиране на панкреаса (СНИМКИ)"}
{"url": "https://www.blitz.bg/kriminalni/prestplenie/drogiraniyat-dzhigit-koyto-pomlya-7-koli-v-lyulin-szhalyavam-byakh-upotrebil-amfetamini_news634588.html", "text": "32-годишният шофьор помете колите по таван, след като се удари в бетонна конструкция.  „Завъртях се с превишена скорост. Предишната вечер бях употребил амфетамини”, каза пред Нова Телевизия Миладинов.  Шофьорът има общо 41 наказателни постановление и 16 фиша. Сред нарушенията са без колан, без документи и без „Гражданска отговорност”. „Съжалявам за колите на хората”, каза още Слави Миладинов. Войната по пътищата продължи и в неделя. „Пациентът е с политравма. Засегнати са глава, гръден кош, корем и долен десен крайник. Стабилен е и е транспортиран в болница „Света Анна”, обясни Любомир Петров, лекар от Спешна помощ. От болницата съобщиха, че мъжът е приет в тежко състояние, но вече е стабилизиран и няма опасност за живота му. От началото на годината войната по пътищата е взела повече от 480 жертви у нас. Ранените са близо 7000.", "date": "2018.10.21", "title": "Дрогираният джигит, който помля 7 коли в \"Люлин\": Съжалявам, бях употребил амфетамини"}
{"url": "https://www.blitz.bg/obshtestvo/zdraveopazvane/ot-dogodina-bolnitsite-shche-izdavat-belezhki-na-patsientite-s-izkharchenoto-za-lechenieto-im_news634595.html", "text": "Проектобюджетът на Здравната каса за 2019 г. предвижда повече пари по почти всички направления. Догодина той ще се увеличи с около 490 млн. лв. Така ще надхвърли 4 млрд. лв.    С 18 млн. е увеличен бюджетът за личните лекари. 28 млн. повече ще има за прегледи при специалисти и 7 млн. - за изследвания. Най-сериозно увеличение има в бюджета за болниците. Той е с почти 180 млн. лв. повече в сравнение с тази година. При лекарствата, където обикновено има най-голям преразход, увеличението е с над 117 млн. лв. Проектобюджетът предвижда също - над 100 млн. лв. повече за онколекарства за лечение в болница и още 14 милиона за домашно лечение.  Целта е по-ефективно харчене на средствата.  На фона на дебатите около новия здравен модел, проектобюджетът предвижда драстични промени още от следващата година. За да намалеят разходите на касата, се предлага: парламентът да дава съгласие за разкриване на нови болници. Сега това може да прави здравният министър.  Болниците ще могат да сключват договори за нови дейности като скенер или ядреномагнитен резонанс например, само ако са в регион, в който няма такива. Разрешението ще дава Министерският съвет. Заложени са и мерки за намаляване на харчовете за медикаменти. Касата ще се договаря с производителите по нови правила. Ще може да плаща за лекарства, според ефекта от терапията. Ако пациент, с атрит например, се лекува с биотерапия и на пазара има три медикамента с едни и същи показания, касата ще избира най-евтиния. Проектобюджетът ще бъде обсъден в понеделник от Надзорният съвет на касата.", "date": "2018.10.21", "title": "От догодина! Болниците ще издават бележки на пациентите с изхарченото за лечението им"}
{"url": "https://www.blitz.bg/intsidenti/katastrofi/ot-okrzhna-bolnitsa-sobshchikha-kakvo-e-sstoyanieto-na-postradaliya-tiradzhiya-sled-meleto-na-okolovrstnoto_news634548.html", "text": "Шофьорът на ТИР, пострадал при катастрофа на Околовръстното шосе на София, който беше приет в СО на УМБАЛ \"Св. Анна\", в много тежко състояние, е хоспитализиран в Реанимацията на болницата. Това съобщиха от пресцентъра на лечебното заведение.   Пациентът е стабилизиран, без пряка опасност за живота. След обстоен преглед не се потвърдиха първоначалните съмнения за фрактура на череп.  ТИР се преобърна на Околовръстния път преди разклона за село Казичене. При инцидента пострада шофьорът на камиона. Сигналът за произшествието е подаден около 12.00 часа. По първоначални данни камионът се е ударил в информационните табели на пътя и се е преобърнал. На място веднага са изпратени екипи на полицията, пожарната и Бърза помощ.  За „Фокус“ от Центъра за Спешна медицинска помощ – София съобщиха, че състоянието на мъжа е тежко, с гръдна, коремна и лицевочелюстна травма. Дълго време пожарната се е опитвала да извади пострадалия от камиона. На мястото на инцидента е разлято гориво.  ", "date": "2018.10.21", "title": "От \"Окръжна болница\" съобщиха какво е състоянието на пострадалия тираджия след мелето на Околовръстното"}
{"url": "https://www.blitz.bg/obshtestvo/zashcho-e-preporchitelno-da-letite-sutrin-a-ne-vecher_news634537.html", "text": "Малцина се замислят колко по-удачно е да пътуват сутрин със самолет. Този избор носи няколко преимущества, в сравнение с хората, които предпочитат да летят по друго време на денонощието. Практиката на летищата напълно оправдава принципа „колкото по-рано, толкова по-добре“.Размишлявайки по въпроса, трябва да започнете още от периода на отпуските, а също така и празничните дни. Тогава полетите на самолетите често закъсняват. Това се дължи на значителното увеличаване на времето, което е необходимо за минаване през паспортния контрол. Потокът от пътниците е много по-голям.   Именно поради това, ако не искате да чакате на дълга опашка или да следите таблото колко още ще закъснее полетът, резервирайте билети за ранни часове.  Анализатори казват още, че при сутрешните полети много по-рядко се случват закъснения. Най-удачното време за излитане е преди 8 часа. Тогава въздушното пространство не е пълно със самолети, а това означава, че работата на диспечерите върви по мед и масло. Максималният пик на натоварване на летищата е в 18:00 вечерта.    Любопитен факт е, че при сутрешните полети е по-малък рискът от турбулентност. Учени твърдят, че бури се случват най-често през деня и вечерно време. Това е още една причина да предпочетете ранните часове за полет. И накрая – не забравяйте и „икономическата“ изгода. Сутрешните полети често са по-евтини. Това е свързано с неудобството на повечето пътници. Те предпочитат да не стават толкова рано.", "date": "2018.10.21", "title": "Защо е препоръчително да летите сутрин, а не вечер?"}
{"url": "https://www.blitz.bg/foto/kakto-si-tryabva-goreshchi-goli-matski-se-potyat-do-nazhezheni-grilove-za-vasheto-barbekyu-snimki-18_news634541.html", "text": "Лятото вече може да е зад гърба ни, но нов скандален календар може да поддържи нещата нажежени още известно време. Организаторът и фотограф Хендрик Пьолер, който работи в Германия, направи дебюта на най-новата си колекция от \"Барбекю пиленца\" за своите фенове.Премиерата на новата \"Колекция\" съвпадна с излизането и на неговия световно известен \"Рибен календар\", на който са изобразени мацки, които се гушкат с риби. Пред Daily Star Online той заяви: \"\"Представете си лятото... Има слънце, добро настроение. Седите си в градината с приятели и се наслаждавате на вкусни барбекю - какво може да бъде по-добро от това?.   \"Нищо, мислите си вие. Но ние може да ви опровергаем. По-точно с горещи грилове и още по-горещи моделки. Нашите грилове готвят на откат: пържоли, зеленчуци, пици - дори сьомга на кедрова дъска. Независимо от това, какво вие харесвате, календарът с Барбекю пиленцата ще има всичко, което вие може да поискате\", казва още той.   Пикантният календар може да бъде закупен в мрежата само за  £16.99.  Превод и редакция: БЛИЦ      ", "date": "2018.10.21", "title": "Както си трябва: Горещи голи мацки се потят до нажежени грилове за вашето барбекю (СНИМКИ 18+)"}
{"url": "https://www.blitz.bg/zdrave/vitaminna-bomba-za-tyaloto-izpolzvayte-2-pti-godishno-i-nyama-da-se-razboleete_news634351.html", "text": "На прага на сезона на грипа и настинката сме. Всеки от нас се чуди как да подсили тялото си, така че този път болестта да му се размине.    Мнозина прибягват до противогрипните ваксини, но те не са 100% решение. Освен това те ни предпазват от определени щамове на вируса, но са безсилни за останалите. Истината е, че най-добрият вариант е да засилите имунитета си, така че тялото ви само да успее да се справи с атакуващите го вируси. В този ред на мисли, предлагаме ви една витаминна бомба, която ако използвате, със сигурност ще ви предпази от болестите.", "date": "2018.10.21", "title": "Витаминна бомба за тялото! Използвайте 2 пъти годишно и няма да се разболеете"}
{"url": "https://www.blitz.bg/lyubopitno/pomnite-li-skandalnata-mis-blgariya-tamara-georgieva-blondinkata-spipana-v-mrsna-lzha-skandalt-e-ogromen_news634083.html", "text": "Мис България 2017 година Тамара Георгиева, известна като миската с големия нос, подведе обществото, споделяйки, че е коронясана за \"Мис Планет 2018\" за красота, титла, с която в действителност се е окличила украинката Елена Фирут, твърди \"Телеграф\", позовавайки се на светския сайт lifeonline.bg.Конкурсът \"Мис и Мистър Планет 2018\" раздава по четири първи награди - две за мъже и две за жени, съответно в категория \"Красота\" и втора категория \"Талант\". За Мис Планет Красота журито избрало представителката на Украйна, а първата й подгласничка е от Грузия. Най-вероятно, за да се докаже, че е способна да спечели и друг по-мащабен форум, нашенката се самопровъзгласи за победителка в надпреварата за красота, премълчавайки, че е участвала в конкурс за таланти. Слуховете гласят, че Георгиева не е единствената участничка от България в конкурса, състоял се в хотел в Тбилиси.   Самият конкурс пък е собственост на Ирина Папазаова, която притежава правата и на \"Мис Бъглария\".  Правото да участва във форума в Грузия елинпелинската девойка спечели, след като грабна короната на \"Мис България\" миналата година. За пръв път в историята на конкурса награждаването предизвика гнева на голяма част от обществото, което заяви, че Георгиева не заслужава този приз. Веднага след звездния миг в живота на Тамара, тя преживя най-големия си кошмар. Дългокраката моделка бе сравнена с Баба Яга. ", "date": "2018.10.21", "title": "Помните ли скандалната мис България Тамара Георгиева? Блондинката спипана в мръсна лъжа, скандалът е огромен!"}
{"url": "https://www.blitz.bg/svyat/pomnite-li-mladata-naporista-shvedka-koyato-se-khvrli-da-spasyava-bezhanets-ot-deportatsiya-zagazila-go-e-zdravo_news634524.html", "text": "Шведската активистка, която се опита да спре депортацията на афганистански имигрант, саботирайки полета му, вече е с повдигнати обвинения. 22-годишната Елин Ерсън предизвика скандал на 23 юли на борда на самолет, летящ от Швеция към Турция, съобщава „Дейли Мейл“.     Тогава студентката излъчи на живо във Фейсбук протеста си. Тя отказа да седне на мястото си си предизвика недоволството на пътниците и екипажа. Кадрите обиколиха света и събраха милиони гледания.     В крайна сметка Ерсън, афганистанецът и охраната му бяха свалени от полета. По-късно мигрантът беше депортиран.     Ерсън е с повдигнати обвинения в съда в Готенбург. Тя ще бъде съдена за нарушаване на шведския авиационен закон, оставайки права, когато самолетът се е канел да излети. Тя може да лежи в затвора до 6 месеца и да плати солени глоби.     „По време на цялото действие те беше готова да следва заповедите на капитана на полета и напусна самолета, веднага след като пилотът каза, че трябва“, защити я адвокатът ѝ Томас Фридх. Неговата теза е, че законът важи, когато самолетът е във въздуха, но не и докато е още на земята.     Въпреки че е с повдигнати обвинения, Ерсън се зарече, че ще продължи да се бори с правителствената политика за депортиране на имигранти.    ", "date": "2018.10.21", "title": "Помните ли младата напориста шведка, която се хвърли да спасява бежанец от депортация? Загазила го е здраво"}
{"url": "https://www.blitz.bg/stsena/diskoto-na-80-te-kde-izchezna-legendarnata-si-si-kech-snimkivideo_news634544.html", "text": "Във вече далечните 80-ти години на миналия век нито една дискотека не минаваше без хитовете на Си Си Кеч. Песните ѝ се смятаха за шедьоври на попкултурата, а самата певица бе наричана кралицата на диското. Дори през 90-те години тя остана голяма любимка на меломаните, но след това певицата просто изчезна някъде. Би било интересно да се разбере каква е съдбата на звездата на нашата младост.Безгрижна младост  Малцина знаят, че Каролине Мюлер, както е истинското име на Си Си Кеч, е искала да стане дизайнер на дрехи. След завършването на училище тя е учила за дизайнерка, практикувала е в шивашка фабрика, а родителите ѝ виждали в нея бъдеща шивачка.     В същото време Каролине винаги е искала да пее, момичето било силно привлечено към сцената. Тя първоначално започнала да пее в женската група Optimal, заедно с нея тя печели конкурс за плати таланти. Резултатът един запис в радио.     За да помогне на дъщеря си, бащата на Каролине изоставя своята работа и основава агенцията \"Орбита\", която се заема с търсенето на даровити и перспективни певици. Въз основа на своето ново професионално поприще бащата на Карилина се запознава с музикални продуценти, с надеждата да подкрепи дъщеря си, ако не в качеството на баща, то поне като мениджър. Но сериозни предложения така и не постъпвали.      По време на едно прослушване момичето е забелязано от Дитер Болен, член на Modern Talking. Запознанството с него станало истински житейски обрат за Каролине. Болен направил на Каролине предложение, започнал да я продуцира, също е измислил и нейния псевдоним, с който тя е известна и до днес.      Всичките песни в дебютния албум на Си Си Кеч са написани от Дитер Болен. Той се превръща за младата певица в неин музикален баща. През този период излизат световно известните хитове на певицата I Can Lose My Heart Tonight, Сause You Are Young, Welcome To The Heartbreak Hotel, Heaven And Hell. В края на 80-те години песните на Си Си Кеч са начело на всичките класации в скандинавски и източноевропейските страни, били са дори популярни и в СССР.       Популярността обаче замътила главата на Си Си Кеч. Певицата решава, че може да се справи и сама, без Дитер Болен. Певицата е искала да експериментира в творчеството си, а бившият ѝ продуцент се отнасял доста скептично към тези експерименти. Той знаел какво точно иска публиката и е писал такива песни, които да станат хитове.   Известно време Си Си Кеч работи със Симон Напер Бел и Деййвид Клейтън, продуценти които са работили със звезди като Джордж Майкъл, U2. С тях певицата издава още няколко албума, но те се оказват не толкова успешни, колкото предишните. През 1989 година излиза последният ѝ албум с името Hear What I Say.   След това певицата записва само два сингъла и два дуета. Славата на Си Си Кеч започва да угасва към средата на 90-те. Но тя винаги ще си остане кралица на диското на 80-те в паметта на своите почитатели.    Тези дни Си Си Кеч доста често участва в ретро концерти в различни страни от Европа.   Превод и редакция: БЛИЦ  ", "date": "2018.10.21", "title": "Диското на 80-те: Къде изчезна легендарната Си Си Кеч? (СНИМКИ/ВИДЕО)"}
{"url": "https://www.blitz.bg/lyubopitno/senzatsionno-zhena-i-mzh-tvrdyat-che-sa-zasneli-v-bar-na-snimka-prizrak-ot-koraba-titanik_news634542.html", "text": "В Северна Ирландия мъж и жена твърдят, че са успели да заснемат на снимка призрак в бар, в който са се намирали много предмети от печално известния кораб \"Титаник\", пише в. \"Мирър\". Кадрите са били направени в заведението Robinsons pub в Белфаст, където корабът е бил пуснат на вода.Шерил Арклес е била там заедно с мъжа си Люк и неговите родители.     В бара, където посетителите могат да видят писма и картички от кораба, двойката решила да си направи селфи. В този момент мъжът и жената, както те твърдят, са почувствали хлад зад гърбовете си.         Снимките те решили да разгледат, едва когато били на самолета на път за родната Англия. По думите им, на снимката зад гърбовете им е запечатано привидение. Те смятат, че то прилича на капитана на кораба Едуард Джон Смит.   Съпрузите са убедени, че тъжното привидение е наблюдавало представлението на групата, която е свирила дясно от тях.  Превод и редакция: БЛИЦ  ", "date": "2018.10.21", "title": "Сензационно! Жена и мъж твърдят, че са заснели в бар на СНИМКА призрак от кораба \"Титаник\""}
{"url": "https://www.blitz.bg/layfstayl/desi-fotosesiyata-s-magazin-za-drekhi-vtora-upotreba_news634590.html", "text": "Плеймейтката Десислава Димитрова станала по-известна като Деси Фотосесията, отвори магазин за дрехи втора употреба в столицата. За новото й начинание се похвали самата в социалните мрежи. В профила си Димитрова сподели линк към страницата на магазина за дрехи.„Виповете този сезон във VIP Brother споделят, че си пазаруват от магазини втора употреба“, написа тя и покани приятелите си на откриването.    Според запознати   които вече не й влизат в употреба, както такива на нейни приятели и приятелки. Желаещите да се сдобият с някоя от дрехите могат да го направят и онлайн. От качените снимки се вижда, че дрехите са маркови, а цените им са от 15 до 25 лева, пише „Телеграф“. ", "date": "2018.10.21", "title": "Деси Фотосесията с магазин за дрехи втора употреба"}
{"url": "https://www.blitz.bg/svyat/mladezh-otide-do-do-avtomat-da-si-kupi-bilet-no-tam-nameri-smrtta-si_news634576.html", "text": "Двама души бяха арестувани, след като млад мъж загина при експлозия на автомат за билети на железопътната гара в източния германски град Хале, предаде ДПА.   Силата на взрива е била толкова голяма, че предната част на машината е излетяла и е паднала върху срещуположния коловоз. Машинист забелязал 19-годишен мъж да лежи в безсъзнание и окървавен до машината и се обадил на Бърза помощ. Младежът бил откаран в близка болница, но починал там. Полицията е арестувала двама души на възраст 15 и 20 години, за които се предполага, че са се опитали да взривят автомата, за да откраднат парите от него. Властите смятат, че жертвата на взрива е била също замесена в опита за кражба. По данни на германската железопътна компания Дойче бан през миналата година е имало около 250 случая на взривяване на автомати за билети с цел кражба на пари от тях. В град Хале случаите зачестиха през последните седмици. Само през настоящия месец е имало още седем подобни случая - шест пъти бяха взривени автомати за билети и един път бе взривен банкомат.", "date": "2018.10.21", "title": "Младеж отиде до до автомат да си купи билет, но там намери смъртта си"}
{"url": "https://www.blitz.bg/layfstayl/za-damite/dreven-indiyski-metod-topi-izlishnite-kilogrami-kato-s-vlshebna-prchitsa_news634405.html", "text": "Индийската методика Аюрведа е в основата на китайската и тибетската медицина. Нейните принципи се прилагат успешно и в съвременната медицина и диетологията.   В превод Аюрведа означава \"принцип на живот\", \"знание за живота\".   Уникалната система за хранене от Древна Индия възстановява жизнения тонус, подобрява самочувствието и ви помага да отслабнете ефективно. Ако се подложите на тази диета, ще успеете да свалите до 3 кг. само за седмица.  ", "date": "2018.10.21", "title": "Древен индийски метод топи излишните килограми като с вълшебна пръчица"}
{"url": "https://www.blitz.bg/layfstayl/za-damite/misteriyata-e-razgadana-eto-kakvo-e-znachenieto-na-18-ot-nay-razprostranenite-tseluvki_news634396.html", "text": "Едва ли има по красноречив начин да изразим любовта си към човека, когото обичаме, от този да го дарим с нежна целувка по устните. Всеки човек се целува по уникален начин, а в целувката си влага различен смисъл.  Според книгата на Шерил Киршенбаум „Наука за целувката“, съществуват над 100 вида целувки, които изразяват най-различни чувства.  ", "date": "2018.10.21", "title": "Мистерията е разгадана! Ето какво е значението на 18 от най-разпространените целувки"}
{"url": "https://www.blitz.bg/layfstayl/ptuvane/strakhotno-novo-prilozhenie-rezervira-ptuvane-samo-po-snimka_news634521.html", "text": "На всеки се е случвало, да види снимка на някое хубаво място и да си помисли: „Ако знаех къде се намира, щях да отида там.” Благодарение на новите технологии вече сте напълно улеснени да отпътувате за мечтаната дестинация.   ", "date": "2018.10.21", "title": "Страхотно ново приложение резервира пътуване само по снимка"}
{"url": "https://www.blitz.bg/analizi-i-komentari/vashington-post-khashogi-e-gledal-na-turtsiya-kato-baza-za-edin-nov-blizk-iztok_news634570.html", "text": "Приятели на Джамал Хашоги заявяват, че саудитският журналист е бил горд арабин, който е искал да се установи в родината на своите предци, Турция, и да допринесе за развитието на растящата общност от арабски изгнаници, които са намерили там убежище, пишат свовни медии.   Хашоги изчезна на 2 октомври, след като влезе в саудитското консулство в Истанбул. Вчера Саудитска Арабия призна, че той е починал, след като се е сбил с хора, които е срещнал там, но според АП тази версия е била посрещната със скептицизъм, а турски проправителствени медии твърдят, че саудитски отряд е пътувал за Турция специално за да убие колумниста на \"Вашингтон Пост\". За Хашоги, любител на историята, растящата арабска общност и турската сила в региона са били отзвук от времето на Османската империя, когато Истанбул е бил център на един богат и мултикултурен Близък Изток. С милиони арабски изгнаници, които са напуснали домовете си поради войни или преследване, Турция се е превърнала в плодотворна среда за таланти и идеи, място, където Хашоги би имал възможност да реализира собствените си проекти, включително създаване на продемократична група, група за контрол на медийната свобода, форум за разпространение на икономически изследвания и създаване на онлайн издания. Хашоги е планирал да се ожени за турската си приятелка на 3 октомври, на следващия ден след влизането му в саудитското консулство в Истанбул, за да получи документите, които потвърждават развода му с предишната му съпруга. Той е бил купил дом в Истанбул и според приятелите му е планирал да разделя времето си между Истанбул и Вирджиния, където е притежавал апартамент от 2008 г. Убийството на Хашоги изпрати смразяващо послание до много арабски изгнаници, които са намерили убежище в Турция. Няколко антиправителствени арабски телевизии излъчват от Турция, а истанбулската Арабска медийна асоциация има около 800 члена. Турция също така е приела хиляди членове на забраненото в Египет Мюсюлманско братство, след като президентът от братството беше свален от армията през 2013 г. Много сирийски групи, които се противопоставят на президента Башар Асад, очаквано са се събрали в съседна Турция, където почти 3 милиона сирийци са избягали от войната в родината си. В своите последни интервюта Хашоги декларира подкрепа за турската политика по отношение на Сирия, докато същевременно критикува позицията на собственото си правителство. Саудитската политика напоследък се сближава с политиката на САЩ в Сирия и открито подкрепя водените от кюрдите сили в Източна Сирия, на които Турция гледа като на опасност. Хашоги е критикувал разрива на страната си с Турция с аргумента, че един съюз на двете регионални сили би бил по-естествен от партньорството между САЩ и Саудитска Арабия. Хашоги, някога вътрешно лице в саудитското кралско семейство, се превърна в критик на управляващите в кралството след разгрома на опозицията, войната срещу съседен Йемен и прекъсването на отношенията с Катар. Хашоги намери топъл прием в Истанбул, казва Азам Тамими, британски палестинец. \"Настоящите политически власти в Турция имат най-близки връзки с арабите от времето на Османската империя преди сто години. Ердоган и неговата партия се отвориха към арабите\", казва Тамими. Предците на Хашоги са живели в днешна Централна Турция. Фамилното име означава \"производител на лъжици\" и на турски се произнася като \"Кашъкчъ\". Еяд Алхаджи, сирийски кинематографист, казва, че Хашоги е бил \"енциклопедия\" за историята на региона. Алхаджи си е сътрудничил със саудитския журналист по проект за документален филм за живота на Фахредин паша, последния османски управител и военен комендант на Медина, който е отбранявал днешния саудитски град по време на арабски бунт през Първата Световна война. Обсадата на Медина отзнаменувала края на Османската империя и раждането на новите арабски държави. По време на боевете семейството на Хашоги е било прогонено - някои избягали в Измир в днешна Турция, а други - в Дамаск. Паметта за Фахредин паша, който е воювал срещу новите национални държави и за запазване на османското влияние, е предмет на дълбоко разделение между лидерите на държавите от Персийския залив и Турция. Миналата година лидери от Залива, критични към турския президент Реджеп Тайип Ердоган, го сравниха с Фахредин, когото обвиняват, че е ограбил културното им наследство, като при напускането на Медина е взел ръкописи и ги е отнесъл в Истанбул. Анкара, която застана на страната на Катар, отговори на това, като нарече улицата, на която е разположено посолството на Обединените арабски емирства, на името на Фахредин. \"Този период е повратна точка за бъдещето на всички арабски държави и на Близкия Изток\", казва Алхаджи за посланието, което според него Хашоги е искал да предаде чрез техния проект. \"Ние не трябва да се фокусираме върху Фахредин като биография, но трябва да се справим с историята от този период\", казва сирийският кинематографист.", "date": "2018.10.21", "title": "\"Вашингтон Пост\": Хашоги е гледал на Турция като база за един нов Близък Изток"}
{"url": "https://www.blitz.bg/layfstayl/svetski/dzhuliana-gani-razgoreshchi-mrezhata-s-palava-snimka-18-na-koyato-pozira-po-bombi_news634592.html", "text": "Джулиана Гани не спира да провокира мрежата с горещи снимки на пищния си бюст. Този път блондинката позира до любимия си, вдигнала тениската над гърдите си, обгръщайки едната с ръка.\"Лапичката\" на Джулиана е значително по-малка от гърдата й и едвам я захваща. Илиян Найденов, пък, е ухилен до уши и изглежда доста доволен от формите на половинката си.   Илиян е фитнес инструктор и се грижи силиконката да хапва здравословно и да набляга на тренировките. Двамата често могат да бъдат засечени във фитнеса, а Гани определено има прогрес в поддръжката на визията си откакто се залюби с младия инструктор. Тя премахна огромните си устни и започна да тренира здраво, което я направи още по-секси от преди.  ", "date": "2018.10.21", "title": "Джулиана Гани разгорещи мрежата с палава СНИМКА 18+, на която позира по... бомби!"}
{"url": "https://www.blitz.bg/layfstayl/shoubiznes/smyakh-top-20-na-nay-tpite-vitsove-na-ktsi-vaptsarov_news634490.html", "text": "Къци Вапцаров, един от пионерите в родния шоубизнес, нашумял още в средата на 90-те като водещ на „Супершоу Невада”, наскоро взе, че написа книга. Кацамун, както го нарече Фънки, е станал нарицателен като разказвача на най-тъпи вицове в България, събра свои смешки и хрумвания в томчето „Вицовете на Къци” Ето някои избрани:   – Гащи с “б”? Цялата публика мълчи. -Боксерки! – и почва сам да се хили. –––––––––––––– – Момче предлага на момиче: – Аре да ходим на дискотека? От тебе диска от мене тека! –––––––––––––– – Как се казва циганин, който продава дискове? – CD-rom. –––––––––––––– – Изберете карта на късмета… – Средно. – Мое средно или ваше средно??? –––––––––––––– – Журналистка интервюира овчар: – И накрая, кажете на нашите зрители, по колко литра мляко снася една овца? –––––––––––––– – Две блондинки заседнали в един асансьор. Едната викала: – ПОМОООООЩ!!! Другата викала: – ПОМОООООЩ!!! По-умната блондинка казала – Я дай да викаме заедно! – ЗАЕДНООООООООООО!!! –––––––––––––– – Каква е приликата между жирафа и таралежа – и двете са животни! –––––––––––––– – Мъж и жена отиват на бракоразводно дело, и съдията пита мъжа: – Защо искате да се разведете ? – Ми как защо, щот съм женен! –––––––––––––– – Малко бяло меченце пита майка си: – Мамо, аз истинско бяло мече ли съм? – Да, ама разбира се, че си истинско бяло мече! – Сигурна ли си, че съм истинско бяло мече? – Ти си най-истинското, чистокръвно бяло меченце на света! – Тогава защо ми е студено??? –––––––––––––– – Една жена скочила от 10-тия етаж. Защо косата й останала във въздуха? Защото се къпела с шампоан против косопад –––––––––––––– – По какво си падат бабичките? – По стълбите. –––––––––––––– – Знаете ли каква е разликата между трактора и домата ? – Неее ?! – Едното е червено, а другото се отваря навътре… – Хахаххаха Ето и някои цитати от реални случки по времето на шоуто „Риск печели, риск губи“: „Играете за героиня от романа “Сирано дьо Бержерак”. Вие сигурно не сте го чели, защото той се учи само в училище…“ – към участник в “Риск печели – риск губи”. “Нека да заповяда при МОМЧЕТАТА на късмета, те ще му помогнат да се настани удобно на микрофона” – тук става въпрос за участник, който май трябва да отиде при МОМИЧЕТАТА на късмета. „Не се притеснявайте – може да гледате накъдето искате…“ – към сляп участник в шоуто му, 2001 г. „Целта на кукления актьор е да вложиш целия си характер в едно малко парцалче, направено от дърво и метал.“ „Да направим снимката, за да си спомнят за нас нашите деди“ – в шоуто “Риск печели – риск губи”. „Сега нека да излязат две двойки с по двама души!“ „Важното е ташак да става!“ – извън кулисите, към момичетата на късмета. „Пробвах го първо на себе си, а после и на жена си.“ – относно секса в книгата му „Секс за душата, първа част“. „Както онзи виц за патока, а-а-а не се сещам как беше.“ – виц на Къци. „Здравейте, разложени!“ – обръщение към жителите на Разлог по време на турне на предаването.", "date": "2018.10.21", "title": "Смях! Топ 20 на най-тъпите вицове на Къци Вапцаров!"}
{"url": "https://www.blitz.bg/obshtestvo/zhivakt-trgva-nadolu-eto-kakvi-gradusi-da-chakame-prez-idnite-dni_news634369.html", "text": "Атмосферното налягане ще бъде по-високо от средното за октомври и през деня ще се повиши още. През нощта облачността ще е разкъсана, по-значителна над източните райони от страната, сочи прогнозата на НИМХ-БАН.    В неделя  ще бъде предимно облачно и главно в Западна и Централна България ще има валежи от дъжд. Ще духа слаб до умерен вятър от северната четвърт и с него ще продължи да нахлува студен въздух. Преобладаващите минимални температури ще бъдат между 7 и 12 градуса, а максималните ще са между 15 и 20 градуса.     Над  Черноморието  ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са 18-20 градуса, колкото е и температурата на морската вода. Вълнението на морето ще е 2-3 бала.  В  планините  ще бъде предимно облачно и на много места в масивите от Западна и Централна България ще има валежи от дъжд. Над около 2100 метра валежите ще са от сняг. Ще духа умерен, по високите и открити части - и силен, вятър от изток-североизток. Максималната температура на височина 1200 метра ще е около 11 градуса, на 2000 метра - около 4 градуса.    В началото на следващата седмица  ще преобладава облачно време и на много места ще превалява дъжд, а в планините над 2000 метра - сняг. В цялата страна вятърът ще се ориентира от североизток.     Температурите ще се понижат още и максималните ще бъдат между 12 и 17 градуса, а минималните - между 7 и 12 градуса. Във вторник валежите ще са на по-малко места, главно в Южна България, а над Северна ще има и временни разкъсвания на облачността. Североизточният вятър ще отслабне.    ", "date": "2018.10.21", "title": "Живакът тръгва надолу, ето какви градуси да чакаме през идните дни!"}
{"url": "https://www.blitz.bg/layfstayl/skorost/udivitelno-v-garazh-otkrikha-vaz-2103-v-idealno-sstoyanie-snimkivideo_news634453.html", "text": "Мнозина считат \"тройката\", ВАЗ-2103, за най-красивия модел от Жигулите. И е трудно да не се съгласим с това, гледайки автомобила в цвят оранжева охра. Машината е от 1976 г. е отлично съхранена.Най-удивителното е, че пробегът на автомобила е само 10 758 км.    ", "date": "2018.10.21", "title": "Удивително: В гараж откриха ВАЗ-2103 в идеално състояние (СНИМКИ/ВИДЕО)"}
{"url": "https://www.blitz.bg/lyubopitno/9-stranni-navika-na-uspeshnite-i-populyarni-khora_news634505.html", "text": "Битуват стереотипи за богатите хора – паркове с луксозни автомобили, купони на вили, яхти и частни самолети. Те обаче вече не удивляват никого, пише profit.bg.  За сметка на това винаги актуални са навиците на богаташите – те често са странни и указват техния особен статус и финансово положение.   Тим Кук  Главният изпълнителен директор на Apple е известен с това, че води здравословен начин на живот, спортува и прекарва минимум време в социалните мрежи. Най-необичайният му навик е да става в 3:45 суринта.  Преди да отиде в офиса, шефът на Apple проверява пощата си и пише писма до своите подчинени. След това спортува. Марк Закърбърг  Милионите в банката и известността не повлияха на навиците на основателя на Facebook. Той има дом на Хаваите и личен самолет, но на работа отива с Volkswagen Golf и Honda Fit.  Най-странният му навик? Винаги носи една и съща дреха. Гардеробът му се състои основно от еднакви дънки и блузи. Джак Ма  Основателят на Alibaba е най-богатият човек в Китай. Неговото финансово състояние му позволява да яде за закуска, обед и вечеря най-качествените деликатеси. Но той предпочита спагети за бързо приготвяне. Именно това ястие хапва на обяд вече 20 години поред. Уорън Бъфет  Прочутият американски бизнесмен прекарва шест часа дневно в четене на вестници и отчетите на своите компании. Бъфет чете от малък: когато започва да печели пари, ежедневно прочита по 600-1000 страници. Ричард Брансън  Основателят на Virgin Group е известен със своята демократичност, страст към пътешествията и ненавист към деловите костюми. Той обожава да кара кайт и сърф, да играе тенис и влага по четири часа от деня си във физически дейности.  Сергей Брин   Съоснователят на Google, макар и да не е сред най-богатите в света, продължава да купува храни и вещи от магазини, предлагащи стоки на ниска цена. По думите на Брин, родителите му още в детските му години са го научили да бъде щастлив и без да разполага със скъпи вещи. Опра Уинфри  Медиамагнатът и първата тъмнокожа жена-милиардер е дисциплиниран човек. Признава, че почти 40 години е била зависима от картофения чипс.  В един момент решава да вземе под контрол „връзката си с картофите“ и избира друг странен навик – отваря няколко пакетчета чипс, изяжда 10 парченца и след това затваря пакетчетата. Така контролира апетита си, тренирайки силата на волята си. Джеф Безос Основателят и шеф на Amazon през юли 2018 г. бе признат за най-богатия човек в историята. Бизнесменът като млад е обичал да изобретява разни безполезни неща. В момента няма време за това, но заделя средства, за да финансира чужди идеи, които мнозина определят като безумни. Бил Гейтс  Основателят на Microsoft преди време беше най-богатият човек на планетата. Той се придържа към здравословния начин на хранене. Не може да живее обаче без диетичната кока-кола.  Преди няколко години милиардерът призна, че на работното си място изпива 3-4 кенчето от тази напитка.", "date": "2018.10.21", "title": "9 странни навика на успешните и популярни хора"}
{"url": "https://www.blitz.bg/svyat/uchenite-se-chudyat-i-mayat-kakvo-e-tova-szdanie-koeto-moreto-izkhvrli-na-vietnamski-plazh-video_news634520.html", "text": "Учените се чудят и маят какво е това създание, което морето изхвърли. Загадъчно същество, намерено на плаж в южен Виетнам. То е предизвика множество въпроси сред изследователите и морските биолози. До момента учените не могат със сигурност да кажат какво всъщност са намерили.   На видео, заснето с любителска камера, може да се различи купчина тъмно-кафяви пипала, които потреперват. Хората коментират, че намереното същество повече наподобява извънземно, отколкото морски обитател.  Според учените обаче най-вероятно се касае за рядък вид морска звезда, която по някаква причина е пораснала до необичайни размери. Дали обаче наистина е така, биолозите не смеят да потвърдят със сигурност.  \"Това е чудовище! Щом веднъж е излязло от океана, ще се върне, но ще е поне десет пъти по-огромно\", казва Ким Хо, един от местните жители.", "date": "2018.10.21", "title": "Учените се чудят и маят какво е това създание, което морето изхвърли на виетнамски плаж (ВИДЕО)"}
{"url": "https://www.blitz.bg/daydzhest/takova-chudo-v-grtsiya-nikoga-ne-sa-vizhdali-snimkivideo_news634536.html", "text": "  Зловещите снимки на езерото Вистонида показват крайни храсти, огради и малки дървета, напълно покрити с паяжини. Експертите казват, че редкият феномен е бил резултат от стотици хиляди Tetragnatha, известни като паяци, които се простират, привличайки се в района в необичайно топло време, пише \"Български новини\". Известно е, че членестоногите изграждат мрежи в близост до водни хабитати, като някои видове дори се смята, че могат да ходят по водата. Повишаването на популацията на комари също увеличи броя на паяците, които искат да се хранят с насекомите, докато тъкат гнездата си за чифтосване. „Това е причинено от пренаселеност от паяци … има изобилие от храна“, каза местният биолог на екологичния парк Евтерпи Патецини пред Alpha TV. Биолозите предупредиха, че феноменът ще се разпространи по-нататък, тъй като по-високите температури и нарастващата влажност осигуряват идеалните плодородни условия за растеж на паяците. „Метеорологичните условия са идеални за тяхното размножаване“, добави г-жа Патецини.  Вижте снимки и нови видеа от редкия феномен.  ", "date": "2018.10.21", "title": "Такова чудо в Гърция никога не са виждали (СНИМКИ/ВИДЕО)"}
{"url": "https://www.blitz.bg/lyubopitno/unikalni-kadri-pilot-prizemi-avariral-samolet-na-natovarena-magistrala_news634407.html", "text": "Пилот извърши аварийно кацане на натоварена магистрала, шокирайки шофьорите на нея. Пилотът е бил принуден да направи опасната маневра след авария, като най-безопасното място за кацане се оказала магистралата. Кадри от невероятния инцидент обаче се появиха едва тези дни.Във видеото жена, идентифицирана като Кери Декър, е зад волана на кола, в която се вози заедно със семейството си, когато вижда малкия самолет да каца пред тях. \"Леле мале\", крещи Кери, докато машината каца, спускайки колесника, който докосва асфалта. Самолетът обаче, като по чудо, не закача нито един автомобил. С приближаването на колата, съпругът на Кери казва: \"Това не може да се види всеки ден\".   Невероятният инцидент се е случил близо до Ел Кахон в американския щат Калифорния в петък сутринта (19,10,2018).    Летейки над магистрала 8 обучаващ се пилот е претърпял повреда в двигателя. Инструкторът е поел контрол над машината и успешно я е приземил на магистралата. В резултат на инцидента пострадали няма.   Превод и редакция: БЛИЦ         ", "date": "2018.10.21", "title": "Уникални КАДРИ! Пилот приземи аварирал самолет на натоварена магистрала"}
{"url": "https://www.blitz.bg/lyubopitno/evrika/oshche-pred-5000-godini-v-strandzha-sa-dobivali-zlato-i-srebro-vizhte-unikalna-nadodka-v-groba-na-mlado-momiche-snimka_news634539.html", "text": "2000 години преди идването на елините по Черноморските брегове, територията на община Приморско е била гъсто населена. Нашите далечни предци са имали високо развита за времето си икономика и стандарт на живот. Тук са открити останките на първите опитомени коне в Европа. Строени са мегалитни крепости, които по нищо не отстъпват на най-известните в света паметници от това време.    Изделията от благородни метали изработени преди 5000 години показват, че още тогава в Странджа планина се е добивало злато и сребро. Вероятно това са хората, които първи разработват рудните находища в района на Медни рид. Предполага се, че това са предците на тракийското племе Скирмиани, които са се съюзили с персийския цар Дарий I.  Преди няколко дни, при археологически разкопки на надгробна могила в местността „Силихляр“, бяха открити изключително редки и ценни за науката експонати, които разширяват представите ни за богатството на обитателите на района през ранно бронзовата епоха 3200 – 2500г. пр.Хр. В гроба на млада девойка са били поставени личните й бижута: златни обеци и чифт сребърни висулки за плитки. Мощните каменни съоръжения в могилния насип ни дават представа за религиозните схващания на тогавашните хора. Те засвидетелстват култа към слънцето, както и сериозни астрономически познания.  В близост до могилите от ранно бронзовата епоха през 2016г. бе открито друго златно съкровище – 42 броя апликации от конска амуниция. То е около 2000 години по-младо от новото откритие, което доказва устойчивостта на традицията на местните златари. Новото откритие доказва, че добивът на благородни метали и изработването на бижута от местни майстори пази наследство от близо 50 века. Интересно е наблюдението, че по своето излъчване, определено от съвършенните форми и тогавашните модни тенденции праисторическите бижута са актуални и за съвременните жени.", "date": "2018.10.21", "title": "Още пред 5000 години в Странджа са добивали злато и сребро, вижте уникална надодка в гроба на младо момиче (СНИМКА)"}
{"url": "https://www.blitz.bg/obshtestvo/intervyu/veselin-plachkov-s-dramatichna-izpoved-pred-shou-razkri-kakvi-sa-prvite-dumi-na-mariana-popova-km-nego-sled-vip-bradr_news634120.html", "text": "Веселин Плачков девети пристъпи прага на Къщата на „ВИП брадър”, но впоследствие се наложи да я напусне по собствено желание – заради клаустрофобия, отключена при една от мисиите.   Участието му обаче ще се запомни с много остри думи, изречени срещу някои от съквартирантите му, и на моменти бурни поведенчески изблици. Както и с един съкровен момент – по време на своето участие в шоуто актьорът стана баща на прекрасно момиченце, което му роди певицата Мариана Попова. И въпреки че той е от хората, които не показват емоциите си, точно тази не успя да остане докрай прикрита.    - Престоят ти в Къщата на „ВИП брадър” на моменти беше доста бурен откъм емоции. Какви равносметки си направи, след като излезе?  - Равносметката ми е следната – не смятам, че светът е крив или че аз съм крив, или прав, но смятам, че аз и хората около мен живеем с различни разбирания явно. И това само препотвърди наблюденията ми върху интересите на хората и нещата, които ги вълнуват. За пореден път ми стана ясно защо някои неща се получават толкова трудно в България. Казвам всичко това, без да посочвам никого с пръст, нито да казвам, че конкретен човек е крив. Но казвам, че не е хубаво това, което се случва. Хората слагат акцент върху неща, които по никакъв начин не биха довели до нещо хубаво. А много често това става пошло – да, може да събуди някакъв смях или възторг, но няма продължение и развитие нататък и не води до нищо хубаво. И говоря за всички акценти, които се убедих, че тези хора слагат в живота си. Може би единственото, което е останало, е чисто първичното – любовта донякъде между хората и към децата. Но ние не можем да разграничим много нещата от заобикалящия ни свят и това рефлектира дори във взаимоотношенията между хората. - Взаимоотношенията между хората в Къщата често бяха на ръба на абсурда – и като отделни крайни разсъждения, и като целокупни действия. Предполагам, че в живота ти си много далеч от подобен модел?  - Точно така. Вътре видях и много нормални хора. Всъщност почти всички са такива, но видях как, когато същите тези хора, включвам и себе си, бъдат извадени от естествената им среда, от зоната на комфорт, изпускат топката. И много бързо забравяме с каква мисия сме на този свят. Аз много добре знам, че мисията на почти никой от хората в Къщата, включително и на мен, не е това да се караме за картоф, или изобщо да се караме, да обръщаме внимание на всякакви битови неща. Тези хора забравиха моженето си, таланта си и всичко отиде в една друга плоскост, за която ме е срам да се сещам. Не ми е приятно да си спомням как изпуснахме играта. - А не е ли точно излизането от зоната на комфорт много важен процес за всеки човек, в случай че той съзнателно е решил да развива себе си? И всъщност зоната на комфорт може да стане по-голяма само ако човек излезе от нея… Нещо, което не се случва в Къщата!  - Разбира се, точно така е. Много е вярно това разсъждение. На мен в Къщата на моменти ми беше доста самотно, защото аз така и не мога да свикна да приемам неща, които по принцип не ми харесват. Но аз в нито един момент не забравих къде се намирам. И още от самото начало казах и на всички останали – ние се намираме в телевизионно студио, дадена ни е трибуна и трябва да я използваме по предназначение. Много теми засегнахме вътре, имахме много хубави вечери, но за съжаление не това е интересно за широката аудитория. По-скоро интересите са към някакви моментни дъвки, залъгалки тип зрънчо. - Залъгалките с кого по-конкретно ги свързвате? Може би с Валентин Кулагин, срещу когото сега цялата къща е настроена негативно?!  - Не само с него. Но, между другото, е интересно да се наблюдава какво прави той. Този човек имаше информация за всеки един от хората в Къщата, която е получил явно от всякакви жълти клюки, които пък са продукт на съвременните потребности. Хората явно имат нужда да гледат евтин скандал, нещо сензационно и гръмко, свързано с някакво нещастие, пък дори и то да не е истинно. Информация, която да е на ръба на простотията и простащината. И когато такъв човек приема това за свое верую, религия и отправна точка, оттам нататък разговорът и животът с него, стават абсурдни. За мен Кулагин е продукт на ето такива неща. - Видяхме обаче, че когато Кулагин не влиза в ролята на евтин провокатор, а оставя другите сами да произведат посоките на поведенията си, накрая не той, а те изглеждат нелепо. Нещо, което признахте и вие, въпреки че до онзи ден бяхте от страната на групата, която го атакува в шоуто…  - Мен ме е яд, че хората, които са вътре, са достатъчно солидни като позиции и можене, въпреки че се обединяват срещу Кулагин. И да, когато погледнах ситуацията отстрани, тя придоби съвсем различен вид. Кулагин изглежда като един кукловод, който прави нещо, което те прави безсилен. Но нали най-лесно е да изляза с клишето, че, видиш ли, срещу простотията ние трябва да сме безмълвни. Това обаче би било много лесно като отговор. И досега седя и си анализирам, гледайки как се развива шоуто – какъв е начинът за справяне с такъв тип хора. Защото за мен игнорирането им е един ход, който е верен, но този човек продължава да съществува. И да бъде саркастичен, но в лошия смисъл на думата, защото сарказмът и иронията ги владеят хора, които имат достатъчно чувство и за самоирония, и интелект. Тук включвам и моето безсилие тогава, защото    аз в реалния си живот нямам сходства с подобно поведение     На моменти даже ми става много смешно, като чуя поредния участник в шоуто да казва: „Аз влизам, за да изиграя себе си!”. Какво значи „да играя себе си”? Чудя се как тези хора, които са себе си, в нормалния живот биха имали много по-различни действия към Кулагин, но не говоря за физическа саморазправа, разбира се, нито за викове, крясъци и псувни. Знаете ли, в театъра на сцената ние имаме едно старо правило и то е, че царят се играе от слугите! Не може един артист да излезе и да изиграе цар. Слугите го правят. И ние всички изиграхме Кулагин! Изиграхме неговото царстване – с всичките му, много често гадни подходи, вулгарни обиди и елементарно поведение. Но царство го слагам в огромни кавички! За съжаление това вълнува, но не само в Къщата, но и извън нея. И сума ти хора се пишат за интелектуалци (тук аз директно се отдръпвам от това определение), а всъщност това са тези лицемерно позитивни хора, които намират във всичко позитива, сменят епитети на една безпардонност и вулгарна простащина, наричайки това провокация. За мен това не е провокация. И аз не искам да повярвам, че дори самите организатори на „ВИП брадър” биха заложили на този евтин скандал. Показателно е, че още от самото начало на нас ни бяха дадени интересни казуси – и ние всички така и не ги използвахме. - Какви казуси по-точно?  - Например ситуацията, в която определиха Нора Недкова за президент и главен прокурор. Казах им: „Пичове, дайте да се съберем. Имаме Мира Добрева, която е прекрасен телевизионен водещ. Да направим диспут и да привнесем модела на управление отвън – вътре. И да решим този казус. Може ли главният прокурор да бъде и президент?! Или обратното… защото това е конфликт на интереси.”    Предложих им също да разиграем и различните прослойки на обществото     – тези със стачките, тези с неаргументираната опозиция и с аргументираната такава. Просто да имаме и да използваме работещите модели. Но за съжаление това не привлече интерес у никого. А можеше да стане много интересно. Те се оправдаха с това, че се правели монтажи и не се знаело кога и какво се излъчва. - Монтажите са на база подаден от съквартирантите материал. С други думи – няма как бъде излъчено нещо, което не е ставало вече вътре.  - Факт, да. И за съжаление ние не им подадохме това, което мислехме. Също така много искахме с Ваня Костова и с Ева, тъй като прекарвах голяма част от времето си с тях, да направим рецитал за деня на музиката и поезията. Никой не прегърна и тази идея. - Какви грешки в поведението си открихте вече извън формата?  - Като грешка в моето поведение бих откроил изключително грубия ми език и изблиците ми на гняв, които не казвам, че не са основателни и справедливи, но епитетите, които чух, че изрича устата ми, са крайно неприемливи. Те не са ми чужди, нито са чужди на всеки един българин, но това вече не ми е мъжкарско. Аз не обичам, не харесвам този Веселин, който се държи по този начин. - А харесвате ли този Веселин, който изпита най-съкровените емоции, разбирайки, че е станал баща?  - Ох… да, но те са наистина много лични. Честно казано, аз имам спирачка дори и пред близките си хора да ги показвам. С Мариана не сме нищо по-различно от другите хора – обичаме си се, имаме семейство и това е. Но този момент наистина ми беше много личен и много хубав. Изключително съм благодарен и на организаторите на предаването, които направиха всичко възможно, за да се получи този вътрешен празник. Те пуснаха песни на Мариана в Къщата и въпреки че тя не обича да се слуша, аз много обичам да я слушам. Честно казано, малко се и притесних, когато ги видях на снимката – нея и бебето. Но хората, които ме познават от много близко, знаят, че дори и в много радостен момент аз седя и мълча като абсолютен пън. Вътре всичко се е разклатило и трепери, но отвън стои един абсолютно индиферентен човек. - А какво ви каза Мариана, след като излязохте от Къщата?  - Каза ми, че не е видяла много от мен, защото явно аз не съм дотолкова показван. Иначе си говорихме, че и това е част от опита – но каквото се е случило, се е случило и остава там. Не сме имали много възможност да анализираме участието ми, защото със самото ми излизане и прибиране съответно аз вече бях в съвсем различна реалност – с Мариана и с детето. Животът ме грабна толкова бързо, че всичко друго остана на заден план. От време на време се присещаме за въпросния Кулагин, който успя да ме ядоса до такава видима степен. Но аз пак казвам – не съжалявам за гнева си, а за начина, по който го изразих. Аз съм Веселин Плачков и в моя свят и моя живот няма място за такива хора. Изчиствам ги на секундата. Всичко това може да съществува някъде другаде, но не и при мен. И когато оттук нататък видя и срещна подобни човешки прояви, аз ще продължа да ги премахвам. Може да съм праволинеен, дори крив, но това е положението. Аз имам изключително много приятели гейове, които казаха, че    даже съм бил безкрайно мек и е трябвало да го шамаросам     Аз не съм хомофоб, не деля хората нито по религии, нито по сексуална ориентация. Да са живи и здрави всички. Това не ги прави нито по-малко, нито повече хора. Но просташкото поведение е поведение на простак и аз трябваше да реагирам. Стана така, че неволно или волно станах част от пошла ситуация, от пошъл разговор и искам час по-скоро да си изчистя оцапаната душица, да се върна към нормалния си живот и да благодаря на организаторите за дадената ми възможност. Но пак ще кажа – всички ние изпуснахме шоуто. Можехме да подадем нещо съвсем различно, в което да има смисъл. И поглеждайки се от време на време отстрани, виждам, че все пак не съм бил чак толкова грешен. - Какво предстои оттук нататък?  - Играя си представленията, в които участвам. С Христо Мутафчиев продължаваме обиколките си из страната с нашия спектакъл „Разпитът”. На 30 октомври е и официалната премиера в Бургаския театър на „Да минеш под дъгата” с Тони Димитрова и Асен Лозанов, който е за живота и последните дни на Джуди Гарланд. Съвсем скоро ставам част и от огромен творчески проект, за който обаче все още не мога да издавам нищо. В него сме поканени да участваме и аз, и Мариана. Отделно ни предстои и откриване на амфитеатъра в Дамасцена, за които творчески отговаряме с Мариана. Почти до края на лятото на следващата година сме запълнили графиците. Не ни е скучно. Единственият ни проблем е, че много си обичаме детето, но за съжаление ще имаме нужда от голяма помощ от бабите, за да можем да се справим със ситуацията. И се надявам, че някой ден, като порасне малко малката, ще направим нещо, което много творци направиха в България – децата им да растат с тях по сцените и да попива тази енергия. - …да пее като майка си и да играе като баща си.  - О, надявам се да пее като майка си, защото за мен тя е по-талантлива. Много й харесвам таланта, така че това си го пожелавам.       ", "date": "2018.10.21", "title": "Веселин Плачков с драматична изповед пред \"ШОУ\", разкри какви са първите думи на Мариана Попова към него след \"ВИП Брадър\"!"}
{"url": "https://www.blitz.bg/intsidenti/katastrofa-zatvori-granitsata-na-makedoniya-s-blgariya_news634444.html", "text": "Поради пътно-транспортно произшествие е затворен пътя Крива Паланка – КПП Деве Баир (границата с България), съобщи Македонската информационна агенция (МИА).   Пътят е затворен от 20:45 българско време и в двете посоки. Засега не се съобщава за това има ли загинали и дали има пострадали български граждани или участващи български автомобили. ", "date": "2018.10.21", "title": "Катастрофа затвори границата на Македония с България"}
{"url": "https://www.blitz.bg/politika/masovo-nedovolstvo-sreshchu-valeri-simeonov-khilyadi-mu-iskat-ostavkata-snimka_news634492.html", "text": "Очаква се утре протестът за оставка на вицепремиера Валери Симеонов да бъде най-масовият в рамките на кабинета \"Борисов 3\".  В понеделник точно по обед пред Министерски съвет ще се съберат хора от цялата страна, възмутени от думите на лидера на НФСБ, че майките на деца с увреждания са \"кресливи жени с уж болни деца\". До момента участие в събитието, организирано от каузата \"Системата ни убива\" са потвърдили над  5200 души, а  23 000 са заявили интерес.  \"Протестът ще продължи до подаването на оставката на Валери Симеонов! Носете си топли дрехи и храна\", категорични са отвратените от думите на Симеонов.  Набира сила и онлайн петиция, която настоява за отстраняването на националиста от кабинета. До момента тя е подписана от над 3500 души.   Освен в столицата  се очаква протести за отстраняването на вицепремиера да има в Пловдив и Стара Загора, като те ще започнат от 18 часа. Българите пък в Лондон се събират пред посолството ни във вторник от 19 часа.  ", "date": "2018.10.21", "title": "Масово недоволство срещу Валери Симеонов! Хиляди му искат оставката (СНИМКА)"}
{"url": "https://www.blitz.bg/lyubopitno/nauka-i-tekhnologii/shokirashcho-kolaydert-na-kitay-mozhe-da-razksa-dupka-vv-vselenata_news634538.html", "text": "Супер колайдерът на частици на Пекин може да разкъса материята на нашата вселена. Това се казва в шокиращи твърдения. те излязоха на бял свят, докато Китай планира да построи ускорител на частици, който е седем пъти по-силен от този в Швейцария, пише в. \"Дайли стар\".Дължината му ще е над 50 километра. Тоест, той ще е два пъти по-дълъг от този в Европа. Налице са обаче сериозни страхове във връзка с плановете за строителството на толкова голям колайдер.   Астрофизикът Мартин Рийс, говорейки пред \"Дейли Галакси\", каза, е \"има шанс този колайдер да доведе до \"катастрофа, която да погълне самото пространство\"\".  Уанг Ифанг, директор на Института за извънредна физика, на свой ред потвърди мощността на колайдера. \"Колайдерът в ЦЕРН е достигнал лимита си. Изглежда, че вече не е възможно енергията да се ускори драматично в сегашната инсталация. Ние сме избрали различно техническо решение от това в ЦЕРН. В ЦЕРН сблъскват един в друг протони, като се генерират частицата Хигс бозон, но заедно с много други частици \", каза още той.    Ифанг каза още, че китайският колайдер ще бъде построен близо до началото на Великата китайска стена. \"Ние ще създадем чиста среда, в която да се произвеждат само Хигс бозони. Това ще е машина за целия свят и от целия свят: няма да е само на Китай\", каза още той.    Работата по колайдера ще започне преди началото на 2021 година. Планира се той да е завършен до 2055 година.  Превод и редакция: БЛИЦ    ", "date": "2018.10.21", "title": "Шокиращо! Колайдерът на Китай може да \"разкъса дупка във вселената\""}
{"url": "https://www.blitz.bg/obshtestvo/golyama-promyana-za-edno-ot-nay-krasivite-litsa-na-blgarskiya-ekran-snimki_news634555.html", "text": "Един от секссимволите на българската телевизия Лиляна Боянова води нова рубрика в bTV - \"Спасените\".\"Спасените са пациентите. Ще показваме историите им и как лекари спасяват животите им. Двама лекари с името Георги се превръщат в героите на малкия Руслан, който е приет по спешност в болница след силни болки в корема. Това е историята за \"гушкащия лекар\", който не само, че спасява детето, но и по време на възстановяването му постоянно го прегръща\", разказва днес по bTV известната водеща на новините.  Това голяма промяна в кариерата на красавицата, която до сега се изявяваше само като водеща на вечерни или следобедни емисии.    ", "date": "2018.10.21", "title": "Голяма промяна за едно от най-красивите лица на българския екран (СНИМКИ)"}
{"url": "https://www.blitz.bg/obshtestvo/eto-kakv-strashen-pogrom-ostavil-sled-sebe-si-drogiraniyat-shofor-otnesl-7-koli-video_news634480.html", "text": "Дрогиран шофьор по чудо не взе жертви след зрелищна каскада след тунела за квартал \"Люлин\" в София. 32-годишният мъж има 40 наказателни постановления и 16 акта от пътна полиция - за шофиране без книжка, за шофиране без колан, за липса на гражданска отговорност и за преотстъпване на автомобила, съобщава Нова телевизия.  Мъжът се удря в бетонна конструкция, полита във въздуха и помита по таван 7 автомобила. Няма ранени. Тестът за наркотици на водача е положителен.  По първоначална информация той е употребил амфетамини.  Това не е първият случай, в който дрогиран шофьор помита автомобили. Преди време танцьорката от Пловдив Габриела Медарова помете няколко коли, докато беше пияна и дрогирана. Подобен случай, отново с жена, имаше и във Варна.  ", "date": "2018.10.21", "title": "Ето какъв страшен погром оставил след себе си дрогираният шофьор, отнесъл 7 коли (ВИДЕО)"}
{"url": "https://www.blitz.bg/obshtestvo/voenna-dieta-topi-5-kilograma-ot-raz_news634543.html", "text": "Броколите са богати на фибри, подпомагащи храносмилането, предпазват от запек, поддържат ниско ниво на кръвната захар, както и спомагат за избягване на преяждането. Освен това чаша броколи съдържа толкова протеини, колкото чаша ориз или царевица, но с половината от калориите.Най-известната диета с броколи за отслабване е \"военната\", която е изцяло на протеинова основа и с нея можете да хапвате месо и броколи без да надвишавате дневния лимит от 1800 калории.    С този хранителен режим можете да свалите до 5 килограма за кратък период от време. Първи ден: Закуска : чаша гореща напитка (кафе или чай без захар или сметана), филия препечен пълнозърнест хляб, 2 с.л. фъстъчено масло (може да го замените с извара и авкода), половинка грейпфрут. Обяд : чаша гореща напитка (кафе или чай), филия препечена филийка, 200 г риба (може да изберете предпочитана от вас – сьомга, скумрия, риба тон) Вечеря : около 85 г постно месо (варено или приготвено на пара), 1 ч.ч. зелен фасул, половин банан, една малка ябълка и можете да се поглезите с една чаша ванилов сладолед (харесвам тази диета!). Втори ден: Закуска : 1 филия препечен хляб (пълнозърнест е по-добре), едно твърдо сварено яйце, половин банан. Обяд : още едно твърдо сварено яйце, 2 сухара (в оригинал на анг. – saltine, което е вид солен крекер), 200 г извара. Вечеря : 200 г. месо без мазнина приготвено на пара или сварено (на англ. 2 кренвирша, но ако не купувате колбаси пригответе си месо) без хляб, 100 г моркови, 4-5 розички броколи, половин банан, който може да гарнирате с 1/2 чаша ванилов сладолед (заслужавате го !) Трети ден Закуска : 2 сухара с парче сирене чедър (може да го замените с 25 г сирене и 25 г кашкавал) и една малка ябълка. Обяд : филия препечен хляб (пълнозърнест е по-добре отново), едно яйце може го приготвите на незалепваш тиган без масло (лек обяд). Вечеря : 200 г постна риба приготвена без масло и любимата ви част от вечерята – половин банан с цяла чаша ванилов сладолед.   ", "date": "2018.10.21", "title": "Военна диета топи 5 килограма от раз!"}
{"url": "https://www.blitz.bg/svyat/trmp-razvalya-klyuchovo-sporazumenie-podpisano-ot-reygn-i-gorbachov-sashch-shche-pravyat-novi-raketi-v-otgovor-na-ruskite-9m729_news634487.html", "text": "Президентът на САЩ Доналд Тръмп заяви, че ще изтегли родината си от сключения с Русия Договор за ликвидиране на ракетите със среден обсег на действие, съобщава „Гардиън“. Той обясни решението си с обвинението, че Москва е нарушила споразумението, но не съобщи подробности.     Договорът забранява на САЩ и Русия да притежават, произвеждат или изпробват изстрелвани от земята крилати ракети с обхват от 500 до 5500 километра.     „Ще трябва да разработваме тези оръжия“, каза Тръмп пред журналисти в Невада. „Ще анулираме споразумението и ще се изтеглим“, добави той.     Сключеният през 1987 г. Договор за ликвидиране на ракетите със среден обсег на действие укрепва сигурността на САЩ и техните съюзници в Европа и Азия. Той е подписан от Михаил Горбачов и Роналд Рейгън и съгласно него близо 2700 ракети със среден обхват са били унищожени.     Решението на Тръмп идва часове преди ключова визита. Неговият съветник по националната сигурност Джон Болтън започва днес обиколка в Русия, Азербайджан, Армения и Грузия. Според „Гардиън“ Болтън, който е сред основните противници на всякакви договори за контрол на оръжията, е настоявал за оттеглянето на САЩ. Според американците, руснаците са го нарушили с разработването на новите ракети 9M729.     Според клаузите на договора, на САЩ ще им трябват 6 месеца, за да могат да се оттеглят от него.    ", "date": "2018.10.21", "title": "Тръмп разваля ключово споразумение, подписано от Рейгън и Горбачов! САЩ ще правят нови ракети в отговор на руските 9M729"}
{"url": "https://www.blitz.bg/layfstayl/lindareva-zagrbi-lyubovta-pravi-vafli-za-chuzhbina_news634513.html", "text": "Зорница Линдарева е загърбила напълно любовта и се е отдала изцяло на работа и спорт, пише \"Уикенд\". Двукратната участничка във „ВИП Брадър” и семейството й имат успешен бизнес със захарни изделия.   „Без мъж се чувствам много добре. Вече дори не си спомням кога за последно съм имала любовна връзка. Трудя се упорито и мога да се похваля, че наскоро пуснахме в производство нова здравословна вафла. Тя ще се продава предимно в чужбина”, сподели красавицата. И допълни, че след усилена работа най-добре релаксира във фитнеса. ", "date": "2018.10.21", "title": "Линдарева загърби любовта, прави вафли за чужбина"}
{"url": "https://www.blitz.bg/layfstayl/khoroskop/khoroskop-21-oktomvri-golemi-problemi-shche-presledvat-2-zodii_news634468.html", "text": "Овен   Опитайте се да изчакате с отрицателната емоционална оценка за своите близки. Нали винаги всеки мисли, че прави най- доброто! При решаване на делови въпроси разчитайте на интуитивния подход - винаги сте се справяли добре, когато сте разчитали на него. Ако решите да се заемете с писателска дейност, фотография или рисуване, резултатите Ви ще бъдат изключително добри.  Телец  През този ден ще си дадете сметка, че сте пуснали Вашия любим човек прекалено близко до себе си и сега се явява неотменна част от Вас. Без него се чувствате непълноценна, ненужна, и страничен член на обществото. Нима наистина смятате, че такова положение на нещата е нормално?    Близнаци  Всичко ново и необичайно сега лесно привлича Вашето внимание. Не може да се каже, че успявате кой знае колко в тези направления, които смятъе за най-важни, а и интересите Ви съвсем неочаквано може да се преместят в друга плоскост. Любопитството и желанието Ви да общувате вероятно ще вземат връх над душевните Ви преживявания и практически устреми. Независимо от това, че денят способства за различни контакти, запознанствата от това време в последствие може да се окажат не така дълготрайни, както сте се надявали. Рак  Днес е голяма вероятността , че във Вашия тандем ще се забележи някакво разстройство. На Вас и на Вашия любим човек ще Ви се иска да ръмжите, да се карате и да се хапете един - друг. Не трябва да държите отрицателна енергия у себе си . Ако намерите къде на друго място да я излеете - отлично. Ако ли не ... Какво пък, да се поскарате понякога също няма да пречи!    Лъв  Сериозни проблеми са малко вероятни, но ще възникнат доста много малки трудности, а точно тези трудности ще Ви действат обезкуражително. Ентусиазмът ще се топи буквално пред очите Ви и ако имате важна работа, опитайте се да я свършите още през първата половина на деня. Вечерта е време, в което нищо няма да Ви зарадва така, както спокойната почивка в семеен кръг. Близките Ви имат за Вас приятни сюрпризи и добри новини. Освен това, вероятни са парични постъпления, които ще се окажат много навременни. Денят е подходящ за открития, които ще са от голяма полза. Дева  Днес за Вашия любим човек ще бъде трудно да се убеди, че бъдеще за него и Вас все-пак има, и то щастливо, светло и дълго. Ако и Вие, самата не сте уверена в това, може би трябва да се замислите , защо сте така дълго време сте заедно и заслужава ли си да се продължава този срок?... Везни  Денят ще премине много добре, ако може да го прекарате с любимия човек. Настроението ще бъде хармонично и ще се появи желание да общувате и да обсъдите последните новости с колеги и приятели. В романтичните отношения е благоприятен съвместен отдих. Днес може и да опитате нещо ново, заедно със своя любим човек. Интелектуалната работа ще премине добре, но от начало на нови проекти е по- добре да се откажете.     Скорпион  Мислели сте, че сте купили всичко, което Ви е нужно, но изведнъж сте се сетили, че има и още нещо, което сте забравили. След като сте си изяснили за какво става дума, готови ли сте, да тръгнете да търсите желаното? Само не се престаравайте! Помнете че не винаги по-голямото и по-скъпото е по-хубаво. Купете нещо по-обикновено - даже една роза може да направи човек щастлив за цял ден а даже за седмица и година.  Стрелец  Далечните страни са онова, което силно привлича представителите на Вашия знак. Ако сега не пътешествате , единственото Ви утешение може да бъде някой или нещо, което да Ви напомня за далечните места, които харесвате. Така че ако имате възможност да общувате с някого по телефона или електронната поща, или пък за неочаквано посещение, непременно се възползвайте. Козирог  Препоръката на звездите за този ден е, да бъдете сдържани в изказванията си. Днес ще сте склонни към безапелационни съждения и малко ще Ви е грижа, ще са приети ли те , и ще бъдат ли приятни за заобикалящите. Споровете ще възникват заради истински дреболии, но може да се превърнат в сериозни конфликти, ако не проявите спокойствие и миролюбие. Денят не е подходящ за раздяла със солидна сума пари, и затова е по-добре да отложите големите придобивки. Не са изключени и подаръци – в това число и ценни, които навярно много ще Ви зарадват. Водолей  Днес е забележителен ден за да разкажете за всичко, което Ви вълнува, да споделите своите горести , беди и преживявания.Обезателно ще Ви чуят и разберат. Или в края на крайщата, ще приемат за сведение казаното от Вас. Нека днешния ден стане за Вас ден на искреността. Риби  Днес търсете двойно дъно във всички, което Ви говори Вашата половинка. Напълно е вероятно сега нейните думи да са изпълнени с намеци, за които просто сте длъжни да помислите, за да разбере тази Ваша половинка колко я цените. От нейна гледна точка, това се подразбира. Впрочем, не си заслужава да търсите черна котка в тъмна стая, особено ако я няма там... ", "date": "2018.10.21", "title": "Хороскоп 21 октомври: Големи проблеми ще преследват 2 зодии"}
{"url": "https://www.blitz.bg/layfstayl/svetski/viktoriya-bekm-revala-dva-dni-bez-preksvane-sled-kato-mzht-ya-unizi-publichno_news634517.html", "text": "Виктория Бекъм плакала цели два дни, след като съпругът ѝ Дейвид Бекъм описа в интервю брака им като „тежка работа“. Бившата певица и настояща модна бизнесдама била засрамена и напълно съсипана от факта, че мъжът ѝ е толкова безчувствен, съобщава „Сън“.     Близък до семейството твърди, че звездата била „разбита на парчета“ след интервюто и дори прекарала два дни в германски център за възстановяване, където имало специалисти по „емоционален баланс“. Официалният представител на семейството отрича тази информация.     „Когато Виктория получи предварителните материали от интервюто на Дейвид, тя беше напълно съсипана. Тя нямаше представа защо той би казал такива безчувствени неща и публично да я унижи по този начин. Както можете да си представите, това беше като взрив на атомна бомба в семейство Бекъм, когато тя разбра. Тя беше на парчета и прекара следващите два дни плачейки. Ако кажа, че това не беше най-добрата ѝ седмица, ще е твърде малко“, посочва източникът.     Само два дни след това Виктория публикува свои снимки в Инстаграм от германския балнеокурорт Баден-Баден. Според запознати, там тя ходила на занимания със специалисти, за да се успокои емоционално.    Превод и редакция: БЛИЦ     ", "date": "2018.10.21", "title": "Виктория Бекъм ревала два дни без прекъсване, след като мъжът ѝ я унизи публично"}
{"url": "https://www.blitz.bg/layfstayl/za-damite/keyt-midltn-izkopira-stila-na-bremennata-megan-markl-modnite-eksperti-poludyakha-po-viziyata-y-snimki_news634403.html", "text": "Херцогинята на Кеймбридж изкопира стила на Меган Маркъл. На официално събитие в музея „Виктория и Албърт” в Лондон Кейт Мидълтън бе облякла рокля с деколте, което е едно от любимите на съпругата на принц Хари.  Тоалетът е дело на канадската модна къща Erdem. Според списание Vogue, дългата рокля е сред най-стилните тоалети в гардероба на Мидълтън.  ", "date": "2018.10.21", "title": "Кейт Мидълтън изкопира стила на бременната Меган Маркъл, модните експерти полудяха по визията й (СНИМКИ)"}
{"url": "https://www.blitz.bg/layfstayl/izpluvakha-nepodozirani-fakti-ot-minaloto-na-gadzheto-na-petya-dikova_news634499.html", "text": "Истински сексуален звяр е приютила в кревата си Петя Дикова. Гаджето ѝ Илиян Любомиров има зад гърба си кариера на порно актьор, а се говори, че е заработвал и като жиголо. Това станало по време на 5-те години, които прекарал като студент в Берлин.  Илиян, който в момента е асистент-водещ при Гала, до ден днешен определя като фантастични годините, прекарани в германската столица. Заминава там да учи политология, тръгва с гадже, но скоро двамата се разделят и бъдещият поет и тв водещ се отдава на „непреднамерена любов”, както самият той се изразява. Когато се връща в България, започва да пише еротична поезия и признава, че има зад гърба си успешни опити в немската порно индустрия. Докато учел, заработвал като барман и сервитьор по нощните заведения. Наред с това обаче се пробвал като актьор във филми за възрастни.   „Това беше детската ми мечта и Берлин ми предостави възможността да я сбъдна. От доста млад ходех по фетиш-, суинг- и генгбенгпартита, беше въпрос на време да започна да изкарвам пари от това. Обожавам освободеността на хората в бранша, както и това, че смесват работата с удоволствието и си го вадят там, където си вадят хляба”, споделя Илиян в началото на кариерата си като автор на еротична поезия. Тогава все още се подписва с псевдонима Августин Господинов. Той не крие интереса си към „порочни жени, каквито са порно актрисите” и открито признава, че е имал няколко афери с дами, които си изкарват хляба с разтворени бедра. Твърди се обаче, че кариерата му на любовник пред камера не продължила дълго. Направил само два или три филма. „Не ми харесва това, че започнах да снимам, когато индустрията вече залязваше заради интернет и аматьорските продукции, и не изкарвах достатъчно, за да си купя замък”, са думите му от интервю от 2014 г., което дава за едно от списанията за култура, пише \"Уикенд\".    Слуховете за креватните изпълнения на Илиян обаче не спират до опитите му в немското порно. Злите езици твърдят, че се е пробвал и като жиголо. Докато работел по барове и дискотеки, не липсвали кандидатки за платените му ласки, особено сред по-възрастните дами. Поетът и без това си падал по жени около 50-те, за предпочитане с наднормено тегло, така че не му било проблем да приема офертите им. Освен това имал сериозно влечение към груповия секс, така че не отказвал и по-специални покани. Не е случайно, че когато се връща в България, се отдава именно на еротичната лирика.    Любопитно е обаче, че колкото повече напредва с кариерата и популярността, толкова повече се опитва да променя историята си с порното.  Докато през 2014-а словоохотливо разказва за секса пред камера, само три години по-късно обявява, че това са само слухове, които се предават от уста на уста. Не отрича връзките си с актриси от филми за възрастни, но твърди, че те не го превръщат в порно актьор. Смята се, че в основата на тази промяна във версиите за миналото му е връзката с Петя Дикова, която продължава вече повече от година.   Дъщерята на Аня Пенчева била толкова праволинейна във всяко отношение, че любимият ѝ започнал да се срамува от своето разюздано минало и да се опитва да го крие. За беда креватните му приключения са толкова широко коментирани, включително и от самия него, че едва ли има начин да бъдат отречени напълно.    Не е изключено обаче всички пикантни истории да са били само плод на въображението на поета и трик за привличане на вниманието на публиката. Самият Илиян разкрива, че като сервитьор в Берлин е имал случайна среща и разговор със световната звезда Роби Уилямс. Той му обяснил, че има два начина да станеш известен. Единият е като независим артист – правиш това, което ти харесва, докато станеш толкова добър, че да те забележат. Другият е, като правиш нещо толкова комерсиално и скандално, че да те забележат веднага. Очевидно Илиян се е спрял на втория вариант.  ", "date": "2018.10.21", "title": "Изплуваха неподозирани факти от миналото на гаджето на Петя Дикова"}
{"url": "https://www.blitz.bg/layfstayl/za-damite/43-godishna-dizaynerka-slozhi-v-malkiya-si-dzhob-vsichki-tiyneydzhrki-taynata-y-za-vechna-mladost-se-krie-v_news634000.html", "text": "Дизайнерката от Тайван Лур Хсу е истинска сензация в социалната мрежа Инстаграм. И всичко това благодарение на своята външност. За своите 43 години тя изглежда на не повече от 20.   Разбира се, Лур не крие, че младежкият й вид се дължи най-вече на хубавите гени. Но е убедена, че всеки, който следва съветите й, може да постигне прекрасен резултат!    ", "date": "2018.10.21", "title": "43-годишна дизайнерка сложи в малкия си джоб всички тийнейджърки! Тайната й за вечна младост се крие в..."}
{"url": "https://www.blitz.bg/layfstayl/ptuvane/narodt-styaga-kufarite-za-koleda-i-nova-godina-khotelite-izkarakha-ofertite-pochnakha-da-se-plnyat_news634494.html", "text": "Някои хора още не са приключили с летните почивки, а други вече мислят за пътуване по празниците. По предвидливите се оглеждат за изгодни оферти за Коледа и Нова година, а родните хотелиери са много доволни, че са резервирани почти изцяло. Особено голям е интересът към планинските курорти.   Два месеца преди Коледно-новогодишните празници хотелите и къщите за гости в Сапарева баня вече са резервирани. Дестинацията е предпочитана за почивка, заради топлите минерални извори. В планинския курорт Чепеларе 90% от легловата база също вече е заета.    ", "date": "2018.10.21", "title": "Народът стяга куфарите за Коледа и Нова година! Хотелите изкараха офертите, почнаха да се пълнят"}
{"url": "https://www.blitz.bg/svyat/khoking-v-poslednata-si-kniga-nyama-bog_news634449.html", "text": "Взаимодействието между науката и религията винаги е била доста деликатна тема. Покойният астрофизик Стивън Хокинг беше сред убедените привърженици на тезата, че няма Бог. Дори и в последната си книга, която беше публикувана по-рано тази седмица, Хокинг е категоричен в позицията си, отбелязва онлайн изданието CNET.   Книгата се казва \"Кратки отговори на големите въпроси\" (Brief Answers to the Big Questions). В нея Хокинг представя своето мнение по много от големите въпроси на науката и обществото като цяло. Един от тях често е дали има Бог. \"Всеки е свободен да вярва в каквото иска и според мен най-простото обяснение е, че няма Бог. Никой не е създал Вселената и никой не ръководи съдбата ни\". Според Хокинг вярването в живот след смъртта е форма на самозалъгване. \"Когато умрем, ставаме на прах\", пише още Хокинг. Той смята, че единствената форма на задгробен живот е чрез постиженията, които човек оставя и чрез децата си. Въпреки това Хокинг си оставя и теоретична вратичка, че може и да има Бог. \"Ако все пак има Бог, бих искал да го попитам как е измислил нещо толкова сложно като М-теорията в 11 измерения\", пише още астрофизикът. Въпреки че не е вярващ, прахта му е положена в Уестминстърското абатство редом до Чарлс Дарвин и Исак Нютон. В книгата си Хокинг засяга и други въпроси. Според него във Вселената има и други форми на живот и пътуването във времето на теория е възможно. Хокинг също така смята, че на хартия е възможно да се предвиди и бъдещето, но не очаква това да се реализира на практика.", "date": "2018.10.21", "title": "Хокинг в последната си книга: Няма Бог"}
{"url": "https://www.blitz.bg/layfstayl/skorost/shokirashcho-video-35-tonen-avtobus-s-ptnitsi-preminava-po-most-s-ogranichenie-do-10-tona_news634290.html", "text": "Висящият мост има ограничения за преминаване на превозни средства и те трябва да бъдат с определена височина и тежащи не повече от 10 тона. Съоръжението е построено през 1949 г. и не се явява абсолютно надеждно.Шофьорът на пътническия автобус, обаче, решил напълно безотговорно да пренебрегне ограничението за тегло.    ", "date": "2018.10.21", "title": "Шокиращо ВИДЕО: 35-тонен автобус с пътници преминава по мост с ограничение до 10 тона"}
{"url": "https://www.blitz.bg/svyat/tv-zvezda-s-35-spontanni-aborta-rodi-dve-detsa_news634455.html", "text": "Телевезионната водеща Алекс Крамър, която е майка на две прекрасни деца, призна в социалните мрежи, че е преживяла 34 спонтанни аборта за 7 години, съобщи The Sun.   Алекс смята, че за тази лична драма трябва да се говори публично, за да не губят жените надежда да се сдобият с рожба. Сега телевизионната водеща е майка на 6-годишната Изабела и на 4-годишния Джош. Алекс Крамър е на 40 години. \"Много хора ще попитат: Защо тя признава това? Жените, които мечтаят за свои деца ще ме разберат. Искам да им кажа - сърцето ми бе разбито, но продължавах да казвам: Ще опитам пак\", разказва Алекс. Преди да се роди Изабела през януари 2014 година, Алекс вече имала 10 спонтанни аборта. Преди да се роди синът й Джош - още четири. След това съпрузите се решили на трето дете. При тези опити спонтанните аборти на Алекс са 20. Тя не се отказва и е планирала в близко време процедура ЕКО за ново успешно забременяване.", "date": "2018.10.21", "title": "Тв-звезда с 35 спонтанни аборта роди две деца"}
{"url": "https://www.blitz.bg/lyubopitno/pravete-si-izvodite-turist-zasne-nlo-no-nikoy-ne-mu-povyarva-dokato-drug-ne-dokaza-pravotata-mu-s-video_news634404.html", "text": "Очевидец засне странна светеща топка от най-високия паметник в Чили - 83-метровия Cruz del Tercer Milenio. А след това сподели кадрите в мрежата, пише в. \"Дейли Стар\". На кадрите се вижда, че в далечината над града лети някаква бяла топка, която след това стремително се приближава към мястото, където се намира снимащия.Клипът предизвика доста оживени дебати в мрежата. Част от потребителите решиха, че това не е нищо друго, освен потвърждение на съществуването на извънземните, които са решили да посетят страната им.   Други обаче са настроени по-скептично. Те са на мнение, че това е само отражение в стъклата на паметника. Въпреки това видеото е попаднало в полезрението на медиите и местните телевизионни канали. Един от потребителите в отговор на думите на скептиците обаче публикува друг клип, който по думите му, е заснет на същото място, но от друг човек.   \"Изгледайте още едно видео, записано от друг човек почти едновременно - с интервал от три минути, правете си изводите\", написа Agustin Lepe.  Превод и редакция: БЛИЦ    ", "date": "2018.10.21", "title": "Правете си изводите: Турист засне НЛО, но никой не му повярва, докато друг не доказа правотата му с ВИДЕО"}
{"url": "https://www.blitz.bg/svyat/serena-uilyams-izplaka-zaradi-bebeto-veche-nyamam-sobstvena-staya_news634459.html", "text": "Известната тенисистка Серена Уилямс се оплака, че трябва да напусне дневната и да я предостави изцяло на едногодишната си дъщеря Олимпия. Играчките й заемали почти цялото пространство и това е проблем, който всички родители срещат.  \"Понякога трябва просто да вдигна ръце.\" Тази майка имаше хол, а сега има стая за игри, кога се случи това\", написа 37-годишната тенис легенда под снимката, на която тя прозира в стая, пълна с играчки.  Серена очевидно се е предала и се отказала от идеята, че холът трябва да е чист и предназначен за възрастни. Феновете й се идентифицираха с нея.  \" Ти поне можеш поне да се движиш в хола, аз не мога да го направя\", пише една майка, докато друга изповядва: \"Преди четири години махнахме стъклената маса, един ден ще я върна\".  \"Заради детските играчки, стаята изглежда приятна\", \"Имам четири деца и мисля, че правя това два или три пъти на ден\", \"Цялата ми къща изглежда така. Никой няма време за това\", \"Насладете се на всяка минута, растат преди вие го разберете \", бяха част от коментарите. Превод: БЛИЦ    ", "date": "2018.10.21", "title": "Серена Уилямс изплака: Заради бебето вече нямам собствена стая!"}
{"url": "https://www.blitz.bg/svyat/amerikantsite-potvrdikha-reputatsiyata-si-za-znaniya-po-geografiya-brkat-daniya-s-uzbekistan-i-germaniya-s-kazakhstan_news634450.html", "text": "Ново проучване потвърди за кой ли път, че една от слабостите на американците е географията. Само 28.2% от анкетираните успели да намерят Сирия на чиста карта, а някои бъркали Русия с Испания. Резултатите от проучването представи Дейли Мейл.  Американци и европейци взеха участие в географския тест - по хиляда души от всеки континент. Участниците бяха помолени да покажат на световната карта 16 страни: Китай, Индия, Япония, Северна Корея, Виетнам, Египет, Ирак, Афганистан, Иран, Израел, Сирия, Мароко, Сомалия, Нигерия, Бразилия и Венецуела. В същото време европейците без проблем надиграха американците, показвайки дори знания за американските щати.  Най-лесно беше за американците да намерят Испания и Великобритания - съответно 70% и 69% от участниците успяха. Те имаха най-големи трудности с Хърватия и Сирия - съответно 21,1% и 28,2% от американците.  С Украйна също всичко се оказа не толкова просто: само 45% от американците можеха да покажат държавата, а 15,2%, вместо това, посочиха съседната Беларус.  В този случай, най-често на картата бе намиран Китай, най-малко хора са успели да намерят Нигерия. Някои участници в проучването объркаха Русия с Испания, 15 от тях взеха Казахстан за Германия, а други три размениха Дания и Узбекистан. Превод: БЛИЦ    ", "date": "2018.10.21", "title": "Американците потвърдиха репутацията си за знания по география. Бъркат Дания с Узбекистан и Германия с Казахстан"}
{"url": "https://www.blitz.bg/svyat/metoo-printst-ot-snezhanka-e-nasilnik-i-zhenomrazets_news634451.html", "text": "Класическият анимационен филм на Дисни, \"Снежанка\", беше критикуван от #MeToo след думите на американската актриса Кристен Бел, която нарече анимацията лош пример за момичетата. Актрисата, която озвучи Анна в анимационния филм \"Студено сърце\", вярва, че историята вдъхновява мъжете да целуват момичета без тяхното съгласие, пише The Times.  Бел е майка на петгодишния Линкълн и тригодишната Делта. 38-годишната актриса каза, че обича да им чете детски разкази преди лягане. Според нея, всеки път след четене на \"Снежанка\" тя обсъжда с децата странностите в сюжета. По-специално, Бел се възмущава, че принцът целува спящо момиче.  \"Струва ли ви се странно, че принцът я целува без разрешение? Не можете да целувате някого, докато този човек спи,\" мисли Кристен Бел.  Освен това, според Кристен Бел, тази приказка може да вдъхнови децата да говорят с непознати. Затова тя разказва на дъщерите си за неправилното поведение на героинята в историята на \"Дисни\".  Спомнете си, анимацията \"Снежанка и седемте джуджета\", базирана на приказката на братята Грим, е издадена от Уолт Дисни през 1937 г. Той стана първият анимационен филм в историята на киното и спечели признанието на много поколения зрители по целия свят. Превод: БЛИЦ    ", "date": "2018.10.21", "title": "#MeToo: Принцът от \"Снежанка\" е насилник и женомразец!"}
{"url": "https://www.blitz.bg/svyat/rumnets-ubi-mechka-s-bradva_news634466.html", "text": "Румънец уби мечка с брадва. Мъжът се намесил, за да спаси жена си. Мечка нападнала жената в градината на нейната къща в село Плейту в окръг Прахова, съобщават местни медии.   58-годишната жена е приета в болница с наранявания на лявата ръка и крака. Съпругът ѝ не се нуждаел от медицинска помощ след нападението. Властите смятат, че глобалното затопляне е виновно за активността на мечките, които не могат да заспят и слизат до населени места, за да търсят храна.", "date": "2018.10.21", "title": "Румънец уби мечка с брадва"}
{"url": "https://www.blitz.bg/foto/tezi-snimki-18-shche-vi-raztrsyat-desetki-trupove-lezhat-po-zemyata-eto-kakvo-se-sluchva_news634532.html", "text": "Най-малко 17 души загинаха при дерайлиране на влак в източната част на Тайван, предадоха световните агенции.   Трагедията се разиграла в Суао, в източния окръг Илан.  Сериозно ранени са 80 души, предаде ДПА. При дерайлирането на влака са се преобърнали пет от общо осемте вагона. Води се разследване за причините за катастрофата.  ", "date": "2018.10.21", "title": "Тези СНИМКИ 18+ ще ви разтърсят! Десетки трупове лежат по земята, ето какво се случва!"}
{"url": "https://www.blitz.bg/svyat/naprezhenie-v-skopie-makedonskata-levitsa-prizova-za-grazhdanska-sprotiva_news634545.html", "text": "Политическата партия „Левица“ ще организира протести пред Събранието в Скопие във всяка следваща фаза на гласуване на конституционните промени. Те ще бъдат антиправителствени и ще протичст под мотото „Народна самоотбрана\", а целта им да върнат „отвлечения“ суверенитет на народа, съобщава македонският „Фокус“.   „Всекидневни радикални политически действия, координирани с всички заинтересовани политически участници, които се противопоставят на промяната на конституционното име, ще бъдат систематично организирани на територията на цялата република. Ние призоваваме всички прогресивни сили да се присъединят към нас в движението, до окончателната победа, пише \"Фокус\".   Когато несправедливостта стане закон, съпротивата е наш дълг!\", категорични са от „Левица“. С призива за масивна гражданска съпротива партията издига три искания: - Безусловно отменяне на противоконституционната и незаконна правителствена инициатива за промяна на Конституцията на Република Македония и отмяна на Преспанското споразумение;  -Спешно разпускане на парламента и насрочване на предсрочни парламентарни избори; - Създаване на преходно служебно правителство с ограничен мандат само за провеждане на справедливи и демократични избори.  ", "date": "2018.10.21", "title": "Напрежение в Скопие! Македонската \"Левица\" призова за гражданска съпротива"}
{"url": "https://www.blitz.bg/stsena/rokadata-v-efira-e-fakt-zamestnichkata-na-lora-krumova-e-vv-vikhra-si-snimki_news634486.html", "text": "Рокадата в ефира на Нова телевизия вече е факт. След като Лора Крумова официално излезе в отпуск по майчинство ново лице вече буди зрителите в събота и неделя.   Брюнетката досега бе позната на зрителите като репортер.   Мартина Ганчева е журналист със задълбочени познания в сферата на международните политиче отношения, историята и литературата, следи отблизо културния живот в България и Европа. Професионалният ѝ път започва в БНР като стажант, а първият досег с телевизията се случва пр 2004 година в телевизия \"ДЕН\".  В последните 7 години е била водещ и продуцент в Bulgaria ON A Тя е единственият български журналист, правил интервю с Траян Бъсеску като действащ президе на Румъния. Преводач е и на автобиографията на настоящия румънски президент Клаус Йоханис Пред микрофона ѝ са заставали еврокомисарят Вера Юрова, заместник-председателят на Европейската комисия Юрки Катайне и редица евродепутати, сред които Моника Маковей и Ска Келер.                    ", "date": "2018.10.21", "title": "Рокадата в ефира е факт! Заместничката на Лора Крумова е във вихъра си (СНИМКИ)"}
{"url": "https://www.blitz.bg/lyubopitno/ucheni-unishchozhikha-virusa-khiv-s-pomoshchta-na-stvolovi-kletki_news634546.html", "text": "Нова надежда за носителите на ХИВ – учени от Барселона съобщиха, че са успели да отстранят вируса напълно с помощта на стволови клетки.   За пръв път, откакто се прилага антиретровирусна терапия, те са премахнали ХИВ от кръвта и тъканите на пациенти. Редовният анализ на кръвта у шестима пациенти, на които били присадени стволови клетки, показал, че ХИВ не е открит в кръвта и тъканите им. У един от пациентите не били открити дори антитела. Новият метод на трансплантация на стволови клетки е базиран върху единствения случай, свързан с пълно оздравяване на заразен пациент. Въз основа на сложна терапия, приложена на берлинчанина Тимъти, у когото бе открита рядка мутация на протеина CCR5 Delta 32, испанските медици разработили уникален механизъм за „пречистване” на заразените с вируса клетки. Учените отбелязват, че цялостната трансплантация на стволови клетки отнема 18 месеца, а за приготвяне на противовирусните съставки се използват кръв от пъпната връв и течност от костния мозък. Все още обаче е рано да се каже дали експериментът е успешен. През следващите месеци медиците ще следят здравословното състояние на първия подложен на подобна операция пациент. Ако резултатите се потвърдят, това ще е голям пробив в борбата с ХИВ. В България само през тази година са регистрирани около 161 нови случая на заразени с вируса.", "date": "2018.10.21", "title": "Учени унищожиха вируса ХИВ с помощта на стволови клетки"}
{"url": "https://www.blitz.bg/svyat/iztochnik-razkaza-do-nay-malka-podrobnost-kak-e-bil-otnet-zhivota-na-zhurnalista-dzhamal-khashogi_news634549.html", "text": "Насред скептицизма, който предизвикаха саудитските обяснения за смъртта на журналиста и дисидент Джамал Хашоги, днес се появи нова версия за случилото се в саудитското консулство в Истанбул, където Хашоги влезе на 2 октомври. Версията е предоставена от пожелал да запази анонимност саудитски представител, предаде Ройтерс.   Той разказа, че екип от 15 саудитски граждани е бил пратен за среща с Хашоги на 2 октомври в саудитското консулство в Истанбул. Този екип е заплашил журналиста, че ще бъде упоен и отвлечен, а после, когато той е оказал съпротива, е бил убит по време на хватка причиняваща задушаване. Член на екипа тогава облякъл дрехите на Хашоги, за да изглежда, че той напуска сградата на консулството, допълни саудитският представител, пожелал да запази анонимност. Саудитските власти казаха, че Хашоги умрял в юмручен бой в консулството. Преди това близо две седмици те казваха, че той е напуснал сградата и отричаха твърденията, че нещо се е случило с него вътре. Малко след като тази версия бе разпространена вчера, друг саудитски представител каза, че Хашоги е починал в следствие на задушаване. Сега версията за задушаването бе потвърдена от пожелалия да остане анонимен саудитски представител. Той разказа още, че трупът на журналиста бил увит в килим и бил предаден на \"местен сътрудник\", който да се отърве от него. Така представителят опроверга появилите се твърдения, че тялото на Хашоги е било разрязано на части. Той каза, че предварителни резултати от разследването не навеждат на мисълта, че Хашоги е бил измъчван или обезглавен. Саудитският представител представи и документи, за които каза, че са на вътрешното разузнаване на саудитското кралство, в които се говори за инициатива за връщане в страната на дисидентите. Сред тях е имало документ, касаещ Хашоги. Саудитският представител представи и свидетелски разкази на онези, които са били замесени в прикриването на екипа от 15-те саудитски представители, както и първоначални резултати от вътрешно разследване. Представителят каза, че първоначалната версия на саудитското правителство за съдбата на Хашоги е била базирана на \"фалшиви информации, предоставени от вътрешни източници по онова време\". След като станало ясно, че тези информации са неверни, правителството започнало вътрешно разследване и се въздържало от коментари, разказа представителят и допълни, че разследването продължава. Турски източници пък казаха, че властите имат аудиозапис, който, според тях, документирал убийството на Хашоги в консулството, но не са го публикували. Според анонимния представител екипът от 15 души е трябвало да похити Хашоги и го държи за известен период от време в безопасна къща извън Истанбул. Но после трябвало да го пусне, ако той откажел да се върне в родината си. Нещата обаче се объркали в началото, защото екипът прекрачил заповедите и бързо прибягнал до насилие. Според саудитския представител Хашоги бил вкаран в генералното консулство, където служител на име Махер Мутреб започнал да му говори за връщане в Саудитска Арабия. Хашоги отказал да се върне и казал на Мутреб, че човек го чака отвън и ще се свърже с турските власти, ако той не се появи след час. Тогава Мутреб заплашил Хашоги с дрогиране и отвличане и Хашоги повишил глас. Тогава екипът изпаднал в паника и предприел действия, за да заглуши виковете на Хашоги. Стигнало се до хватка през врата и запушване на устата. В резултат на това Хашоги починал. \"Те се опитаха да му попречат да вика, но той умря. Намерението не беше да го убиват\", каза представителят. Запитан дали екипът е задушил Хашоги, представителят каза, че \"ако поставите някой на годините на Джамал в тази позиция, то той вероятно ще умре\". После представителят разказа, че екипът увил тялото в килим и то било изкарано с кола и предадено на местен сътрудник, за да се отърве от него. Той бил жител на Истанбул. Сега следователите се опитвали да установят къде е тялото, разказа анонимният представител. Междувременно на саудитец от екипа на име Мустафа Мадани били дадени часовникът Епъл, очилата и дрехите на Хашоги и той излязъл през задната врата на консулството в опит да изглежда, че журналистът е напуснал сградата. Мадани отишъл в квартал Султанахмет, където се отървал от вещите на Хашоги. Представителят каза, че екипът после написал фалшив доклад за случилото се, който заблудил властите, и след това бързо напуснал страната. Сега и 15-те членове на екипа били задържани и разследвани, както и трима местни заподозрени, допълни представителят.   ", "date": "2018.10.21", "title": "Източник разказа до най-малка подробност как е бил отнет живота на журналиста Джамал Хашоги"}
{"url": "https://www.blitz.bg/lyubopitno/nauka-i-tekhnologii/ucheni-otkrikha-priznatsi-za-klimatichna-katastrofa-kray-brega-na-alyaska_news634552.html", "text": "Учени регистрираха повторна поява на зона с анормално топла вода в североизточната част на Тихия океан в резултат на глобалното затопляне, съобщи Сайънс алърт.   По мнението им, тази зона може да доведе до екстремни климатични условия в Аляска и други райони в САЩ. За пръв път анормалната зона бе регистрирана през 2013 г. Тя се разширяваше през 2014 г. и 2015 г. Специалисти приписаха разширяването й на продължителната суша в Калифорния и рекордно високата температура на въздуха в Сиатъл през 2015 г. Въпросната зона повлия върху климата по западното крайбрежие на САЩ и допринесе също за поява на бури и студено време по източното крайбрежие и в южната част на страната. Според учените, виновникът за появата на анормално топлата зона в Тихия океан е необичайно високата за есенните месеци температура на въздуха над Аляска. Зоната ще продължи да съществува до края на октомври, а след това въздействието й постепенно ще започне да намалява. Настъпването на есента се забави с 4 седмици в южната и югоизточната част на Аляска, където по това време обикновено валят дъждове.", "date": "2018.10.21", "title": "Учени откриха признаци за климатична катастрофа край брега на Аляска"}
{"url": "https://www.blitz.bg/svyat/trmp-s-goreshch-komentar-za-ubiystvoto-na-zhurnalista-dzhamal-khashogi_news634557.html", "text": "Президентът на САЩ Доналд Тръмп каза, че се нуждае от повече информация за убийството на саудитския журналист Джамал Хашоги и ще работи с Конгреса по въпроса за американски отговор.   Късно вечерта на предизборна проява в щата Невада Тръмп каза, че в скоро време ще разговаря със саудитския престолонаследник принц Мохамед бин Салман. Саудитските власти съобщиха, че Джамал Хашоги е умрял в консулството на Саудитска Арабия в Истанбул при юмручен бой с служители там. Това обяснение обаче породи твърдения, че тази версия е опит за предпазване на влиятелния саудитски престолонаследник. Тръмп първоначално каза, че вярва на саудитското твърдение, но вчера вечерта той каза, че продължава да не знае къде е тялото на Хашоги. Президентът заяви: \"Бих искал да разбера къде е тялото и какво се е случило\". Той допълни, че напредъкът по този въпрос е много бавен. Според Лондон саудитските обяснения за смъртта на Хашоги не са правдоподобни, предаде Франс прес, като се позовава на интервю за Би Би Си на британския министър за Брекзит Доминик Рааб. \"Ние подкрепяме разследването на турските власти, за да видим какви са фактите, защото съществува сериозно съмнение относно обяснението, което беше дадено\", подчерта Рааб. \"Британското правителство иска да бъдат посочени отговорни за тази смърт\", заяви министърът. Германия заяви готовност да замрази износа си на оръжия за Саудитска Арабия в резултат на обясненията за смъртта на Хашоги, определени от Берлин като недостатъчни, предаде Франс прес. В интервю за германската телевизия А Ар Де германският външен министър Хайко Маас каза, че много въпроси остават без отговор след убийството в началото на октомври на журналиста и \"докато тези въпроси останат без отговор, не мога да си представя, че има положителна база в германското правителство, за одобряване на износа на оръжия за Саудитска Арабия\". Германия издаде на 30 септември лицензии за оръжеен износ за Саудитска Арабия в размер на 416,4 милиона евро за 2018 г. Преди нея по този показател е само Алжир със сумата от 741,3 милиона евро. Франция каза днес, че иска да бъде разкрита пълната истина за убийството на саудитския дисидент и журналист Хашоги, предаде Ройтерс, като се позова на изказване на френския финансов министър Брюно Льо Мер. В интервю за телевизия Франс 3 Льо Мер определи като прогрес това, че саудитските власти са признали фактите и са поели известна отговорност. \"Но трябва да бъде хвърлена пълна светлина\". На въпрос как ще се развият двустранните отношения от този момент нататък, Льо Мер каза, че това \"ще зависи от начина, по който истината бъде извадена на яве, разследването бъде проведено и резултатите бъдат установени\".", "date": "2018.10.21", "title": "Тръмп с горещ коментар за убийството на журналиста Джамал Хашоги"}
{"url": "https://www.blitz.bg/layfstayl/shoubiznes/skandalni-razkritiya-za-vrzkata-na-tsvetanka-rizova-s-mladoka-veselin_news633967.html", "text": "Любовният роман между тв звездата Цветанка Ризова и младият доктор Веселин Йосифов явно е с написан финал въпреки бурния си сюжет. В последните седмици медикът вече не се вясва изобщо до журналистката, не я придружава никъде и Ризова ходи по заведения и на кино и на театър сама или с някоя приятелка, пише в. „Уикенд“.   Колеги на Цветанка шушукат, че в крайна сметка д-р Йолов, който е женен и с дете, се е върнал при майката на дъщеря си.  Ризова горско съжалявала, че се е хванала с по-млад мъж и се зарекла в бъдеще да не допуска тази грешка.  Заради младокът Ризова приключи 24 годишен брак.  Тръпката към атрактивния лекар дала сили на журналистката да сложи край на връзката със съпруга си, който й осигуряваше охолен живот, но й изневеряваше под път и над път.  Ризова смятала, че връзката й е провалена и заради медийния шум, който се вдигна около влюбените. ", "date": "2018.10.21", "title": "Скандални разкрития за връзката на Цветанка Ризова с младока Веселин"}
{"url": "https://www.blitz.bg/stsena/ivaylo-karanotov-s-shokirashcha-seks-istoriya-vv-fermata_news633914.html", "text": "Макар и заринат с работа в риалитито „Фермата“, бившият атлет Ивайло Караньотов разпуска напрежението от задълженията си с пикантни истории от личния си живот. Освен драматичните моменти от времето на комунизма, съпругът на Аня Пенчева може да се похвали и с някои доста забавни преживявания от младостта си.   Поредната закуска в стопанството стана повод Ивайло да си припомни за лошите последствия, които бившите му съотборници от националния по лека атлетика понесли след участие на спортен форум в Куба. Докато били в държавата на Фидел Кастро, момчетата не се сдържали и се отдали на секс игри с местни екзотични девойки. Повечето момичето обаче се оказали платени жрици.  Прибирайки се в България, всички атлети вдигнали температура. Единственият, който бил здрав, бил Ивайло, тъй като той не се поддал на сексуалните изкушения не заради друго, а защото бил гнуслив. Липсата на хигиена в девойките го възпряла да се впусне в палавите преживявания, което в крайна сметка го спасило от резил. Съотборниците му обаче нямали неговия късмет, а и родните доктори с нищо не успявали да подобрят състоянието им. Това принудило властта да организира чартърен полет, който да върне всички постарали обратно в Куба и там да ги лекуват.  Местните доктори ги вдигнали на крака само за три дни, но и до днес не става ясно с какво точно са били заразени момчетата и какви медикаменти са били използвани за лечението им. Ивайло разкри, че цялата случка предизвикала голям скандал заради чартъра и невъзможността да се постави диагноза. Очевидно било, че болестта е била венерическа, но така и не става ясно точно какво е натръшкало цял отбор спортисти. ", "date": "2018.10.21", "title": "Ивайло Караньотов с шокираща секс история във „Фермата“"}
{"url": "https://www.blitz.bg/layfstayl/za-damite/khorata-koito-imat-nyakolko-ot-tezi-linii-na-dlanta-si-sa-istinski-galenitsi-na-sdbata_news634001.html", "text": "Той просто има щастлива ръка - така казват за човек, който е спечелил от лотарията или пък е подписал договор, който се впоследствие се оказва много печеливш.  В хиромантията също има понятие \"щастлива ръка\", а притежателят й е истински галеник на съдбата!  Щастливата ръка обикновено е тънка, с дълги тънки пръсти с продълговати нокти. Определенията \"грациозна\" и \"елегантна\" са изключително подходящи за нея. Сгъвките между фалангите изглеждат чисти, но линиите върху тях са ясно маркирани. Дланта има здрав розов цвят. Разстоянието между долните фаланги на пръстите, притиснати едни към други, е почти незначително - парите и щастието на притежателя на такава ръка никога няма да \"изтекат през пръстите\"!    Предлагаме ви прекрасната възможност да разберете в коя сфера ще ви върви най-много. Разгледайте внимателно линиите на дланта си!   ", "date": "2018.10.21", "title": "Хората, които имат няколко от тези линии на дланта си, са истински галеници на съдбата!"}
{"url": "https://www.blitz.bg/layfstayl/izvestnite-rozhdenitsi-na-21-oktomvri_news634476.html", "text": "  Днес повод за празнуване и почерпка имат:    У нас: Проф.  дфн  Боряна Христова , служебен зам.-министър на културата, бивш директор на Националната библиотека “Св. св. Кирил и Методий” Валентин Танев , актьор Гергана Стефанова , депутат от „Воля“ в 44-ото НС Димитър Лазаров , депутат от ГЕРБ в 44-ото НС Милко Багдасаров , бивш депутат Стоян Проф. Кирил Йорданов , историк Мавродиев , член на УС и изпълнителен директор на ББР Христо Пеев , журналист, създател на списание “Клуб М”    По света: Бенямин Нетаняху , трети мандат министър-председател на Израел(1996 – 1999, (2009 – 2013 и от 2013 до момента) Волфганг Кетерле , немски физик, изследвал лазерното охлаждане,. Нобелов лауреат „за постигането на Бозе-Айнщайнова кондензация в разредни газове от атоми на алкалните елементи и за ранните фундаментални изследвания на свойствата на кондензациите“ Ким Кардаши я н , американска риалити звезда, телевизионен персонаж, модел и актриса , прославила се с пищните си задни форми и голи селфита, съпруга на рапъра Кание Уест, с когото очакват трето дете, което се износва от сурогатна майка Кристофър Укерман , мексикански певец, автор на песни и актьор, познат най-вече като член на поп-групата RBD Неманя Видич , бивш сръбски футболист, централен защитник, играл за Цървена Звезда, Манчестър Юнайтед, Интер и националния отбор на Сърбия (в периода 2002 -2011 г.) Никита Михалков , руски (съветски) режисьор, сценарист, актьор и продуцент, познат с режисьорската си работа над филмите „Свой сред чужди, чужд сред свои“, „Незавършена пиеса за механично пиано“, „Няколко дни от живота на И. И. Обломов“, „Урга – територия на любовта“, „Анна: от 6 до 18“, „Изпепелени от слънцето“, „Сибирският бръснар“ Хенрик Клингенберг , финландски музикант,  който се занимава с електронната част от музиката на „Соната Арктика“    ", "date": "2018.10.21", "title": "Известните рожденици на 21 октомври"}
{"url": "https://www.blitz.bg/layfstayl/za-damite/nay-golemite-strakhove-na-razlichnite-zodii-sa-razkriti_news633997.html", "text": "Всеки човек се страхува от нещо и това е напълно нормално. Боим се от самотата, от височини, да не загубим съзнание зад волана и от куп други неща.  Колкото и да се опитваме да отричаме страховете си и да се мъчим да ги скрием от околните, звездите ги познават много добре, така както са наясно и с всеки един детайл от личността ни.   ", "date": "2018.10.21", "title": "Най-големите страхове на различните зодии са разкрити!"}
{"url": "https://www.blitz.bg/layfstayl/za-damite/6-frazi-s-koito-bez-da-iskame-obrichame-detsata-si-na-samota_news634394.html", "text": "Всеки родител желае само най-хубавото за своето детето, но не всички успяват да предадат мислите си по най-правилния начин.   Има определени фрази, които мама и татко повтарят толкова често, че в крайна сметка децата ги усвояват като неизменни истини. А това е много опасно!  ", "date": "2018.10.21", "title": "6 фрази, с които без да искаме обричаме децата си на самота"}
{"url": "https://www.blitz.bg/layfstayl/za-damite/ucheni-razkrikha-taynata-koyato-shche-vi-donese-raztrsvashch-orgazm_news633994.html", "text": "Сексът е смесица от преживявания, които могат да дарят двама души с неземни усещания и емоции. А добрият секс е една от предпоставките за разтърсващ оргазъм.  Американски кардиолози от Националния център по биотехнологична информация направиха изследване с цел да установят какво е нужно, за да достигнете до запомняща се кулминация при половия акт. Според тях за целта не се нуждаете нито секс играчки, нито афродизиаци.   ", "date": "2018.10.21", "title": "Учени разкриха тайната, която ще ви донесе разтърсващ оргазъм"}
{"url": "https://www.blitz.bg/svyat/cherna-vest-v-yaponiya-pochina_news634564.html", "text": "Носителят на Нобелова награда за химия за 2008 г. Осаму Шимомура почина на 90-годишна възраст, предават японски медии. Японско-американският учен умря в Нагасаки.   Осаму Шимомура е специалист в областта на органичната химия и морската биология. Роден е през 1928 г. във Фукучияма, префектура Киото, Япония, а през 60-те години на миналия век се установява в САЩ, където живее и работи. През 2008 г. Шимомура и американците Мартин Чалфи и Роджър Циен стават лауреати на Нобелова награда за химия за откриването и разработването на зеления флуоресциращ протеин (GFP), който за пръв път е наблюдаван при медузите Aequorea victoria през 1962 г.", "date": "2018.10.21", "title": "Черна вест в Япония, почина..."}
{"url": "https://www.blitz.bg/layfstayl/ptuvane/khilyadi-priizhdat-km-taynstvena-peshchera-i-drevno-svetilishche-do-kyustendil-i-chakat-da-im-se-sluchi-nay-golyamoto-chudo_news634509.html", "text": "Над село Лиляч, община Невестино се намира древно светилище, познато като лечебен и енергиен център още от дълбока древност. Провиралката, както местните хора наричат мегалитния комплекс, се намира на около километър над селото.  Според поверието, преди около 15 века там се е случило изумително чудо. И то не кого да е, е съпругата на най-силния владетел в света по това време.   ", "date": "2018.10.21", "title": "Хиляди прииждат към тайнствена пещера и древно светилище до Кюстендил и чакат да им се случи най-голямото чудо"}
{"url": "https://www.blitz.bg/intsidenti/stikhii/cherni-vrkh-godina-sled-potopa-varyat-kurban-za-zdrave-za-da-se-otrsyat-ot-uzhasa-snimki_news634562.html", "text": "Година след наводнения в община Камено и община Бургас бе отслужен молебен в село Черни връх. Събитието се проведе в църквата „Св. Симеон Стълпник“. Сред официалните гости бяха народният представител от ГЕРБ Галя Желязкова, кметът на община Камено Жельо Вардунски и председателят на Общинския съвет от ГЕРБ Радослав Балтаджиев, пише \"Флагман\".  Жителите раздадоха курбан за здраве, за да не се повтарят повече подобни природни бедствия и запалиха свещ в храма.  Голямото наводнение в нощта 24-ти срещу 25-ти октомври през 2017 г. бе едно от най-тежките събития за последните години в Бургаска област. Двуметрова приливна вълна буквално заля общините Камено и Бургас. Стихията бе толкова мощна, че помете всичко по пътя си - постройки, улици, коли, животни... и човешки съдби. Най-тежко пострадаха каменските села Ливада, Полски извор и Черни връх, в община Бургас - с. Равнец, поражения имаше и в с. Братово.  Потопът взе пет жертви, а въстановяването на щетите ще отнеме години.  Десетки доброволци организираха акции за подпомагане на пострадалите семейства - едни разчистваха домовете им, а други даряваха вещи от първа необходимост. ГЕРБ също се включи в кампанията, като дари 100 000 лв. от партийната субсидия, които бяха разпределени по равно между двете пострадали общини за справяне с нанесените щети.  Организирани бяха благотворителен базар и концерт от ЖЕНИ и Майки ГЕРБ, в които се включиха стотици съпричастни бургазлии. От събитието бяха събрани близо 23 хиляди лв. В края на тази седмица стана ясно, че в ЕК е подписано финалното одобрение на средствата от 2,2 млн. евро за преодоляване на щетите от наводненията в общините Бургас и Камено.", "date": "2018.10.21", "title": "Черни връх година след потопа: Варят курбан за здраве, за да се отърсят от ужаса (СНИМКИ)"}
{"url": "https://www.blitz.bg/politika/elena-yoncheva-ako-iskame-zdraveopazvane-kato-v-afrika-neka-pravitelstvoto-si-ostane_news634500.html", "text": "Левицата получава заслужени критики, но тя е единствената опозиционна партия в страната, която е способна да свали това, което наричаме ГЕРБ, от власт. Всички трябва да се убедим в общата цел - да свалим управляващите от властта. Това каза депутатът от БСП Елена Йончева пред БНТ.     „ГЕРБ нямат алтернатива като дясна партия“, посочи тя.     По думите ѝ, изборите в страната са закъснели, защото България върви надолу. Йончева добави, че всички хора, които виждат какво се случва в България трябва да застанат срещу управлението на ГЕРБ.     „Повод за атаки срещу управляващите винаги има, защото вотът на недоверие в здравеопазването показва, че хората нямат доверие към ГЕРБ. Този вот дава възможност хората да разберат какво става в сферата на здравеопазването“, обясни социалистката.     Математиката показва, че вотът няма да мине, въпреки че депутат от \"Обединени патриоти\" бил казал, че всяка година от Националната здравноосигурителна каса (НЗОК) се крадат 1 млрд. лева, поясни Йончева.     Тя смята, че вотът на недоверие вече е минал сред обществото, защото всеки българин под една или друга форма е пациент на системата на здравеопазването.     „Има погром в здравеопазването, защото много българи чакат за трансплантация. Погромът в здравеопазването е огромен и ние сме на първо място по детска смъртност, сърдечно-съдови заболявания и предотвратими заболявания“, смята депутатката.     „Ако искаме здравеопазване като в страните от третия свят и от Африка - добре, нека правителството продължи да работи, но ако искаме здравеопазване като това в Европа, трябва да намерим решение за това“, призова социалистката.     В Европа здравеопазването е споделена отговорност, смята тя, добавяйки, че погромът в здравеопазването е повсеместен и нямало решение за него.     По думите ѝ, НЗОК генерира 4 млрд. лева годишно, но отделно от това българинът дава още 4 млрд. лева.     Йончева представи данни и на Световната банка. По данни на банката всяка година 4% от българите слизат под прага на бедността и ако настоящето управление остане още три години на власт, то по данни на Световната банка 12% от населението ще слязат под прага на бедността.     Здравето не би трябвало да бъде стока, а държавата да гарантира на всеки един от нас достъп до здравеопазването, призова червеният депутат.     Йончева изрази възмущението си от изказването на вицепремиера и лидер на НФСБ Валери Симеонов по адрес на майките на деца с увреждания. Тя е на мнение, че зад думите на правителството стои една и също политика - пълно пренебрежение към исканията на гражданите.    ", "date": "2018.10.21", "title": "Елена Йончева: Ако искаме здравеопазване като в Африка, нека правителството си остане"}
{"url": "https://www.blitz.bg/daydzhest/pet-ot-nay-vpechatlyavashchite-kruizi-na-planetata-snimki_news634587.html", "text": "Отправяме се на круиз, идвате ли с нас? Вижте пет от най-впечатляващите круизи на планетата: Проучване на Амазонка   С прозорци от пода до тавана в каютата си, няма да пропуснете нищо, докато обикаляте Амазонка на круиз по река Делфин. Той е идеален за семейства, благодарение на 14-те големи апартамента за гости, четири от които могат да бъдат свързани помежду си, за да се настанят няколко семейства (децата след седемгодишна възраст са добре дошли на кораба.)  Три или четири нощни маршрута ви отвеждат дълбоко в националния резерват Pacaya Samiria - една от най-големите защитени наводнени гори в света. Опитни водачи ще ви покажат огромното биоразнообразие на района чрез екскурзии и дейности, които включват плуване с речни делфини, риболов на пирани, наблюдение на птици, преходи в тропическите гори, хранене на маймуни и др.  За наистина уникално приключение направете нощно сафари, за да се насладите на звуците на джунглата и да съзерцавате звездите. Речно сафари в Африка Плавайте по река Чобе в Ботсвана на сафарито AmaWaterways Zambezi Queen. Този кораб може да настани само 28 пътника и е проектиран специално за наблюдение на дивата природа.  Пътниците могат да видят лъвове, леопарди, зебри, хипопотами, слонове, жирафи. Седнете на балкона, отпивайки чаша вино и се насладете на африканското слънце. На борда на кораба има басейн, където можете да се отпуснете, докато се наслаждавате на гледката. Романтика по река Дунав Качете се на борда на Viking River Cruises с маршрут по река Дунав - от Пасау, Германия до Будапеща, Унгария. Ще имате спирки по долината Ваху, обект на световното културно наследство на ЮНЕСКО, както и във Виена, Австрия.  Ще видите и по-малко известни централноевропейски градове, включително Кремс, Австрия и Братислава, Словакия. Корабът минава покрай лозя, села, манастири и замъци по време на осемдневното турне.  Екскурзиите включват минералните бани в Будапеща, посещение в абатството Готвайг в Кремс и концерт на Моцарт и Щраус във Виена. Открийте Ангкор Ват и храмовете в Камбоджа Камбоджа е империя от храмове, включително световноизвестния Ангкор Ват, желана дестинация за много хора. Най-добрият начин да видите страната и да посетите невероятните плаващи села е да вземете речен круиз, тъй като реката е жизнената сила, сърцето и душата на всекидневния живот на Камбоджа.  CroisiEurope Cruises е фамилна френска компания за речни лодки и най-новият й кораб е RV Indochina II. Той разполага само с 32 каюти за 64 пътника, като всяка има самостоятелен балкон, така че можете да разгледате всички забележителности, докато плавате по реката.  По време на круиза има планирани ежедневни екскурзии на всяко пристанище, включително посещения на замъци, местни ферми и пагоди. Ще видите ежедневието на местните - как рибарите хвърлят мрежите си всяка сутрин, играта на децата и жените, които перат в реката.  Храна и вино в Бордо Франкофоните и любителите на храната ще се насладят на осемдневно пътешествие с тематични напитки и вино на речния круиз на 130-местния Uniworld Bordeaux, Vineyards & Châteaux по река Роял. Бордо е дом на някои членове на най-зашеметяващата архитектура в Европа, със запазени древни сгради.  Той също е един от най-добрите градове за колоездачи в Европа, а всички пътувания на Uniworld включват безплатни велосипеди под наем. Маршрутът започва и завършва в Бордо и има спирки в Паулиак, на историческия път за вино Медок и Св. Емилион, известен с винопроизводствената си традиция.  Екскурзиите включват дегустация на вино в полуостров Медок, има пешеходни обиколки по красивите калдъръмени улички на Сен Емилион и посещение на монолитната църква \"Свети Емилион\" от ХІХ в., която е издълбана в скала.", "date": "2018.10.21", "title": "Пет от най-впечатляващите круизи на планетата (СНИМКИ)"}
{"url": "https://www.blitz.bg/svyat/erdogan-se-zakani-turtsiya-shche-razkrie-tsyalata-istina-za-smrtta-na-dzhamal-khashogi_news634577.html", "text": "Държавният глава на Турция Реджеп Тайип Ердоган обеща да разкрие „цялата истина“ за убийството на журналиста Джамал Хашоги, който изчезна на 2 октомври след посещение в консулството на Саудитска Арабия в Истанбул, предава AFP.   Говорейки на митинг в Истанбул, турският президент подчерта, че ще направи специално изявление по случая следващата седмица.  „Тук търсим справедливост и ще разкрием цялата истина, не чрез някакви обикновени стъпки, а цялата истина“, увери Ердоган.  ", "date": "2018.10.21", "title": "Ердоган се закани: Турция ще разкрие цялата истина за смъртта на Джамал Хашоги"}
{"url": "https://www.blitz.bg/layfstayl/skorost/v-mrezhata-pokazakha-zashcho-nikoga-ne-tryabva-da-parkirate-do-pozharen-kran-snimki_news634457.html", "text": "Пожарникарите се радват на заслужено уважение във всяка страна, защото професията им е достатъчно важна и опасна. Някои шофьори, обаче, дали от невнимание или нещо друго, понякога паркират до пожарен кран и се случва нещо доста шокиращо за тях.   ", "date": "2018.10.21", "title": "В мрежата показаха защо никога не трябва да паркирате до пожарен кран (СНИМКИ)"}
{"url": "https://www.blitz.bg/svyat/semeystvo-simpsn-s-nov-udar-predrekli-marikhuanata-v-kanada-predi-13-godini-video_news634553.html", "text": "Виждащите в бъдещето семейство Симпсън направиха нов удар - този път предсказвайки легализирането на марихуаната в Канада. Това се случва в епизод, излъчен преди 13 години. В епизода от 2005 година Нед Фландърс получава предложение за reeferino - канадски термин за канабис, от неговия двойник в Канада, пише в. \"Дейли стар\".В епизода с името Midnight Rx, Нед се запознава със свой двойник, докато той и Хоумър са в Манитоба, Канада.   Той и Хоумър са в канадския град заради ялова схема, измислена заедно с Апу и Дядо, за контрабанда на евтини лекарства през канадско-американската граница.         След размяна на специфичния поздрав \"удлс\" алтернативният Нед изважда свита цигара и казва: \"Тук е законно\". На това Фландърс отговаря: \"Те ме предупредиха, че Сатаната ще се опита да ме съблазни\".   Това не е първият път, в който семейство Симпсън правят точни предсказания за бъдещето.   Анимационният сериал успя да предрече избирането на Доналд Тръмп за президент с цели 16 години.   Превод и редакция: БЛИЦ     ", "date": "2018.10.21", "title": "Семейство Симпсън с нов удар! Предрекли марихуаната в Канада преди 13 години (ВИДЕО)"}
{"url": "https://www.blitz.bg/svyat/golyama-lyubov-s-tragichen-kray-momche-ne-ponese-zagubata-na-krasivata-si-priyatelka-sled-kasapnitsata-v-kerch-i-snimki_news634579.html", "text": "Часове след като приятелката му умира в московска болница, пострадала при касапницата в Керч, Армен Бадалян скача през прозореца от блока, в който живее. Той не умира, но ще има здравословни затруднения през целия си живот.Съученици твърдят, че 17-годишното момиче Виктория Демчук е модел и е сред най-популярните в училището в Керч. Когато бомбата избухва, тя се оказва в епицентъра на събитието.   Виктория е откарана в болница, където Бадалян, 19-годишен бивш футболист, не спира да седи до нея, да я подкрепя и да очаква любимата му да се оправи. Моделката е имала тежки наранявания по цялото тяло, била е оперирана дълго и лекарите са решили да ампутират единия й крак.   \"Когато той разбра, че тя е загубила крака си, каза, че няма значение. Той беше мотивиран да намери пари и да й купи най-хубавите протези\", споделя приятел на Бадалян.   Но кошмарът не приключва тук.   На следващия ден  лекарите в Керч решават, че медиците не са достатъчно добри и пращат Виктория в Москва. Тя умира още по време на транспортирането си.   \"Целият ми живот е съсипан! Вика бе подарък за идиот като мен\", написа той в социалните си мрежи, допълвайки: \"Обичам я много. Тя е най-хубавото нещо, което някога ми се е случвало. Не съм готов да я пусна. Това е истината и няма да я крия, не ме интересува кой какво си мисли\".   Сестрата на Армен твърди, че той е бил в истински шок, но никой не е очаквал да направи това, което следва.   В ранните петъчни часове, Бадалян променя статуса си в руска социална мрежа. Той пише \"Обичам те, завинаги заедно\" и скача от прозореца си, който се намира на четвъртия етаж в блок. Трагичната любовна история не приключва тук. Армен не губи живота си, но след редица тежки операции става ясно, че ще живее със здравословни усложнения през целия си живот.  Превод: БЛИЦ  ", "date": "2018.10.21", "title": "Голяма любов с трагичен край: Момче не понесе загубата на красивата си приятелка след касапницата в Керч и... (СНИМКИ)"}
{"url": "https://www.blitz.bg/svyat/srutvane-na-mina-blokira-pod-zemyata-22-minori_news634481.html", "text": "Срутване на скала причини разрушение на част от въглищна мина в източната китайска провинция Шандун. Най-малко 22 миньори са блокирани под земята, съобщи агенция Синхуа.   Срутването се е случило в окръг Юнчен около 11:00 часа местно време в събота.  До момента успешно е възстановена работата на вентилационната система в мината, като операцията по търсене и спасяване на миньорите продължава, уточняват БГНЕС.", "date": "2018.10.21", "title": "Срутване на мина блокира под земята 22 миньори"}
{"url": "https://www.blitz.bg/svyat/namerikha-telata-na-ruskite-piloti-padnali-v-azovsko-more_news634497.html", "text": "Откриха телата на двамата пилоти на руския самолет Л-39, който падна в Азовско море, съобщиха световните медии.   В района на инцидента работи спасителен кораб. Той трябва да издири и извади фрагментите на разбилия се Л-39. Властите не съобщават подробности за катастрофата. Известно е, че тя е станала в четвъртък, а най-вероятната причина е техническа неизправност. Самолетът е летял без боеприпаси. Той е изпълнявал рутинен полет за обучение на летци. Според предварителна информация, техническа неизправност може да бъде причината за катастрофата. Л- 39 е боен самолет за обучение на летци. Той е в експлоатация в повече от 30 държави. Някои модификации могат да се използват като леки атакуващи самолети и изтребители.", "date": "2018.10.21", "title": "Намериха телата на руските пилоти, паднали в Азовско море"}
{"url": "https://www.blitz.bg/svyat/prva-reaktsiya-ot-rusiya-sled-razvaleniya-ot-trmp-dogovor-za-likvidirane-na-raketite-ss-sreden-obseg-na-deystvie_news634503.html", "text": "Русия осъжда новите действия на САЩ, които чрез шантаж се опитват да изтръгнат от Москва отстъпки в областта на стратегическата стабилност. Това заяви  заместник-министърът на външните работи на Руската федерация Сергей Рябков по повод решението на Вашингтон да се оттегли от Договора за ликвидиране на ракетите със среден обсег на действие (ДРСМД).   Както БЛИЦ писа по-рано държавният глава на САЩ Доналд Тръмп обвини Русия в нарушаване на договора, подписан през 1987 г.  „Възприемаме новите американски опити с методите на шантаж да получат отстъпки от Русия в областта на международната сигурност и стратегическа стабилност с тревога и осъждане. Нееднократно бе казано от руска страна, че американците нямат никакви основания за обвинения в нарушаване на този договор“, категоричен бе Рябков.  „През тези години те така и не успяха да подкрепят тези измислени обвинения с конкретни обяснения“, допълни заместник-министърът на външните работи на Русия.  В същото време стана ясно, че Великобритания възнамерява да подкрепи САЩ по този въпрос. \"Ние, разбира се, искаме този договор да продължи да действа, но за това са необходими усилията на всички страни в него, а днес една от тях го игнорира. Русия го нарушава и именно тя трябва да промени поведението си\", посочи министърът на отбраната на страната Гевин Уилямсън.  Той посочи, че САЩ са \"близък и отдавнашен съюзник\" и Обединеното кралство няма да се поколебае да подкрепи американската позиция по този въпрос.    Договорът забранява на САЩ и Русия да притежават, произвеждат или изпробват изстрелвани от земята крилати ракети с обхват от 500 до 5500 километра.     Сключеният през 1987 г. Договор за ликвидиране на ракетите със среден обсег на действие укрепва сигурността на САЩ и техните съюзници в Европа и Азия. Той е подписан от Михаил Горбачов и Роналд Рейгън и съгласно него близо 2700 ракети със среден обхват са били унищожени.  ", "date": "2018.10.21", "title": "Първа реакция от Русия след разваления от Тръмп договор за ликвидиране на ракетите със среден обсег на действие"}
{"url": "https://www.blitz.bg/obshtestvo/amerikanski-zet-v-rakovski-trsi-petrol-i-dinozavri_news634504.html", "text": "Д-р Майкъл Санди бе специален гост на Центъра за върхови постижения в областта на растителната системна биология и биотехнология, разположен в Института по зеленчукови култури „Марица“, Пловдив. В Нощта на учените, която се проведе там в края на септември, той изненада аудиторията с интересни данни за открити останки от динозаври и различни вкаменелости, които са обитавали нашите земи преди появата на човека, съобщава „Марица“.     Проф. д-р Майкъл Санди разказва, че преди милиони години част от територията на днешна Северозападна България е била под вода, а районът - дъно на воден басейн. На същото място сушата е била разрушена поради много силна ерозия. Предполага се, че по време на мезозойската ера там са живели динозаври. Данни за тях се появяват в научни статии едва през 2010 г. Първият описан фосил е с дължина под 10 см и представлява бедрена кост. Той е част от колекция от 1985 г. и е открит в пещерата „Лабиринта“ в района около Враца. Първоначално колекцията не е разпозната като динозавърска, което е разбираемо предвид наличието на седиментни скали, които били във вода. Предполага се, че костите са отнесени във водата или трупът се е озовал по някакъв начин във водния басейн. Кости на гръбначни и безгръбначни като мозазавър и акула са намерени и описани в друга статия през 2006 г. Към безгръбначните спада и цефалоподът, който е от същото семейство на днешните октоподи и сепии.     Първият открит роднина на динозавъра в България е орнитомимозавър. Той е описан на базата на една кост, намерена на 200 метра в пещерата „Лабиринта“. Това е дало основание да се направят изводи, че дължината им е варирала от 1 до няколко метра, а животните били всеядни. В същата пещера са открити кости и от друг братовчед на динозавъра - хадрозавър.     Първоначално фосилите в пещерата са били само на морски животни. Намерени са между 1981 и 1985 г., но са описани от учени едва през 2006-а. Находките били от мозазавър (морски гущер), зъб от акула и амонит (мекотело). Най-големият амонит в България е намерен около Шумен и е с диаметър 1.44 м. Той е експониран в Националния природонаучен музей в София, докато този, намерен в Лабиринта, е едва 2 см. По време на мезозойската ера, когато е бил разцветът на динозаврите, амонитите са били хищниците в морета.     От камъни и вкаменелости д-р Майкъл Санди бил впечатлен от малък. Интересът му обаче е към гръбначните вкаменелости от мезозойската ера. Научната му дейност е фокусирана върху брахиоподите, както и върху черупковите фосили, живели през юра - втория период на мезозойската ера. Ученият обясни, че специално брахиоподите му служат да изследва какви са били разстоянията между отделните континенти.     Работата на палеонтолога е в колаборация с негов колега, който изучава геохимията на черупката, която „подсказва“ каква е била преди милиони години температурата на водата.     В момента научните изследвания на Майкъл Санди са насочени към изследване на условията за образуване на петрол по света - в Румъния, както и в американските щати Аляска и Орегон. Смята да проучи също имало ли е подобни условия за образуване на петролни залежи и в България, в частност във Варна. Откритите към момента вкаменелости давали знак, че там може да има петрол на голяма морска дълбочина. В тази връзка американци са публикували хипотетични научни разработки за добив на нефт в морската ни столица. Проучването е извършено с участието на български експерти с подводница още през 70-те години на ХХ век.     Проф. Санди коментира, че като цяло в Световния океан са открити районите, където не е прониквала светлина. И тук идва въпросът как тези вкаменелости са живели, без да извършват фотосинтеза? Изследванията показват, че брахиоподите, които палеонтологът изучава, са съществували при тези условия заедно с други организми. Влизайки с подводниците във водата, се разбирало, че под морето е имало части, където изригва топла вода, т.е. там е имало вулканична дейност. Близо до топлите води имало и студени, както и следи от варовикови скали, които също давали знак за наличие на петрол.     Проф. д-р Майкъл Санди е роден и израснал в Лондон, но над 30 години живее в Америка в щата Охайо. В родината си получава бакалавърска степен по геология със специалност „Палеонтология“. Установява се в Щатите, след като печели конкурс за преподавател по геология в Университета в Дейтън, щата Охайо. Той е български зет, а съпругата му е от Раковски.    ", "date": "2018.10.21", "title": "Американски зет в Раковски търси петрол и динозаври"}
{"url": "https://www.blitz.bg/obshtestvo/mrezhata-nastrkhna-nemoralno-li-e-maykata-da-tseluva-malkiya-si-sin-po-ustata_news634506.html", "text": "  Тази подхвърлена тема в една от социалните мрежи предизвика гейзер от емоции, мнения и коментари. Някои от тях доста екзотични. Въпросът „Може ли да се целува детето по устните?” винаги е предизвиквал диаметрално противоположни мнения. Обикновено от едната страна са лекарите, а от другата – психолозите и родителите. Докато едните твърдят, че целувката по устните направо е опасна, защото заедно с нея бебето ви може да се „сдобие” с цял куп болести, като херпес или хепатит, другите са на мнение, че няма нищо по-нормално от това да показваш любовта към децата си с целувка, и то по устните. В случая обаче спорът не е просто за целувката, а за целувката на майката към невръстния й син. А каква е разликата с момиченцата?, пита майка. И веднага й отговарят – при „мъжките” майки е по-различно, има опасност да се развие т.нар. Едипов комплекс… Други майки стигат още по-далеч: \"Целувката по устата на момченце е нещо извратено, също както и кърменето - затова и не съм кърмила\"... \"Не смятам, че е редно да се формират подобни навици у децата, защото те не могат още да различат кое е морално, невинно и кое не.\" Очевидно тези майки са привърженички на тезата на една американска лекарка, според която устата на бебето е ерогенна зона, която не е предназначена за родителски целувки! Пак според нея децата могат да свържат целувката със сексуална или романтична връзка и да се чудят защо майка им прави точно това... Естествено, има майки, които са на другия край на спора: „Целувам го навсякъде, когато си искам, където си поискам, не мисля, че не трябва, че не е редно така и че не е хигиенично, обожавам го, идва ми отвътре да го изям, никога не бих се въздържала, когато и той подава устичка към мен да ме цунка, никога не бих извърнала моята! Това са най-милите ми моменти, които едва ли ще ги имам като стане голям!” „Аз съм майка на 3 момчета, които са на 11 години, на 8 г. , и на 5 г. Целувала съм, целувам и ще ги целувам по устичките до момента, в който на тях ще им бъде неудобно. Та нали аз съм тяхна майка и нашата връзка и любов е най-специалната, какво ми пука кой какво ще си помисли!” Не сме предполагали, че целувката - един от най-красивите начини за изразяване на родителската любов, може да раздели майките на „морални” и „неморални” и да предизвика толкова разнопосочни мнения. Но… когато става въпрос за децата им, майките май са непредвидими. Добре че все пак не сме в Индонезия, където за публична целувка ви щракват белезниците и като нищо можете да откарате 10 години в пандиза...  ", "date": "2018.10.21", "title": "Мрежата настръхна! Неморално ли е майката да целува малкия си син по устата?"}
{"url": "https://www.blitz.bg/svyat/strashna-napast-ezero-v-grtsiya-zaprilicha-na-stsena-ot-film-na-uzhasite-zaradi-ryadk-fenomen-video_news634482.html", "text": "Езеро в северната част на Гърция е превърнато в сцена от филма на ужасите, след като беше загърнато в една 1000-метрова мрежа, направена от огромен рояк от паяци, пише \"Български новини\".   Зловещите снимки на езерото Вистонида показват крайни храсти, огради и малки дървета, напълно покрити с паяжини. Експертите казват, че редкият феномен е бил резултат от стотици хиляди Tetragnatha, известни като паяци, които се простират, привличайки се в района в необичайно топло време. Известно е, че членестоногите изграждат мрежи в близост до водни хабитати, като някои видове дори се смята, че могат да ходят по водата. Повишаването на популацията на комари също увеличи броя на паяците, които искат да се хранят с насекомите, докато тъкат гнездата си за чифтосване. „Това е причинено от пренаселеност от паяци … има изобилие от храна“, каза местният биолог на екологичния парк Евтерпи Патецини пред Alpha TV. Биолозите предупредиха, че феноменът ще се разпространи по-нататък, тъй като по-високите температури и нарастващата влажност осигуряват идеалните плодородни условия за растеж на паяците. „Метеорологичните условия са идеални за тяхното размножаване“, добави г-жа Патецини.", "date": "2018.10.21", "title": "Страшна напаст! Езеро в Гърция заприлича на сцена от филм на ужасите заради рядък феномен (ВИДЕО)"}
{"url": "https://www.blitz.bg/svyat/sauditskiyat-ministr-na-pravosdieto-obeshcha-nezavisimo-razsledvane-za-khashogi_news634483.html", "text": "Саудитският министър на правосъдието шейх Уалид бин Мохамед ас Самаани обеща да проведе независимо разследване на обстоятелствата около смъртта на журналиста Джамал Хашоги, съобщава „Ройтерс“.     По думите му, случаят с Хашоги е станал на саудитска суверенна територия (консулството на Саудитска Арабия в Истанбул - бел. р.) и ще бъде гледан от саудитски съд, след като всички процедури приключат, изтъкна министърът в комюнике.     По-рано Рияд съобщи, че дисидентът Хашоги е умрял при сбиване в истанбулското консулство, признавайки за първи път за смъртта му, след като две седмици отричане обтегнаха отношенията между Запада и кралството.  ", "date": "2018.10.21", "title": "Саудитският министър на правосъдието обеща независимо разследване за Хашоги"}
{"url": "https://www.blitz.bg/obshtestvo/regioni/chudoto-doyde-v-lom_news634512.html", "text": "На шестия ден след голямата авария в Лом, която остави над 30 хиляди души без вода, водоподаването е възстановено. Засега водата е пусната с ниско налягане, което постепенно ще се увеличава, предава Нова тв.   До довечера се очаква тя да достигне и във високите части на града и по горните етажи на блоковете. Утре училищата, детските градини и яслите няма да работят заради дезинфекция. А от общината ще продължат да раздават вода на хората в града.", "date": "2018.10.21", "title": "Чудото дойде в Лом"}
{"url": "https://www.blitz.bg/obshtestvo/samo-v-blits-mrezhata-nasmete-rayko-koyto-mechtae-za-bogata-shvedka-zashchoto-blgarkite-stavali-samo-da-perat-mrsni-chorapi_news633424.html", "text": "Масово недоволство срещу Райко бушува в социалните мрежи. Преди няколко месеца 26-годишният младеж отсече, че българките стават само да перат мръсни чорапи и да правят салата. И макар че доста време мина, дори и днес и жени, и мъже се дразнят на думите му и споделят статия за него, като се чудят каква жена заслужава той.             Българските жени стават само да перат мръсни чорапи и да правят салата. Това грубичко твърдение прави младежът, който е от Пловдив, по местната телевизия. Райко е решил да бъде само с богати чужденки. Той не иска българки в леглото си, защото според него те не стават за нищо. След като не спи отдавна с българки, Райко е решил да спи само и единствено с чужденки. Всъщност Райко не превъзнася креватните умения на чужденките, а ги цени като партньорки, “дори само за компания”. Според него те имат по-богата обща култура, говорят на повече теми, могат да му дадат това, което иска… Българските жени не са конкурентоспособни на световния пазар на жените, е присъдата на Райко, който вече е основала група във “Фейсбук”, красноречиво озаглавена \"Българките стават само да перат мръсни чорапи и да правят салата\".    Как още като бил на 24 младежът вече напълно се е разочаровал от сънародничките си? “Изгубиха ми голяма част от времето със себе си! Едната е бръмчалка, която излиза с теб само за да те използва. На друга единствената й идея е да излиза с теб, докато имаш пари и после без никакъв проблем ще замени с друг. Те се държат с мъжете все едно са последните жени на света, а това не е точно така”, обяснява той. Според Райко българските жени съвсем целенасочено сами избират да са курви, а мъжете у нас се примиряват с това отношение – с изневерите, с това да бъдат подценявани или да бъдат зарязвани от жена и след дългогодишна връзка дори. Мечтата на Райко е Швеция. За него там се намират най-яките жени на света. Той е решена да се ожени за шведка.  В момента той работи на автомивка в Лондон и казва, че се чувства щастлив. А за българки не ще ѝ да чуе.", "date": "2018.10.21", "title": "Само в БЛИЦ! Мрежата насмете Райко, който мечтае за богата шведка, защото българките ставали само да перат мръсни чорапи"}
{"url": "https://www.blitz.bg/obshtestvo/zashcho-momiche-kachi-video-ot-razhdaneto-si-onlayn_news634510.html", "text": "Антоанета Пепе - това име може и да не ви говори много, но тя е момичето, което сподели своето раждане в Youtube. Видеото събра хиляди гледания, предава Нова ТВ.   Ети, както я наричат приятелите, и съпругът й Филип са сензация в онлайн пространството. Двойката има две деца. Те споделят личните си преживявания с целият свят. Защо го правят? И защо едни 28-годишни млади хора решиха да напуснат Дания и да започнат живота си отново - тук в България? Антоанета и Филип се запознават преди 3 години в бар в Копенхаген. На втората седмица заживяват заедно, а след 3 месеца вече очакват първата си дъщеря.   ", "date": "2018.10.21", "title": "Защо момиче качи ВИДЕО от раждането си онлайн?"}
{"url": "https://www.blitz.bg/svyat/sblstsi-mezhdu-khristiyani-i-myusyulmani-v-nigeriya-nad-50-zhertvi_news634519.html", "text": "При сблъсъци между християни и мюсюлмани в северната част на Нигерия загинаха 55 души, предадоха световните медии, цитирайки публикувано вчера изявление на президента Мухамаду Бухари, който осъди убийствата.     \"Честите кръвопролития, дължащи са на недоразумения, които може да бъдат уредени по мирен път, са притеснителни\", се подчертава в президентското изявление. \"Никоя култура или религия не бива да оправдава пренебрежението към святостта на човешкия живот\", добавя Бухари.  В четвъртък избухна насилие между мюсюлмани от етноса хауса и християни от етноса адара. Спорът започнал на пазара в град Касуван Мегани, на петдесетина километра от град Кадуна, столица на едноименния щат. След намеса на полицията ситуацията временно се успокоила, но вечерта младежи адара се събрали за ответен удар срещу мюсюлманската общност. При нападението били изгорени жилища. След това конфликтът се разгоря с нова сила. Началникът на полицията на щата Кадуна съобщи, че са арестувани 22 заподозрени. От вчера в града е наложен полицейски час.     Това не е първият случай на междурелигиозно насилие в щата Кадуна, където се срещат предимно мюсюлманските северни райони и предимно християнският юг. В региона по традиция има напрежение между религиите. Преди време в района се стигна до насилие между мюсюлмани скотовъдци и християни земеделци. Конфликтът за земята се утежнява от климатичните промени и демографската експлозия в страната, отбелязват световните медии.     През февруари при сблъсъци, подобни на сегашните бяха убити 10 души, а стотици жилища бяха изгорени. Разследването продължава.    ", "date": "2018.10.21", "title": "Сблъсъци между християни и мюсюлмани в Нигерия, над 50 жертви"}
{"url": "https://www.blitz.bg/blits-tv/vizhte-kak-spasyavat-mzh-ot-pokriva-na-kshcha-v-italiya-unikalno-video_news634591.html", "text": "Хора се оказаха в капан на покрив на къща след пороите, които наводниха части от Италия. Видео показва как пожарникари спасяват с хеликоптер мъж близо до Катания в петък. Наводненията бяха причинени от силни бури, които пометоха къщи, а пътищата се превърнаха в реки, предава Нова Телевизия.   Екипи летяха над района, за да спасят тези, които са се оказали в капана на водата върху покривите на къщите си или в колите си. Валежите в Калабрия достигнаха 130 литра на квадратен метър, а в Сицилия - около 50 литра на квадратен метър. Причина за потопа бе циклон над Южна Италия, който донесе интензивни валежи.", "date": "2018.10.21", "title": "Вижте как спасяват мъж от покрива на къща в Италия (УНИКАЛНО ВИДЕО)"}
{"url": "https://www.blitz.bg/lyubopitno/nay-mladiyat-miliarder-zhivee-v-norvegiya-toy-e-na-25-godini-i-e-snimki_news634593.html", "text": "Норвежецът Густав Магнер Витьое е крупен акционер в компанията за сьомга Salmar ASA, собственост на баща му. Но при това семейният бизнес почти не го интересува. Густав гради кариера в модния бизнес и инвестира в технологични фирми. Също така има профил и в Инстаграм.Густав Магнер Витьое е роден през 1993-а година в Норвегия. Списание Forbes го назова като най-младият мъж милиардер в света със състояние от 3.1 милиарда долара.       В рейтинга на младите и богатите Густав е изпреварен от своите сънароднички Александра и Катерина Андресен (22 и 23 години съответно), занимаващи се с инвестиции.       Густав е крупен акционер в компанията Salmar ASA, която се занимава с производството на сьомга. Фирмата е основана от баща му.        Salmar ASA е една от най-големите производители в света на сьомга и една от най-мощните бизнес империи в Норвегия.       Семейният бизнес обаче слабо интересува златното момче. Не може просто така да се стане голям шеф, казва той: залогът е твърде голям.    Вместо скучният живот на съсобственик на огромна компания Густав избира кариерата на модел. Той има договор с агенцията Norway’s Team Models.       Густав поддържа и профил в Инстаграм, където публикува своите dolce vita и кадри от фотосесии. Към момента той има над 80 000 последователи.      Също така \"принцът на сьомгата\" инвестира в прохождащи технологични фирми, като Gobi (аналог на Snapchat) и Key Bulter (услуга за клиенти на Airbnb).       Въпреки всичко това за личния живот на милиардера е известно твърде малко. Така че в скоро време неговите почитателки, видимо, тепърва ще растат в геометрична прогресия.        Превод и редакция: БЛИЦ    ", "date": "2018.10.21", "title": "Най-младият милиардер живее в Норвегия, той е на 25 години и е ... (СНИМКИ)"}
{"url": "https://www.blitz.bg/layfstayl/svetski/publikata-na-koloezdachno-sstezanie-km-prints-khari-iskame-momichentse-eto-kakvo-otvrna-toy_news634596.html", "text": "Принц Хари разкри, че се надява съпругата му Меган Маркъл да го дари с момиченце. 34-годишният Хари не крие, че се вълнува като малко момче покрай бременността на любимата си, пише \"Новини Лондон\".   По време на състезание по колоездене днес част от публиката крещеше “Поздравления, надяваме се да е момиченце”. Усмихнатият Принц Хари отвърна: “Аз също!”.  Хари е заедно с Меган по време на първото им официално посещение и турнето в Австралия. Според техни близки двамата са по-щастливи от всякога. Пищната кралска сватба беше през май, а първото им дете ще се роди следващата година.", "date": "2018.10.21", "title": "Публиката на колоездачно състезание към Принц Хари: Искаме момиченце! Ето какво отвърна той"}
{"url": "https://www.blitz.bg/zdrave/ucheni-ot-sashch-i-germaniya-khorata-rodeni-prez-tozi-mesets-zhiveyat-nay-dlgo-i-boleduvat-nay-malko_news634430.html", "text": "Американски и германски учени установиха, че в зависимост от датата на раждане на човек е възможно да се определи продължителността на живота му.   Като правило, децата родени в един конкретен месец в един от четирите сезона, боледуват много по-рядко от връстниците си. Тези деца са талантливи, уравновесени, физически развити и значително по-малко склонни към заболявания.  Повечето от тези деца обмислят постъпките си, практични са в живото, лесно контактуват и общуват. Според статистиката повечето от хората, които са станали столетници или са преживяли повече от 100 години са родени именно през този месец.     ", "date": "2018.10.21", "title": "Учени от САЩ и Германия: Хората, родени през този месец, живеят най-дълго и боледуват най-малко"}
{"url": "https://www.blitz.bg/zdrave/britanka-v-prodlzhenie-na-64-godini-pie-samo-pepsi-eto-kakvo-stana-s-neya-snimki_news634345.html", "text": "Храната и водата са жизнено необходими за нашето съществуване. И докато без храна може да издържим за около 3 седмици, то без вода може да караме не повече от 3 дни, ако не искаме да навредим сериозно на здравето си.    За предпочитане е да пием чиста вода, но в някои случаи я заменяме с други течности. Оказва се обаче, че една британка е решила съвсем да се откаже от водата. Джеки Пейдж не е изпила нито една чаша чиста вода в продължение на 64 години. Вместо това тя е пила Пепси.", "date": "2018.10.21", "title": "Британка в продължение на 64 години пие само пепси, ето какво стана с нея (СНИМКИ)"}
{"url": "https://www.blitz.bg/zdrave/1-lzhitsa-ot-tazi-silna-smes-i-arteriite-i-venite-shche-zapochnat-da-izchistvat-plakite-a-problemite-s-krvoobrashchenieto-i-srtseto-nyama-da-vi-pritesnyat_news634346.html", "text": "Атеросклерозата или втвърдяване на артериите е много често срещано заболяване, което е по-лесно да се предотврати, отколкото да се лекува.   Атеросклерозата се дължи на натрупването на холестерол, който се образува в стените на артериите и се трансформира в плаки (отлагания), които блокират артериите. В резултат на това могат да настъпят сърдечни заболявания и инфаркти. Обикновено лекарите препоръчват използването на лекарства, които обаче имат много странични ефекти. Ако не сте поддръжник на химията, тогава си подгответе тази лечебна смес и безопасно почистете кръвоносните си съдове.", "date": "2018.10.21", "title": "1 лъжица от тази силна смес и артериите и вените ще започнат да изчистват плаките, а проблемите с кръвообращението и сърцето няма да ви притеснят"}
{"url": "https://www.blitz.bg/zdrave/vednaga-shchom-kupite-nyakoi-ot-tezi-neshcha-prvo-gi-pochistete_news634344.html", "text": "Едва ли има две мнения, когато става въпрос, че трябва да спазваме добра хигиена, за да не си докараме здравословен проблем. И докато всички знаем, че трябва да мием ръцете си и храната си, то има някои неща за които забравяме или просто не знаем, че също трябва да почистим преди употреба.   Най-честата грешка е, когато става въпрос за нови придобивки. Заблудата, че щом са нови, значи са чисти, трябва да се забрави.   ", "date": "2018.10.21", "title": "Веднага щом купите някои от тези неща, първо ги почистете"}
{"url": "https://www.blitz.bg/kriminalni/prestplenie/strashni-razkritiya-za-zhestokoto-ubiystvo-vv-vlkosel-izvrshitelyat-se-okaza_news634471.html", "text": "Селянин от благоевградското с. Вълкосел уби по особено жесток начин сътрапезник. Защото обидил жена му. Кървавата драма се разиграла вчера през нощта.   Случаят бил разплетен за няколко часа, а задържаният извършител направил пълни самопризнания, пише „Телеграф“. Той разказал пред ченгетата защо и как точно е извършил бруталното убийство на 57-годишния Муйдин Дураков – Муйдата. Убиецът и неговите приятели, сред които и Муйдата, седнали в кръчмата на мегдана във Вълкосел в петък вечерта. От дума на дума Дураков казал на сътрапезника си, че е постъпил правилно, като се е разделил с приятелката му. Двамата се запознали, докато мъжът бил на гурбет зад граница. Жената имала три деца от първия си брак. Явно забележката на Муйдата вбесила убиеца, но той премълчал. След края на запивката обиденият мъж причакал Дураков на път към дома му и го ударил с дървен прът по главата. Като паднал на земята, започнал да го удря първо с един камък, а после с друг. Като се убедил, че го е ликвидирал, се прибрал вкъщи и изгорил кървавите си дрехи.  Жена, която вчера около 4:40 ч. Тръгвала за работа, видяла окървавения търуп на Муйдата и се обадила в полицията. За броени часове благоевградските криминалисти стигнали до извършителя и го задържали. Той направил пълни самопризнания, а като мотив посочил грубите забележки по адрес на жена му. Хора от Вълкосел описват Муйдин като свестен човек, който пиел, но не бил пияница. Отглеждал тютюн. Имал жена и дъщери, като всички работели в Гърция от време на време.", "date": "2018.10.21", "title": "Страшни разкрития за жестокото убийство във Вълкосел! Извършителят се оказа..."}
{"url": "https://www.blitz.bg/svyat/ekshn-v-madrid-alzhirtsi-se-sbikha-s-politsai-dokato-byagat-ot-deportatsionen-dentr_news634475.html", "text": "11 полицаи и един мигрант са били ранени, след като голяма група мигранти се е опитала да избяга от депортационен център в Мадрид.     Групата от около 80 мигранти от алжирски произход се е опитала да избяга вчера сутринта, съобщиха от полицията. Най-малко двама униформени са тежко пострадали и са откарани в болница, други 9 са с по-леки наранявания.     Мигрантите, за които испанските съдебни власти са наредили да бъдат депортирани в родните им страни, могат да бъдат пратени в центрове за задържане за срок до 60 дни, докато бъде уредено връщането им.     От средиземноморските страни Испания е номер едно по брой пристигнали по море мигранти. От началото на годината до 1 август по този начин в страната са влезли 24 048 души.         ", "date": "2018.10.21", "title": "Екшън в Мадрид! Алжирци се сбиха с полицаи докато бягат от депортационен дентър"}
{"url": "https://www.blitz.bg/zdrave/mayka-na-5-mesechno-bebe-go-zavede-v-bolnitsa-zaradi-problem-s-ochite-lekarite-onemyakha-zaradi-prichinata-snimkivideo-18_news634488.html", "text": "Китайско 5-месечно бебе изкарало акъла на родителите си, след като започнало да изпитва дискомфорт в очите. Майката на Донг Донг сериозно се притеснила за детето си и в крайна сметка го завела на лекар.   Когато отишли в болницата обаче медиците онемели от това, което причинявало раздразнението на детето.", "date": "2018.10.21", "title": "Майка на 5-месечно бебе го заведе в болница заради проблем с очите, лекарите онемяха заради причината (СНИМКИ/ВИДЕО 18+)"}
{"url": "https://www.blitz.bg/obshtestvo/regioni/aytos-na-bunt-sled-zverskiya-tsiganski-poboy-nad-plamen-nikolov_news634479.html", "text": "Граждани на Айтос се очаква да протестират днес от 18 часа пред сградата на местната общинска администрация. Повод за недоволството им, по техните думи, е побой над Пламен Николов, нанесен му от мъж от ромски произход пред заведение на улица „Гоце Делчев“, съобщава Дарик.     Районната прокуратура задържа Илия К. (на снимката), обвинен за побоя, заедно с още двама души – Румен В. и Емил Е. Двамата бяха освободени с парична гаранция 600 лева.     Организаторката на митинга Гергана Николова призова в социалната мрежа Фейсбук за културно поведение по време на демонстрацията, тъй като протестът е мирен.  ", "date": "2018.10.21", "title": "Айтос на бунт след зверския цигански побой над Пламен Николов"}
{"url": "https://www.blitz.bg/svyat/mkd-pari-i-iznudvane-tova-li-sa-prichinite-deputatite-ot-opozitsiyata-da-glasuvat-za-promenite-v-konstitutsiyata-na-makedoniya_news634470.html", "text": "Какво накара депутатите от опозицията да премислят до последния момент, пише македонското електронно издание “МКД“, цитирано от Фокус. Ето някои официални информации за депутатите на ВМРО-ДПМНЕ, които партията скоро ще изключи, защото, както каза Християн Мицкоски, председател на ВМРО-ДПМНЕ, тръгнаха срещу волята на гражданите.   \"Говори се, че им е обещано сваляне на обвиненията, за които днес е повече от ясно, че са част от преследване, което има политическа цел, да изнудва депутатите, за да гласуват за този договор. Казват, че са били предлагани пари, и че вместо парламента да бъде храм на демокрацията имахме институция, завладяна от орди от Зоран Заев и неговите хора. За тази тяхна стъпка, тези осем депутати от опозицията, независимо от факта, че и голяма част от тях са подложени на политически преследвания и над главата им висят сериозни обвинения, може би някой ще изрази разбиране, но като човек не мога да ги оправдая, нито да разбера техните действия \", каза Мицковски в нощта след гласуването.  Веднага след призива на премиера Зоран Заев за помирение съдът реши да освободи от домашен арест тримата депутати от ВМРО-ДПМНЕ, обвинени за събитията в парламента на 27 април миналата година. Съдът заяви, че предложената гаранция е достатъчна и че те няма да избягат. И тримата, Кръсте Муковски, Любен Арнаудов и Сашо Василевски гласуваха вчера за промяна името на Република Македония  За депутата Владанка Авирович от Социалистическата партия се знае, че нейният син е един от осъдените Сеад Кочан. Василие Авирович бе осъден на три години затвор за незаконно получаване на оферта от страна на ЕЛЕМ в делото „Тръст“\". Съдът разпореди да бъде конфискувано имуществото му и да бъдат конфискувани и имуществените облаги на търга или около 17 милиона евро. Апелативният съд в Скопие предстои да вземе решение.  Депутатът Емилия Александрова, само 10 дни преди вчерашното гласуване, заяви, че се противопоставя на промяната на името. Официално, на пресконференция. \"Никъде във вашата програма (на СДСМ) не пише за промени на името и конституцията и нямате мандат да промените конституционното име на Република Македония. Тук не става дума за чувства, това е законодателен орган, където работим по конституция и закони“, каза на 10 октомври Александрова и добави, че този референдум е неуспешен и затова не трябва да се иска от народните представители да гласуват за промяната на името и да не манипулират гражданите. Девет дена по-късно Александрова гласува за промените.  Ето и изявлението на Нола Исмаиловска - Старова, дадено през октомври тази година: \"Като депутат, моят дълг е да спазвам Конституцията и да бъда гласът на онези, които са ме избрали. Никой не е над волята на народа, защото функцията трябва и трябва да бъде гласът на хората, които живеят в Република Македония. Вярвам в мъдростта ви и не възнамерявам да се противопоставям на решението ви на 30 септември \", пише Исмaиловска-Старова.  И бившият министър на културата, сегашната депутатка от ВМРО-ДПМНЕ Елизабета Канчевска-Милевска, вчера гласува противоположно на партийната позиция. И Милевска има определен багаж от времето, когато е била министърка, което със сигурност не й дава спокоен сън. В случая \"Търг\" на Специалната прокуратура Елизабета Канческа Милевска е обвинена за търга за изпълнение строителни работи в Музея на македонската борба за държавност и суверенитет, от проекта \"Скопие 2014\".  Канчевска-Милевска е заподозряна в случая \"Офертите\", защото при неспазване на Закона за обществените поръчки и без провеждане на публичен търг е сключила договор с изпълнител за допълнителни строителни дейности на музея на ВМРО. Търгът е бил решен в полза на строителната компания „Бетон-Щип“АД а това споразумение ощети държавния бюджет в размер на 1 милион евро. Тези депутати, разочароваха партията и отечеството и с това ще трябва да живеят занапред, заяви Християн Мицковски снощи след гласуването.  ", "date": "2018.10.21", "title": "МКД: Пари и изнудване - това ли са причините депутатите от опозицията да гласуват за промените в конституцията на Македония"}
{"url": "https://www.blitz.bg/kriminalni/tezhk-udar-blizk-na-severin-umryal-zaradi-ubiystvoto-na-viktoriya_news634478.html", "text": "Чичо на Северин е починал след ареста и повдигнатото му обвинение за убийството на журналистката Виктория Маринова. Това разказаха вчера съседи на 21-годишния обвиняем от ромската махала в Русе - „Тракция“, цитирани от „Телеграф“.  „Чичо ли му е, вуйчо ли му е, не мога да кажа с точност, не можеш да им хванеш родата, но човекът не можа да преживее този срам“, разказа още комшия от розова къща, намираща се точно срещу дома на Северин. Съседите бяха категорични, че не искат повече в махалата семейството на обвиняемия Красимиров.  „Ще дойдат рокерите и ще ни запалят и нас заради тях. Знаеш ли, че детето се стряска насън, след като идваха моторджиите в квартала миналата седмица, беше нещо страшно“, обяснява още мъжът на средна възраст.  През вчерашния ден животът в „Тракция“ си продължаваше по старому. На входа на ромския квартал продължаваше да стои паркирана камионетка на жандармерията с полиция в нея.  Всеки външен, който влезе с кола в махалата обаче не остава незабелязан, При паркиране пред къщата на Северин съседи веднага дърпат пердетата, за да видят кои са непознатите посетители и какво ще искат. Макар че семейството на Красимиров е нежелано в квартала, вчера входната врата на малката постройка, в която обвиняемият живеел с приятелката си и леля си, беше отворена. От вътрешната страна висеше ключ, а на простора беше метната розова кърпа. При влизане в двора десетина кучета се разлайват, вързани пред двете съседни постройки.    ", "date": "2018.10.21", "title": "Тежък удар! Близък на Северин умрял заради убийството на Виктория"}
{"url": "https://www.blitz.bg/svyat/poroy-pomete-damask_news634460.html", "text": "Порой помете тази вечер Дамаск, съобщават местни медии. Стихията предизвика изключване на светофарите и прекъсване на държавната телевизия.   Това доведе до образуване на задръствания в Дамаск. Свидетели съобщават, че за кратко дъждът е преминал в градушка. Причината за бедствието е средиземноморски циклон.", "date": "2018.10.21", "title": "Порой помете Дамаск"}
{"url": "https://www.blitz.bg/svyat/nay-malko-36-zaginali-po-vreme-na-izborite-v-afganistan_news634461.html", "text": "Най-малко 36 души загинаха при насилието, което съпровожда изборния ден в Афганистан. Вотът продължава и днес, тъй като 401 избирателни секции не можаха да започнат работа поради различни проблеми, включително неточни избирателни списъци или проблеми с биометричните терминали.   Гласуването в провинция Кандахар е отложено за следващата събота.  По данни на националната избирателна комисия вчера са гласували около 3 милиона избиратели, почти 30 процента от включените в избирателните списъци. ", "date": "2018.10.21", "title": "Най-малко 36 загинали по време на изборите в Афганистан"}
{"url": "https://www.blitz.bg/svyat/grtsiya-iska-da-razshiri-teritorialnite-si-vodi_news634462.html", "text": "Министърът на външните работи Никос Коциас, който се оттегли внезапно миналата седмица след сблъсък с министъра на отбраната Панос Каменос, обяви едно последно политическо решение в събота, заявявайки, че Гърция е готова да разшири териториалните си води в западния си фланг от 6 до 12 морски мили, пише електронното издание на гръцкия вестник Kathimerini. Коцияс обяви решението си по време на церемонията на предаванена поста си на министър-председателя Алексис Ципрас, който сега ръководи външнополитическите въпроси.   Стъпката се отнася за морския регион, простиращ се от островите Диапония, група от малки острови в Йонийско море, до остров Антикитера, разположен между Пелопонес и Крит. Това е \"важна политика - разширяването на суверенитета на страната за първи път от 70 години, откакто [Гърция] придоби Додеканезите [острови]\", каза министърът на отбраната и добави, че са изготвени необходимите президентски укази. Този ход ще улесни очертаването на изключителните икономически зони на Италия и Албания, каза той. В отговор на този ход, опозицията Нова демокрация заяви, че това решение показва, че правителството няма сериозност.  \"Много важно обявяване на външната политика на страната, като селективното разширяване на нейните териториални води, се извършва небрежно и по частичен начин по повод церемонията по смяна на министрите в Министерството на външните работи\", каза външният министър в сянката Йоргос Кумуцакос в декларация. \"Това отново потвърждава липсата на сериозност и чувство за отговорност от правителството\", добави той. Кумуцакос каза, че Коцияс ще бъде запомнен за \"вредната\" сделка от Преспа и \"отстъпките за македонската етническа принадлежност и език\" към Бивша югославска република Македония. Коцияс от своя страна каза, че е \"горд и щастлив\" от споразумението. Що се отнася до твърденията за лошо управление на таен фонд в министерството, вече бившият министър ги отхвърли като \"недостойни\". ", "date": "2018.10.21", "title": "Гърция иска да разшири териториалните си води"}
{"url": "https://www.blitz.bg/svyat/upravlyavashchata-partiya-pecheli-izborite-v-irakski-kyurdistan_news634463.html", "text": "Управляващата Демократична партия на Кюрдистан печели изборите за парламент на полуавтономния иракски регион, получавайки 45 места, предаде Ройтерс.  Историческите съперници от Патриотичния съюз на Кюрдистан остана на второ място с 21 депутати, съобщава избирателната комисия.  Изборите се състояха на 30 септември, но обявяването на резултатите се забави поради обработването на близо 1000 жалби за нарушения, припомня Ройтерс.  ", "date": "2018.10.21", "title": "Управляващата партия печели изборите в Иракски Кюрдистан"}
{"url": "https://www.blitz.bg/svyat/makhmurliya-probva-dzhoging-za-da-se-opravi-no-stana-oshche-po-zle_news634448.html", "text": "Тайландецът Сопмпон Сингита отишъл да бяга с махмурлук и паднал в гъста кал. Видео със спасението на мъжа пусна порталът Newsflare.  Инцидентът се случи в провинция Чонбури в източната част на страната на 17 октомври около пет сутринта местно време. 32-годишният Спинит и 35-годишната му приятелка, Сонка Камзанг, пили половин бутилка алкохол предишната вечер и решили да излязат на сутринта.  Те се втурнали по кея, когато Сингита се препънал, паднал от височина от пет метра в пясъка, смесен с кал и се забил в нея. Приятелката му трябвало да се обади на спасители и лекари. Спасителите, които пристигнали на мястото, отказали да влязат в калта и извикали шофьор на товарен камион за помощ. Човекът трябвало да успее да издържи на течението.  След спасяването, Синита казал на лекарите, че се чувства добре и отказал да бъде хоспитализиран. Той обяснил, че по време на бягането се е опитал да пуши, и затова се е препънал.  Неговият приятел Камсън призна, че не са били напълно трезви, когато отишли до кея: \"Мислехме, че това е добра идея. Слънцето просто изгря, въздухът беше свеж. Не съм сигурен, че след това ще се върнем отново.\" Превод: БЛИЦ    ", "date": "2018.10.21", "title": "Махмурлия пробва джогинг за да се оправи, но стана още по-зле..."}
{"url": "https://www.blitz.bg/obshtestvo/anastasiya-stoycheva-ot-nimkh-posochi-koga-da-ochakvame-snega-no-prognozira-i-novo-tsigansko-lyato_news634082.html", "text": "Хубавото време, на което почти цяла Европа се радва, ще продължи още един-два дни, като се очаква от днес температурите да започнат да спадат. Това обясни в студиото на сутрешния блок на БНТ1 метеорологът от НИМХ Анастасия Стойчева.Очаква се температурите да се понижат чувствително днес и в понеделник, когато дневните температури няма да надхвърлят 12-17 градуса. По-сериозно застудяване ще има следващата сряда и четвъртък.  Сутрешните температури също ще се понижат значително, като следващата седмица масово ще стигат под нулата. В планините над 1000 м. ще започне да вали сняг, като се очакват и валежи от дъжд в по-ниските части. Те ще са по-значителни в Югозападна България. Заради усилването на вятъра към средата на следващата седмица ще се усети застудяване. Като цяло, времето няма да бъде толкова слънчево и топло. Към края на месеца може да се очаква краткотрайно завръщане на слънчевото време.", "date": "2018.10.21", "title": "Анастасия Стойчева от НИМХ посочи кога да очакваме снега, но прогнозира и ново циганско лято!"}
{"url": "https://www.blitz.bg/svyat/polyak-reshi-da-zaredi-avtomobila-si-ot-domashna-gazova-butilka-i_news634465.html", "text": "Поляк едва не взриви блока, в който живее, след като направи необичайно приспоспобление за оборудвания с газова уредба автомобил, съобщава изданието dziennikwschodni.pl.  Инцидентът в град Свидинка е станал в поделенкик, 15 октомври, когато местен жител усетил силна миризма на газ. Тя идвала от BMW, паркирано пред входа на кооперацията, в която живее. Мъжът се обадил на пожарната и полицията, които пристигнали за минути.  При проверката се оказало, че има теч в газовата система на автомобила. Това би трябвало да е нещо нормално, но след като колата била отворена, се оказало, че тя се зарежда от бутилка с газ за битови нужди. Тя била свързана с газовата уредба чрез самоделно направени маркучи. Именно от тях изтичал газ, което е можело за доведе до взрив.  Бутилката била разкачена, а полицията е започнала разследване. То показало, че самоделната уредба е дело на собственика на колата, който е подведен по отговорност. Срещу поляка са повдигнати обвинения в застрашаване на живота и здравето на хора, заради което може да лежи в затвора до 3 години. ", "date": "2018.10.21", "title": "Поляк реши да зареди автомобила си от домашна газова бутилка и..."}
{"url": "https://www.blitz.bg/svyat/afrikantsi-se-pravyat-na-krasiva-blgarka-za-da-ograbyat-advokat-v-dubayski-khotel_news634464.html", "text": "Трима членове на банда, замесени в грабежа на американски адвокат, след като го примамили с перспективата да вечеря с българска красавица, загубиха обжалване в Дубай срещу едногодишната им присъда, пише gulftoday.ae.  Ръководителят на бандата на 33 години, неговият  бивш помощник и сънародник на 23, се събрали с 31-годишна жена, за да примамят и ограбят  27-годишния адвокат. Взели му 33 200 дирхама, заяви обвинението пред Наказателния съд в Дубай.  Те създали страница в социални медии, с фалшив профил на българска красавица, която започнала кореспонденция с адвоката и му предложила да вечеря с него. \"Красавицата\" го призовала да я вземе и да излязат една вечер. Тя го примамила в апартамента си.  Там бандитите го нападнали, съблекли го, заплашили, че ще го убият и му прибрали кредитните карти. Използвали една карта, за да изтеглят 24 000 дирхама и друга, за да изтеглят още 6 200. Жертвата се оплакала в полицейския участък.  Мъжете отрекли, че го заплашвали и признали, че са го ограбили, колкото и абсурдно да звучи това. Наказателният съд в Дубай осъди тях и жената на по една година затвор, след това ще последва депортиране. Апелативният съд отхвърли обжалването на мъжете.  В преписката по обвинението адвокатът разказва, че жената, която мислел за българка,  се сприятелила с него онлайн и след време го поканила в апартамента си. Тя му изпратила адреса. Той отишъл в сградата в района на Ал Рифа.  Тя го повикала на горния етаж. При пристигането си на прага той я чул да му казва да изчака, докато се облича за вечеря.  Африканка внезапно отворила вратата и го вмъкнала вътре. Той се опитал да се съпротивлява. Друга жена го бутнала отзад.  Било тъмно жилище, каза той. И двете жени поискали да им даде пари. Той отказал. Трима мъже се появили, удряли го и заплашвали да го убият, освен ако даде всичките си пари.  Те го съборили и грабнали наличните 1000 дирхама, които носел кеш. Жените излезли навън. Мъжете отново го обискирали и измъкнали още 2 000 дирхама, плюс банковите му карти. Те поискали  ПИН кодовете на картите, заплашвайки го с нож.  Адвокатът предоставил на полицията телефонния номер, чрез който жената го примамила в хотела. Полицаи позвънили на номера и задържали жената в засада.  Оказало се, че тя е сънародничка на грабителите. Тя отрича, че е взела участие. Едно е сигурно - никаква българка няма замесена. Превод: БЛИЦ    ", "date": "2018.10.21", "title": "Африканци се правят на красива българка, за да ограбят адвокат в дубайски хотел"}
{"url": "https://www.blitz.bg/politika/boyko-borisov-katsna-na-letishcheto-v-abu-dabi-snimki_news634473.html", "text": "Премиерът Бойко Борисов кацна на летището в Абу Даби. Премиерът беше посрещнат от правителствена делегация на ОАЕ.     Борисов беше посрещнат от министър Очар Бин Султан Ал Олама, който отговаря за изкуствения интелект.     Министър-председателят Бойко Борисов замина на официално посещение в Обединените арабски емирства и Египет. Посещението на премиера е първа визита на това равнище в историята на двустранните отношения с федералната монархия.     В рамките на визитата си Борисов ще се срещне с престолонаследника на Абу Даби, както и с вицепрезидента шейх Мохаммед, а в Египет - с президента Абдел Фатах Ас Сиси. В делегацията са още външният министър Екатерина Захариева и финансовият министър Владислав Горанов.    ", "date": "2018.10.21", "title": "Бойко Борисов кацна на летището в Абу Даби (СНИМКИ)"}
{"url": "https://www.blitz.bg/layfstayl/ptuvane/api-s-vazhna-informatsiya-za-ptuvashchite-prez-vladaya_news634485.html", "text": "От вторник - 23 октомври, започва ремонт на път I-1 София - Перник, през Владая. Трафикът се насочва по АМ „Люлин“ и по първокласния път ще преминават единствено автомобилите на масовия градски транспорт. Целта е до началото на ноември да завърши ремонтът на близо 1,5 км (в участъка от км 278+566.60 до км 279+170 и от км 281+100 до км 282+000). Това съобщиха от пресцентъра на Агенция „Пътна инфраструктура“.   За улеснение на трафика по автомагистрала „Люлин“ от 23 октомври в пиковите часове ще има реверсивно движение в участъка от км 9+400 до км 10+560. Това е отсечката в района на свлачището при 9-ти километър. От 7 ч. до 13 ч., когато трафикът от Перник към София е по-интензивен, ще има една лента в посока Перник и две ленти за София. От 13 ч. до 7 ч. сутринта на следващия ден съответно ще има две ленти за Перник и една за София. Скоростта на движение в този участък от автомагистралата ще е ограничена до 50 км/час. Движението по АМ „Люлин“ не може да бъде пуснато по-рано, каквито бяха първоначалните планове на 22 октомври, тъй като продължава монтажът на анкери и мрежи на свлачището при 9-ти километър. Очаква се предвидените аварийно-възстановителни дейности да завършат до 26 октомври. Агенция „Пътна инфраструктура“ се извинява на шофьорите за причиненото неудобство, но извършваните ремонтни дейности са необходими за безопасността на движението при предстоящата зима.", "date": "2018.10.21", "title": "АПИ с важна информация за пътуващите през \"Владая\""}
{"url": "https://www.blitz.bg/obshtestvo/otkrivat-bronzovata-kshcha-v-tsentra-na-sofiya-snimki_news634493.html", "text": "Работата по „Бронзовата къща” в центъра на София продължи над 10 години. Изграждането й беше завършено на 27 юни 2018 г., а официалното откриване е на 22 ноември. Жителите и гостите на столицата могат да се наслаждават на нея и когато е тъмно, тъй като от началото на септември е монтирано осветление. Реализацията на проекта беше по повод председателството на Съвета на ЕС в България и Австрия през тази година. То е символ на приятелството и връзките между двете страни.   „Бронзовата къща” е дело на австрийско българския художник Пламен Деянофф, който живее във Виена. Къщата е с основи 5.4 м х 5.4 м и висока 11 м. Състои се от изляти бронзови елементи, в които може да се влиза. Постройката може да бъде използвана за различни събития и адаптирана към съответния формат на всяко събитие. Бронзовата къща е замислена като \"отворена къща\", която е достъпна за всички и не ограничава достъпа за никого. За инсталацията в София скулптурата наподобява Хрельовата кула в Рилския манастир - един много ценен паметник от средновековната българска история. Тя е разположена на площад Княз Александър I, срещу бившия Царски дворец. Площадът географски е разположен в центъра на София в непосредствена близост до Президентството и бившия Партиен дом. До разрушаването му през 1999 г. на това място се намираше мавзолеят на комунистическия вожд Георги Димитров (създаден по подобие на Мавзолея на Ленин в Москва). Площадът има уникална роля в съвременната българска история и многократно се използва за художествени интервенции и проекти. По времето на комунизма е бил център за пропаганда в София. Изграждането на скулптурата е най-големият двустранен австрийско-български културен проект за последните десетилетия, като разходите за изграждането в София възлизат на около 300 000 EUR, предоставени от спонсорите и австрийската страна, както и укрепването на фундамента от Столична община.    ", "date": "2018.10.21", "title": "Откриват „Бронзовата къща” в центъра на София (СНИМКИ)"}
{"url": "https://www.blitz.bg/obshtestvo/dotsent-ot-ban-obyasni-kakva-ogromna-promyana-pretrpyavat-blgarskite-ime_news634474.html", "text": "Напоследък българската звателна форма при имената все по-често се пропуска и чуваме в ефира обръщения от типа: \"Добро утро, Иван\", вместо \"Добро утро, Иване\". Немалко са и примерите от типа: \"Стоян, ще кажете ли... Виктор, елате!...\", вместо да се ползва фамилното име при употреба на уважителната форма.  Подобни обръщения все повече предизвикват дебати доколко е правилна подобна употреба.  Какво казват експертите по български език по този въпрос, обяснява доц. д-р Татяна Александрова - ръководител на Секцията за съвременен български език към Института за български език (ИБЕ) на БАН, цитирана от     - Отива ли в историята звателната форма при имената и как е правилно да се обръщаме?  - Действително, употребата на звателната форма при личните имена в съвременния български език е доста разколебана. Погледнато в исторически план, това се обяснява с постепенното разпадане на падежната система в старобългарския език, където е имало отделни форми за звателен падеж. Независимо от това в съвременния български език при обръщение се използват звателни форми. Тяхното функциониране днес се обуславя от редица фактори, сред които традицията, особеностите на съвременната комуникация и промените в личноименната система на българите.  Звателните форми със завършек -о при традиционните женски имена от типа на Яно, Марийо, Елено отдавна са преосмислени като груби, неучтиви и остарели. По тази причина тяхната употреба се избягва. Те определено са маркирани и изразяват раздразнение или негативна оценка за постъпките на личността, към която се обръщаме, затова не са подходящи при неутралност на ситуацията. Вместо тях във функция на обръщение се използват умалителни имена като Янче, Марийче, както и съкратени имена, като Вили, Мери, Криси, които имат една и съща форма и за именуване, и за обръщение. Но поради това, че изразяват отношение на близост и фамилиарност, както и положителни емоции, те са подходящи единствено при неофициална комуникация в рамките на семейния и приятелския кръг. Някои от тях се използват и за мъже, и за жени: Тони, Вики, Краси. Така при неутрални ситуации във функцията на обръщение се е наложила основната форма на женските лични имена: Мария, какво правиш?; Добро утро, Яна. Не така стоят нещата при традиционните мъжки имена, завършващи на съгласна, като Петър, Момчил, Ясен. Те имат звателни форми: Петре, Момчиле, Ясене, които се използват редовно и не са натоварени с негативни оценки, нито пък звучат фамилиарно. Затова ние препоръчваме, когато се обръщаме към някого, да се употребяват именно тези звателни форми, а не основните форми: Добро утро, Момчиле. - Правилна ли е употребата на комбинация между учтива форма и лично име, както напоследък доста често се използва?   - За българския комуникативен модел не е характерна комбинацията между учтива форма и лично име - независимо дали името е в звателна, или в основна форма. Затова като неестествени звучат обръщения от типа Здравейте, Момчил/Момчиле или: Елена, имате думата. Учтивата форма се комбинира с обръщения, които включват думите господин, госпожа и фамилно име или название на длъжност: Здравейте, господин Иванов; Госпожо Стоянова, моля да изложите Вашите аргументи; Заповядайте, господин кмете. Съществуват обаче лични имена, които нямат звателна форма. Това са традиционни български женски имена на съгласна - Радост, Пролет, а също и мъжки имена на гласна или на -й - Добри, Димо, Евгени, Николай. А след като една граматическа категория не обхваща всички езикови обекти, които би трябвало да я притежават, тя разколебава статута си на задължителна. - Влияе ли западният модел на обръщение при имената и това прави ли езика ни по-беден? - Този процес на непоследователна употреба на звателни форми е стимулиран и от промените в личноименната система на българите във връзка с процесите на глобализация. Все по-чести са женските имена от чужд произход на съгласна - Никол, Ивон, Жанет, Изабел, или на гласна - Емили, Стефани, Натали, както и мъжки имена като Майкъл, Стивън, Дейвид, Алекс, които също нямат звателна форма. Въпреки това звателните форми проявяват удивителна жизнеспособност и дори чужди лични имена могат да бъдат вкарани в българската звателна парадигма, ако говорещият непременно държи да подчертае своята гальовност, нежност или друга положителна емоция и отношение. Тогава се използва звателна форма от умалителното име: Николче, Дейвидчо и др. Именно богатите значения и оценъчност, които могат да изразяват звателните форми, ги правят толкова жизнеспособни. Те представляват богатство на езика ни, от което не бива да се лишаваме. Ето защо препоръката на езиковедите е, където съществува звателна форма, тя да се използва. Това се отнася не само за личните имена, но и за някои съществителни нарицателни имена от мъжки род: уважаеми господин председателю, господин професоре и др.", "date": "2018.10.21", "title": "Доцент от БАН обясни каква огромна промяна претърпяват българските име"}
{"url": "https://www.blitz.bg/kriminalni/mashchabna-spetsaktsiya-na-gdbop-v-pirinsko-arestuvakha-skandalnoizvestniya-krimi-geroy-gargata-snimka_news634495.html", "text": "Скандалноизвестният наркобос Атанас Георгиев-Гаргата бе арестуван снощи при мащабна акция на ГДБОП и криминалисти от Благоевград,Банско и Разлог. Заедно с Гаргата са задържани и 6 от неговите дилъри, изпълнявали поръчки на територията на Банско и Разлог, пише Struma.com.   Гаргата е задържан в дома си в Разлог,дилърите, които са 20 годишни момчета са също разложани. Антимафиотите проверили няколко адреса в Банско и Разлог, направили претърсвания и на всички домове на арестуваните ,открити са наркотици.  Всички коли на Гаргата са задържани. Ударът е сериозен, в София също са правили обиски на адреси, свързани с Гаргата, който командва дилърите си от там. Но снощи е бил в дома си в Разлог. Очаквайте подробности.     ", "date": "2018.10.21", "title": "Мащабна спецакция на ГДБОП в Пиринско! Арестуваха скандалноизвестния крими герой Гаргата (СНИМКА)"}
{"url": "https://www.blitz.bg/kriminalni/prestplenie/rekordna-krazhba-na-ppa-na-sofiya-fokusnik-svi-roleks-za-90-bona-nyama-da-povyarvate-kak-shashardisa-politsiyata_news634477.html", "text": "Фокусник открадна ултраскъп Ролекс за 90 000 лв. от магазин на пъпа на София, и то пред очите на на продавача и охранителя. Рекордната кражба като от филм за илюзионисти се разиграла миналата седмица в лъскав бутик на бул. \"Витоша\", пише \"Телеграф\".  Сигналът е подаден в полицията и в момента се води разследване, а извършителят се издирва, потвърдиха от СДВР.  Чужденецът, издокаран в стилен светъл костюм и тъмна риза, влязал в магазин на \"Витошка\" и започнал да оглежда скъпите часовници. По правилник, който се спазва във всички обекти с маркови бижута и аксесоари, вратата се заключва, щом клиентът гледа и пипа стоките. Така станало и в този случай. Охранителят на обекта врътнал ключа, а чужденецът седнал на една маса и започнал да иска различни модели часовници.  Погледът на измамника се спрял на \"Ролекс\" за 45 000 евро. Фокусникът омайвал продавача близо 40 минути с приказки и въпроси за отделните аксесоари.  След дългото омайване, чужденецът обещал да купи определен часовник, дори оставил 100 евро бакшиш за доброто обслужване и обещал да се върне до броени часове, след като изтегли пари. Никой не успял да види как ловко бутнал тузарския \"Ролекс\" в джоба на сакото си.  Охранителят му отключил вратата, той тръгнал и повече не се върнал. След минути продавачът установил, че липсва часовникът за 90 бона и позвънил незабавно на полицията. ", "date": "2018.10.21", "title": "Рекордна кражба на пъпа на София! Фокусник сви Ролекс за 90 бона! Няма да повярвате как шашардиса полицията"}
{"url": "https://www.blitz.bg/kriminalni/prestplenie/zhenata-na-severin-s-uzhasyavashcho-razkritie-maykata-na-ubietsa-ne-izdrzhala-sled-ekzekutsiyata-na-viktoriya-i_news634550.html", "text": "Майката на обвинения в убийството и изнасилването на Виктория Маринова Северин Красимиров влязла в болница в Германия, след като не понесла срама от гнусното престъпление на сина си, пише  .  Това твърди жената на Северин Емел Мехмедалиева, която се е скрила при роднини в русенско село и не смее да се върне в ромските махали „Тракцията“ и „Селеметя“ от страх да не бъде линчувана.  „Чухме се със свекърва ми преди няколко дни, тя обеща да ми прати 50 евро да имам с какво да живея. Парите не пристигнаха и аз се притесних да не е станало нещо. После разбрах от лелята на Селяйдин, че свекърва ми е влязла в болница - нещо удар ли получила и аз не знам какво точно се е случило“, обяснява Емел.  Тя разказва, че никога не е виждала Северин да пие лекарства през последните две години, откакто живеели заедно. „Добре си беше съвсем, даже хапче за глава не е имало нужда да взема“, казва Емел. Думите й противоречат на твърденията на майката на 21-годишния ром, че бил умствено изостанал и пиел хапчета, вероятно за да го изкара невменаем и оправдае гнусното му престъпление.  Емел гледала Северин по телевизията в петък, когато Окръжният съд в Русе му наложи най-тежката мярка за неотклонение и го остави за постоянно в ареста. Сторил й се много уплашен, а иначе бил наперен. Запознали се с него преди две години във фейсбук, когато била 16-годишна, и малко след това заживели заедно. Не са сключвали брак, но според представите в ромската общност тя вече му била жена.  Миналата зима изкарали заедно в Германия при майка му, където работели, за да спечелят пари за ремонт на къщата в квартал „Тракция“. Съборетината била на баща му, който също се казвал Северин, но след като умрял в затвора и жена му се събрала с друг мъж, в къщата останала да живее сестра му. Лелята била клошарка и не полагала никакви грижи за и без това паянтовата постройка. В Германия Северин и Емел чистели къщи заедно с майка му Надежда. Емел не знае колко точно деца има жената, но при нея в Германия видяла само брата на Северин – 18-годишният Красимир с прякор Додо, и 12-годишната му полусестра, чийто баща бил вторият мъж на Надежда. Този, с когото живеела сега в Германия, бил третият й съпруг и с него нямала общи деца. Емел никога не е виждала останалите деца на свекърва си и не знае къде са те сега. Върнали се със Северин в България в началото на лятото със събраните средства. Купили си БМВ, което обаче скоро след това продали на комшия в „Тракцията“, тъй като парите за ремонта свършили, а и Северин нямал книжка. Според Емел той е карал колата само в квартала. Имали са намерение отново да ходят да работят в Германия, защото като докер в Русе Северин изкарвал малко пари. Чакали Емел да вземе новата си лична карта, чийто срок бил изтекъл, и тогава да решат кога да тръгнат.", "date": "2018.10.21", "title": "Жената на Северин с ужасяващо разкритие! Майката на убиеца не издържала след екзекуцията на Виктория и..."}
{"url": "https://www.blitz.bg/obshtestvo/prvo-v-blits-politseyska-blokada-na-ptya-sofiya-samokov-kakvo-se-sluchva_news634578.html", "text": "Пътят София-Самоков в момента е блокиран, съобщиха читатели на БЛИЦ.Движението е спряно преди община \"Панчарево\", близо до гребната база, в посока Самоков.  На това място има полицаи, които отбиват всички автомобили, които са принудени са се придвижват по обходни маршрути.  Все още не е ясна причината за полицейската блокада.  На   БЛИЦ очаква новини, снимки и видео от своите читатели в цяла България и по света    ", "date": "2018.10.21", "title": "Първо в БЛИЦ! Полицейска блокада на пътя София-Самоков, какво се случва?!"}
{"url": "https://www.blitz.bg/obshtestvo/samo-v-blits-kikboksor-izrigna-tsiganin-prebi-brutalno-dyado-mi-v-slavyanovo-120-leva-spasili-zhivota-na-pensionera-snimki-18_news634547.html", "text": "Роми пребиха жестоко и ограбиха 82-годишен дядо в град Славяново. Те влезли в дома му и той се опитал да се защити, след което е бил нападнат. Възрастният човек е хвърлил портмонето си, циганите го взели и избягали. Цялата история е публикувана на страницата на кикбоксьора Георги Вачев, който е внук на дядото.Ето какво написа той на личната си страница във Фейсбук (без редакторска намеса):   \"МОЛЯ СПОДЕЛЯЙТЕ!!!Това е моят дядо Георги Вачев Той е на 82 години .. Снощи към 01:00 часа в къщата му в гр Славяново е нападнат , пребит и ограбен от циганин !!! Дядо ми се е опитал да се защити , при което е брутално пребит!!! В опит да спаси живота си хвърля портмонето си със сто и двадесет лева в него , циганина взима парите и си заминава!!! Дядо ми успява да се добере до телефона и се обажда на 112.. закаран е в бърза помощ в гр Плевен , където са остани вени множество фрактури по тялото и глават , както и счупена скула.. веднага е закаран за операция във “Втора база” в гр Плевен! Аз все още вярвам, че живеем в нормална държава със закони и ред.. Циганина е задържан за 72 часа и му е повдигнато обвинение.. не знам кое вече подред! Искреснно се надявам, че органите на реда и правосъдната система ще си свършат адекватно работата!!!\"  Припомняме, че преди броени дни   Малко след това  .    ", "date": "2018.10.21", "title": "Само в БЛИЦ! Кикбоксьор изригна: Циганин преби брутално дядо ми в Славяново! 120 лева спасили живота на пенсионера (СНИМКИ 18+)"}
{"url": "https://www.blitz.bg/kriminalni/prestplenie/piyan-shofor-ot-samokov-zastrashi-zhivota-na-50-detsa_news634572.html", "text": "Шофьор на автобус, превозващ 50 деца от Самоков, е заловен с алкохол зад волана, пише struma.bg.   Uниформени са спрели за проверка водача в Сандански. Мъжът е тестван с дрегер, отчел 0.7 промила, откаран е в Спешното в курортния град за вземане на кръвна проба.  Шофьорът – Борислав Ц. от Самоков се е обадил на колега, за да върне децата по домовете им. ", "date": "2018.10.21", "title": "Пиян шофьор от Самоков застраши живота на 50 деца"}
{"url": "https://www.blitz.bg/layfstayl/kamen-donev-prsna-600-bona-za-ultra-luksozen-imot-v-tsentra-na-sofiya_news634561.html", "text": "Апартамент на една от най-престижните улици в София – „Витошка“, е купил на зелено популярният актьор и режисьор Камен Донев. Изтъкнатия драматург, прочул се с авторските си моноспектакли и с режисурата на най-гледаните у нас в последните години театрални постановки, е инвестирал част от парите си в апартамент новострояща се жилищна кооперация на метри от Южния парк. на 3-ия етаж на строящата се кооперация, което трябва да бъде завършено окончателно през есента на 2019 г. и да се сдобие с акт 16. Бъдещия апартамент на мустакатия творец от Русе е точно срещу популярния бар „Голдън Неро“, стопанисван от Ники Пилето.   Камен Донев сключил имотната сделка преди около месец, като цената на придобития от него апартамент не се съобщава официално.  , тъй като локацията на имота му е на най-скъпата улица в София след „Оборище“.   Донев открай време влага печалбите от неуморния си труд в недвижимо имущетво. Той живее със съпругата си и 9-годишната си дъщеря в центъра на София, в апартамент на улица „Хан Крум“, но разполага с още 2 апартамента в столицата, пише \"Уикенд\".  ", "date": "2018.10.21", "title": "Камен Донев пръсна 600 бона за ултра луксозен имот в центъра на София"}
{"url": "https://www.blitz.bg/kriminalni/prestplenie/novi-pokrtitelni-podrobnosti-za-ubiystvoto-vv-vlkosel-stana-yasno-kakvi-obidi-e-rsel-pokoynika-za-zhenata-na-izvrshitelya_news634523.html", "text": "Арестуваха убиеца на 57-годишния Муйдин от сатовчанското село Вълкосел.   Гюлтекин направил пълни самопризнания пред полицията и заявил, че защитил честта на годеницата си, която убитият Муйдин обиждал пред всички в кръчмата, пише Struma.com.  Това бил мотивът за жесток скандал около 02 часа в местно заведение. Уж скандалът бил поутихнал, но когато Муйдин си тръгнал малко след 02 часа завчера, Гюлтекин го настигнал и започнал да го удря безжалостно с дървен кол. И двамата били мъртво пияни, установили при разпитите на съселяните им, полицаите.  Скарали се вътре, тъй като Муйдин обвинил приятелката на Гюлтекин в изневери, докато той е бил зад граница. Младият мъж печелил пари, за да вдигне сватба с момичето си. Върнал се наскоро, живеел сам с майка си. Убийство под влияние на алкохол, така полицията определя случилото се. Муйдин - Муни не бил заядлив, но наистина злоупотребявал с алкохола, казват съселяните му. Бил кротък, работлив. И той ходил в Гърция на гурбет. Припомняме, че безжизненото му тяло бе намерено до фурна в селото.  Лицето му бе обезобразено, а тялото му потънало в кръв. Аутопсията установи, черепна травма, вътрешни кръвоизливи, буквално бъбреците му били смазани. Явно, озверял убиецът го е налагал жестоко. Цяло село е потресено от случилото се. И убиецът и убитият не са имали никакви прояви по-рано, нито някаква стара вражда.  ", "date": "2018.10.21", "title": "Нови покъртителни подробности за убийството във Вълкосел! Стана ясно какви обиди е ръсел покойника за жената на извършителя"}
{"url": "https://www.blitz.bg/svyat/razprostranikha-poslednoto-video-s-ubitiya-v-konsulstvoto-zhurnalist-khashogi_news634380.html", "text": "Турските медии публикуваха последното видео с журналиста Джамал Хашоги преди той да бъде убит в консулството на Саудитска Арабия в Истанбул. На записа той е запечатан със съпругата си, с която на 2 октомври той е отишъл в дипломатическата мисия на своята родина, за да реши въпроса с документите около сватбата им.На кадрите, в частност, е запечатано как те двамата излизат от хотел в Истанбул.     Това е последният ден, в който журналистът е бил видян жив. Няколко часа по-късно той влиза в консулството на Саудитска Арабия, а неговата невеста остава да го чака извън пределите на сградата: момичето не е било пуснато вътре.    Момичето го чакало няколко часа и, когато попитало какво става с мъжа ѝ представителите на дипломатическата мисия, на нея ѝ било казано да се маха.    По информация на редица медии, опозиционният журналист, анализатор за The Washington Post, е бил мъчен, а след това обезглавен в сградата на дипломатическата мисия. Случаят предизвика силен международен резонанс.   Превод и редакция: БЛИЦ      ", "date": "2018.10.21", "title": "Разпространиха последното ВИДЕО с убития в консулството журналист Хашоги"}
{"url": "https://www.blitz.bg/obshtestvo/bomba-v-efir-yordanka-khristova-razkri-datata-na-posledniya-samostoyatelen-kontsert-si-kontsert_news634573.html", "text": "\"Освалдо Риос беше любимец на всички фенове на филмите му. Нямате представа какво чудо беше това събитие. Аз се съгласих веднага да участвам, но се оказа, че самият той има една-единствена песен от тези филми. Отидохме в хотела с другите организатори и започнахме да мислим песни и варианти. Публиката го гледаше хипнотизирана. Залата беше по-претъпкана от всякога. Успяхме да овладеем положението. Той е прекрасен човек. От време на време си пишем през моя приятелка. В момента живее в Маями\". Това разказа легендарната Йорданка Христова в ефира на bTV.\"На 19 ноември ще бъде последния ми самостоятелен концерт. Ще бъдем само аз и оркестъра на Дани Милев. Заповядайте да пеем, да страдаме и да се обичаме\", призова естрадната прима.  ", "date": "2018.10.21", "title": "Бомба в ефир: Йорданка Христова разкри датата на последния самостоятелен концерт си концерт!"}
{"url": "https://www.blitz.bg/obshtestvo/sinoptitsite-ot-nimkh-poparikha-nadezhdite-ni-za-khubavo-vreme-idnata-sedmitsa-zhivakt-pada-do_news634526.html", "text": "През нощта и утре ще бъде предимно облачно и на места главно в Западна и Централна България ще има валежи от дъжд, сочи прогнозата на НИМХ-БАН. Ще духа слаб, в Източна България - умерен североизточен вятър и с него температурите още малко ще се понижат. Преобладаващите минимални температури ще бъдат между 8 и 13 градуса, а максималните ще са между 14 и 19 градуса.     Над Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са между 17 и 19 градуса, малко по-ниски от температурата на морската вода. Вълнението на морето ще е 2-3 бала.     В планините ще бъде предимно облачно и на много места в масивите от Западна и Централна България ще има валежи от дъжд. Над около 2000 метра валежите ще са от сняг. Ще духа умерен, по високите и открити части - до силен вятър от изток-североизток. Максималната температура на височина 1200 метра ще е около 10 градуса, на 2000 метра - около 3 градуса.  Във вторник облачността ще бъде променлива, над много райони по-често до слънчево. Североизточният вятър ще отслабне. Минималните температури ще са между 4 и 9 градуса, максимални - между 15 и 20 градуса.  В сряда значително ще се усили северозападният вятър и с него през втората половина от деня ще започне да нахлува студен въздух. Облачността над страната ще е променлива, често значителна. На места по преминаващия студен атмосферен фронт ще има превалявания от дъжд, в планините - от сняг.  Със застудяването в Предбалкана и по високите полета на Западна България привечер и през нощта срещу четвъртък е възможно да прехвърчи сняг. Минималните температури ще са между 2 и 7 градуса, покрай река Дунав и по Черноморието, където ще духа умерен запад-северозападен вятър - до около 10 градуса, максималните - между 14 и 19 градуса.      ", "date": "2018.10.21", "title": "Синоптиците от НИМХ попариха надеждите ни за хубаво време! Идната седмица живакът пада до..."}
{"url": "https://www.blitz.bg/svyat/the-guardian-dobre-doshla-severna-makedoniya_news634446.html", "text": "Добре дошла Северна Македония!Македонският парламент гласува за промяна на името, пише водещият британски ежедневник The Guardian Македонският парламент гласува за започване на процеса на преименуване на страната в Северна Македония - важна крачка към края на продължили с десетилетия спор, довел до застой в отношенията с Гърция, отваряща вратата към НАТО и ЕС за балканската страна, пише изданието.   Общо 80 депутати в 120-местния парламент гласуваха в полза на преименуването на балканската страна в Република Северна Македония – точно колкото е необходимо за достигането на мнозинство от две трети, което е необходимо за влизането в сила на конституционните промени Този ход би могъл да отблокира кандидатурата ѝ за членство в НАТО и Европейския съюз, дълго блокирани от Гърция, която твърди, че името Македония предполага териториални претенции към гръцка провинция със същото име. Двете страни постигнаха споразумение относно промяната на името през юни. Но препятствията остават преди промяната да бъде формализирана. Референдумът за споразумението преди няколко седмици не успя да прекрачи прага на участие от 50%, като остави на парламента на Скопие да разреши проблема.  Процедурата за завършване на конституционните промени е продължителна и изисква няколко кръга от гласувания, като петък беше само първият етап. Процедурата трябва да приключи най-късно до януари. \"Днес е исторически ден за страната\", каза премиерът Зоран Заев. \"Македония ще бъде част от европейското семейство, ще бъдат изпълнени нашите мечти и визия за по-добър живот в по-добра страна\". След като Македония официално промени конституцията, гръцкият парламент също ще трябва да гласува ратификация на Договора. Министърът на отбраната Панос Каменос, който оглавява малка дясна партия, която подкрепя правителството в гръцкия парламент, заплаши да напусне коалицията, ако се стигне до ратификация на споразумението от гръцка страна.  \"Велик ден за демокрация в Скопие\", написа в своя профил в социалната мрежа „Туитър“ Йоханес Хан, комисарят на ЕС, отговарящ за разширяването. Русия и САЩ размениха твърдения за намеса в македонските дела, пише вестникът Миналия месец Вашингтон обвини Москва, че провежда дезинформационна кампания, за да привлече обществеността срещу споразумението преди референдум за промените. Русия, която се противопоставя на стремежите на Македония за НАТО, отхвърли тези обвинения в четвъртък. \"Продължава най-грубата намеса на САЩ и ЕС във вътрешните работи на Скопие, чието ниво вече е надминало възможните граници\", заяви руското външно министерство в изявление ", "date": "2018.10.21", "title": "The Guardian: Добре дошла Северна Македония!"}
{"url": "https://www.blitz.bg/kriminalni/prestplenie/zakopchakha-izverga-prebil-i-ograbil-dyado-v-slavyanovo-za-120-leva_news634589.html", "text": "Служители на ПУ – Славяново са задържали 36-годишен, нанесъл побой и ограбил възрастен мъж, съобщиха от пресцентъра на МВР.    Сигналът в полицията бил подаден тази сутрин, около 2.30 часа. 82-годишен мъж от Славяново разказал, че малко по-рано в дома му неизвестен му нанесъл побой и му отнел 120 лева. Веднага на мястото била изпратена дежурно-оперативна група, която извършила оглед. Установено било, че неизвестният проникнал в дома на възрастния мъж през незаключена врата, след като му нанесъл побой и му взел пари, избягал в неизвестна посока. Пострадалият бил транспортиран в болнично заведение, оставен за лечение, без опасност за живота. По случая е образувано досъдебно производство за престъпление по чл.199, ал.1, т.4 вр.чл.198, ал.1 от НК, уведомена е прокуратурата. В резултат на проведените незабавни действия служители на ПУ – Славяново установили и задържали извършителя – 36 годишен мъж от Славяново, с криминални регистрации в полицията и осъждан.   С прокурорско постановление мъжът е задържан за 72 часа. Работата по случая продължава.", "date": "2018.10.21", "title": "Закопчаха изверга пребил и ограбил дядо в Славяново за 120 лева!"}
{"url": "https://www.blitz.bg/obshtestvo/dramatichna-situatsiya-v-rayona-na-rilskiya-manastir_news634491.html", "text": " Екипи на ПСС са провели две спасителни акции на изгубени туристи в района на Лозенската планина и на Рилския манастир през вчерашния ден. Това съобщиха от Планинската спасителна служба (ПСС) при БЧК, цитирани от \"Фокус\".  И двете акции са приключили успешно малко след полунощ. Четирима български туристи са се изгубили в района на Лозенската планина, а край Рилския манастир – двама израелски граждани. Всички са намерени в добро състояние.  ", "date": "2018.10.21", "title": "Драматична ситуация в района на Рилския манастир"}
{"url": "https://www.blitz.bg/obshtestvo/nelepa-smrt-uchenik-zagina-s-kradena-kola_news634501.html", "text": "15-годишно момче от балчишкото село Оброчище загина при тежка катастрофа по пътя Варна-Добрич в петък вечерта, съобщава „Телеграф“.   Според източници от селото вечерта група непълнолетни обрали къща в Оброчище. Откраднали и лек автомобил рено, с който отишли във Варна, за да продадат плячката. На връщане реното напуска внезапно пътното платно в района на село Любен Каравелово и се блъска в крайпътно дърво. В резултат на удара 15-годишното момче загива. Хора от Оброчище твърдят, че има и друго пострадало момче, което е в кома и е настанено в болница във Варна. В селото се говори още, че в колата имало още един или двама непълнолетни, които обаче избягали след катастрофата.", "date": "2018.10.21", "title": "Нелепа смърт! Ученик загина с крадена кола"}
{"url": "https://www.blitz.bg/obshtestvo/stolitsa/izvnredno-i-prvo-v-blits-strashen-intsident-na-okolovrstnoto-v-sofiya_news634511.html", "text": "Жестока катастрофа с тир е станала на Околовръстното на София, близо до разклона за с. Казичане, в посока Ботевградско шосе. Това алармира пред БЛИЦ очевидец на инцидента.  Тежкотоварен камион се е преобърнал и се е влачил по шосето, като през това време е отнесъл указателни табели и електрически стълб. Накрая се е спрял в ливада до пътя.  По думите на читателя ни шофьорът на тира е заклещен в превозното средство.  Все още не е ясно какво е състоянието му. Не се знае и каква е причината за инцидента.  На място има полиция и пожарна.  ", "date": "2018.10.21", "title": "Извънредно и първо в БЛИЦ! Страшен инцидент на Околовръстното в София"}
{"url": "https://www.blitz.bg/intsidenti/prva-ofitsialna-informatsiya-ot-mvr-za-izvnrednata-novina-s-katastrofiral-tir-na-okolovrstnoto-v-sofiya_news634514.html", "text": "Пътен инцидент е станал на Околовръстен път преди разклона за с. Казичене, съобщават от Пресцентъра на МВР.   Сигналът е подаден около 12 часа днес. По първоначални данни ТИР, движейки се по Околовръстен път, преди разклона за с. Казичене, се е ударил в информационните табели на пътя и се е преобърнал.  На място веднага са изпратени екипи на полицията,  пожарната и Бърза помощ. Пострадал е водачът на камиона.  Временно е ограничено движението на моторни превозни средства в района.  ", "date": "2018.10.21", "title": "Първа официална информация от МВР за извънредната новина с катастрофирал ТИР на Околовръстното в София"}
{"url": "https://www.blitz.bg/intsidenti/katastrofi/prvi-zrelishchni-snimki-i-video-ot-adskiya-intsident-s-tir-v-sofiya_news634522.html", "text": "Появи се първо видео от страшния инцидент с ТИР, станал на околовръстното шосе в София.  Сигналът е подаден около 12 часа днес. ТИР, движейки се по Околовръстен път, преди разклона за с. Казичене, се е ударил в информационните табели на пътя и се е преобърнал. На място веднага са изпратени екипи на полицията,  пожарната и Бърза помощ.     Пострадал е водачът на камиона. Той е в тежко състояние. Това съобщи говорителят на Центъра за спешна медицинска помощ – София Катя Сунгарска, цитирана от \"Фокус\".     „Човекът е с гръдна, коремна и лицево-челюстна травма. В момента колегите го стабилизират и го подготвят за транспортиране. В Окръжна болница ще бъде хоспитализиран. Доколкото разбирам е чужд гражданин“, заяви Сунгарска. Сунгарска уточни, че дълго време пожарната се е опитвала да извади пострадалия от ТИР-а.     „Сигналът при нас е постъпил в 11.57 ч. Изпратили сме два екипа. Първата линейка е на 6-ата минута на място, а втората веднага след нея. Има доста разлято гориво и инцидентът е тежък“, каза още тя.     ", "date": "2018.10.21", "title": "Първи ЗРЕЛИЩНИ СНИМКИ и ВИДЕО от адския инцидент с ТИР в София"}
{"url": "https://www.blitz.bg/obshtestvo/regioni/18-godishen-napravi-nemislimoto-s-dzhip-a-posle-si-plyu-na-petite-snimki_news634529.html", "text": "18-годишен младеж от девинското село Гьоврен е заподозрян, че е шофирал джип, който се е обърнал снощи по таван, а младежът и негов приятел са избягали от местопроизшествието, пише \"Марица\".  Джипът се е обърнал на пътя между селата Широка лъка и Стойките. Шофьорът не е пострадал, но приятелят му е ранен. \"Установихме го, след като е потърсил медицинска помощ в болницата в Смолян, каза шефът на ОДП - Смолян Николай Димов.     Предполага се, че заради липса на опит младежът е изпуснал контрола над джипа. Възможно е причината да е също и висока скорост или алкохол, но последното не може вече да се докаже, коментираха запознати.  По случая е образувано досъдебно производство.    ", "date": "2018.10.21", "title": "18-годишен направи немислимото с джип, а после си плю на петите (СНИМКИ)"}
{"url": "https://www.blitz.bg/intsidenti/katastrofi/piyan-na-kirka-izletya-ot-ptya-mezhdu-montana-i-lom-i-udari-parkirana-kola-ima-ranen_news634530.html", "text": "Пиян с лек автомобил „Фолксваген Голф“ е излетял от пътя, след което е ранил жена в паркирала кола, съобщиха от полицията в Монтана.     Инцидентът е станал вчера около 5.50 часа в района на КПП „Кошовете“. Водачът А.Г. Д. на 25 години се движел с „Фолксваген Голф“ от Монтана към Лом.     При спускане в наклонен участък на ляв завой загубил контрол над колата и излязъл вдясно извън пътното платно. Там блъснал паркирал лек автомобил \"Тойота РАВ\" 4 , като при удара пострадала жена в колата. Със счупени ключица и нос и изпаднал зъб тя е настанена в ломската болница, без опасност за живота.     Пробата за алкохол на водача е 1.82 промила. Той е задържан за 24 часа. По случая е образувано досъдебно производство.    ", "date": "2018.10.21", "title": "Пиян на кирка излетя от пътя между Монтана и Лом и удари паркирана кола, има ранен"}
{"url": "https://www.blitz.bg/obshtestvo/regioni/golyama-tragediya-mladiyat-atanas-vze-nay-fatalnoto-reshenie-i-sega-dvete-mu-detsa-sa-neuteshimi_news634531.html", "text": "Трупът на 40-годишен от свиленградското село Левка бе открит да виси в плевня миналия ден, пише Марица Хасково.  Тялото на Атанас Василев намерили негови съселяни. Хората обяснили пред полицаите, че не били виждали Атанас от два дни. Трупът е откаран за аутопсия в хасковската Съдебна медицина.   По неофициална информация при първоначалния оглед по тялото не били открити следи от насилие и най-вероятно Василев сложил край на живота си.  40-годишният от Левка е семеен и ма две деца – момиче в 10 клас, а по-малкото и братче е осмокласник.   Според местните съпругата на Наско го напуснала преди около 3 – 4 месеца, защото много пиел и я малтретирал. Най-вероятната причина Василев да сложи край на живота си е бедността. Той редовно просел от хора в селото пари за хляб. Местните обаче спрели да му дават, защото вместо да си купува за ядене, харчел и последните си стотинки за ракия. ", "date": "2018.10.21", "title": "Голяма трагедия! Младият Атанас взе най-фаталното решение и сега двете му деца са неутешими"}
{"url": "https://www.blitz.bg/politika/zakharieva-pusna-lyubopitni-snimki-ot-abu-dabi_news634508.html", "text": "Външната ни минисърка Екатерина Захариева показа любопитни снимки от официална визита на премиера Бойко Борисов в Близкия Изток. На кадрите тя се ръкува с Мохамед бин Зайед ал Нахян, коронованият принц на Абу Даби и заместник-върховен командир на въоръжените сили на Обединените арабски емирства.  Припомняме, че посещението на премиера е първа визита на това равнище в историята на двустранните отношения с федералната монархия.   В рамките на визитата си Борисов ще се срещне с престолонаследника на Абу Даби, както и с вицепрезидента шейх Мохаммед, а в Египет - с президента Абдел Фатах Ас Сиси. В делегацията са още външният министър Екатерина Захариева и финансовият министър Владислав Горанов.     ", "date": "2018.10.21", "title": "Захариева пусна любопитни СНИМКИ от Абу Даби"}
{"url": "https://www.blitz.bg/politika/lilyana-pavlova-i-az-s-borisov-se-izvinyavam-za-simeonov-na-maykite-i-uvredenite-detsa_news634516.html", "text": "Лиляна Павлова,  министър за българското председателство на Съвета на Европейския съюз, в ексклузивно интервю за предаването „Беновска пита” по „Радио К2” и „Канал 3”, заяви позиции по следните теми:    „Правим това интервю на 20 октомври, непосредствено след втората серия от източноевропейския форум Китай – „16+1” в България. Мой събеседник е министърът на европредседателството Лили Павлова. Добър ден, г-жо Павлова! Какво работите Вие всъщност? БСП се беше загрижило за Вас дали Вие имате достатъчно работа!”, обърна се водещата  Илиана Беновска  към своята събеседничка. „Добър ден! Благодаря за тяхната загриженост ! Моят ангажимент всъщност се удвои. България е в тройка председателство, заедно с Естония и Австрия. Ние продължаваме своите ангажименти, защото нашето трио работи до края на месец декември тази година. В този формат ние участваме в заседания по линия на приоритети, по които работихме досега. В резултат на проведената среща на правителствените ръководители, на която домакинствахме през месец юли, ми беше възложено от премиера Борисов да координирам и работата по създаване на глобален център за партньорство във формата „16+1” – Китай и страните от Централна и Източна Европа, за създаване на по-добро сътрудничество, за установяване на бизнес контакти, за установяване на сътрудничество на правителствено ниво, местни власти и инвестиции в региона ”, отчете родената през 1977 г. в София представителка на ГЕРБ.        „Какво успяхте за тези месеци да постигнете? Това е много сложен процес в този глобален форум. Трябва да се узаконят много правни норми. Трябва да се прегледат много инвестиционни намерения”, попита  Илиана Беновска . „ Широк спектър са дейностите, по които работим. На правителствено ниво продължава работата във формат „16+1” на координаторите по политиките, които следваме, защото имаме подписани споразумения в няколко области – туризмът, малки и средни предприятия, иновации, енергетика, земеделието, които трябва да реализираме на практика. Така че следим тяхното изпълнение. Втората гледна точка и това, което е всъщност днешната среща, е да подкрепим местните власти. Те да бъдат двигателят на сътрудничеството. Имаме рекорден брой губернатори на китайски провинции. Това са провинции със 100 милионно население !”, разясни магистърът по Публична администрация и европейска интеграция от ВСУ „Черноризец Храбър”.        „Точно това исках да попитам, с цифри. Тези провинции са с милионно население, с десетки милиони във всяка една, някои от тях със стотици милиони! Колко милиона население представляват?”, удиви се  Илиана Беновска . „ Да, те са 16 делегации от 15 провинции, но имаме 12 губернатори. Най-малката е 44 милиона, а големите са по 100 милиона. Като цяло тези провинции формират половината от   брутния вътрешен продукт на Китай. Можете да си представите за какъв мащаб можем да говорим. Много сериозно присъствието тук, включително и на китайския бизнес. Ние вече имаме 22 партньорства на български региони с китайски провинции !”, разкри бакалавърът по Международни икономически отношения от УНСС.        „Споменете някои от тях”, заинтересува се  Илиана Беновска . „ София, Бургас, Казанлък, Стара Загора, Добрич – това са едни от градовете, където имаме партньорство, културен обмен, икономически обмен. Имаме сериозни инвестиции, както с доставката на автобуси, в земеделието, високите технологии, Икономическа зона „Тракия”. Това са конкретни инвестиции, които ние имаме и се надявам в резултат на днешния форум да бъдат подписани още нови партньорства, както на ниво общини, така и на ниво областни управители. След обяд правим бизнес срещи в четири формата, клъстер, както ги наричаме. Единият е „Туризъм”, вторият е „Селско стопанство”, третият е „Малки и средни предприятия”, четвъртият е „Индустриални зони и демонстрационни паркове ”, информира докторът по Икономика.     „Г-жо Павлова, на фона на многомилионни региони, които се представляват тук от страна на Китай и на брутния вътрешен продукт, който те представляват – къде е България тука? Ние не пътуваме ли в китайския океан, ще го нарека, а не море? С какво представляваме ние интерес за Китай?”, продължи  Илиана Беновска . „ Не трябва да страдаме от липса на самочувствие, независимо от мащабите. Ние сме сравнително малки като територия, но имаме какво да предложим за китайския пазар. От началото на 2018 г. имаме 10% увеличение на износа за Китай. Имаме потенциал и още да бъде увеличен, най-вече в областта на земеделието, като например – вина, напитки, селскостопански продукти и други. Това е един необятен пазар за нас. 10% е значително увеличение. Китай, като погледнем държавите извън Европейския съюз, е втори по мащаб на пазар за нас! Предвид на отношенията Китай – САЩ, които са доста неприятни, това е една ниша, потенциал за България да се позиционира по-добре и да се отворим към този пазар за износа на българската продукция ”, анализира хонорованият лектор в Института по публична администрация и европейска интеграция към Министерския съвет.     „Вашата близка сътрудничка Таня (Таня Митова, PR на министър Павлова – бел. авт.) ми подсказа една крилата мисъл: „Не е ли китайско, значи не е оригинал!”, метафорично се изрази  Илиана Беновска . „ В Китай наистина се произвеждат едни от най-качествените стоки, които се продават на световните пазари. Китай се доказа като гарант за качество за сериозните марки!  Китай се опитва да разшири своето влияние, своите пазари към Европейския съюз и Балканите. От наша страна ние търсим реципрочност – разширяване на нашите пазари и износ, при условията на спазването на нашето законодателство, европейското законодателство, обществени поръчки и прилагане на правилата на конкурентния пазар. Това е предизвикателство и причината за желанието ни да създадем такъв глобален център за партньорство в рамките на „16+1”, който да насърчава научноприложния обмен, за да се опознаем по-добре, да им покажем изискванията на законодателството и как по-добре техните компании да развиват своя бизнес тук, как да облекчим търговските режими за внос-износ. Това е   целта на този обмен. Той трябва да бъде част от глобалната инициатива Европейски съюз – Китай. През септември месец беше срещата в този формат. Китай е стратегически партньор и трябва да развием тези отношения. Премиерът Борисов се върна вчера от заседанието на АСЕМ(12-та среща на върха Азия – Европа в Брюксел – бел. авт.). 60% от населението и 60% от търговията е в Азия. Това един огромен пазар, към който се стремим !”, категоричен беше бившият кадър на Института за развитие на демокрацията.        „Нека да напомня на нашите зрители и слушатели, че на миналия форум „16+1”, по време на европредседателството, България получи 75% от предвидените за инвестиции средства за Източна и Централна Европа. Българската банка за развитие подписа споразумение за първия транш от 300 милиона”, припомни  Илиана Беновска . „ Точно така, това ще бъде една от добрите новини и на днешния форум. Имаме представяне на Българската банка за развитие заедно с Китайската банка за развитие. Първият транш от тези 300 милиона трябва да бъде реализиран. Вече започва набирането на проекти, които да подкрепят малките и средни предприятия. Това е един от най-важните сектори. Неслучайно днес имаме панел в подкрепа на малките и средни предприятия, подкрепа за тяхното кредитиране и подкрепа за съвместни проекти –  малки и големи инфраструктурни, малки и средни предприятия, иновации, технологично развитие в земеделието и другите сектори. Първите проекти могат да започнат още в началото на 2019 година ”, прогнозира внучката на партизанина от бригада „Чавдар” и член на ЦК на БКП Георги Павлов.        „Премиерът Борисов в своята реч, пък и Вие сега споменахте, че Китай е един много желан инвеститор. Борисов напомни също така, че Доналд Туск наложи санкции срещу Китай. Къде се намираме ние в тази сложна дипломация?”, привнесе нов нюанс в разискваната проблематика  Илиана Беновска . „ Деликатна е дипломацията и ситуацията! Неслучайно и премиерът Борисов, и аз, и министърът на икономиката категорично заявихме в своите изказвания: „Китай за нас е важен стратегически партньор!”. За нас разширяването на търговския обмен с Китай е топ-приоритет! От друга страна имаме три изключително важни условия, които поставяме в това: спазването на европейското и българското законодателство; неизискването на държавни гаранции, съответно да не се предоставят гаранции за изкупуването на ток, произведена стока или единици; категорично спазване на интелектуалната собственост. Това бяха и условията, които Доналд Туск заяви: принципът на реципрочност; принципът на спазването на законодателство; принципът на категорично спазване на интелектуалната собственост. Това са трите основни стълба, на които градим отношенията ”, разясни бившият мениджър по проекти на Програма ФАР.        „Освен 75% от средства, които Китай посвети да инвестира в България, те поеха ангажимент да изкупуват български тютюн за низане. Това може би не точно въпрос към Вас, но все пак отговаряте и за глобалния център. Кога ще започне този процес?”, попита  Илиана Беновска . „ Наистина това не е в моите компетенции. Преговорите продължават, тъй като има специфични изисквания към тютюна и неговите качествени характеристики. Това налага да продължат малко по-дълго. Така че се надявам министърът на икономиката да даде малко повече информация ”, каза бившият експерт по международни проекти в Института за следдипломна квалификация към УНСС.        „И друг въпрос, който сигурно не е към Вас, но замълча ли се някак си за инвестиране от страна на Китай в нова българска атомна централа?”, продължи  Илиана Беновска . „ Напротив, съвсем скоро имаше посещение на потенциални китайски инвеститори на площадката, които правиха оглед, но ние бяхме много ясни и категорични – българската държава не може да даде нито едно от двете изисквания, които бяха поставени преди, нито държавна гаранция, нито гаранция за изкупуване на произведения ток на определена цена. Всеки инвеститор е добре дошъл на пазарен принцип! На този принцип преговорите продължават. Имаше посещение от китайски инвеститори, очакваме да получим информация за техния финансово-икономически анализ ”, безапелационен беше бившият член на Координационното звено по програма ИСПА към Министерството на регионалното развитие и благоустройството.        „Започнах в началото с въпроса на БСП – какво работите Вие?. Това беше въпрос и към министър-председателя от страна на един от видните лидери на БСП – Антон Кутев. Искам да продължа. Вие отдавна вече сте в политиката и в изпълнителната власт. Каква е вашата визия за бъдещото на коалицията Обединени патриоти – ГЕРБ? Виждате скърцанията в колелата между Волен Сидеров и Валери Симеонов. Виждате реакциите на обществото по отношение на изявления на Валери Симеонов за майките на деца с увреждания! Да не бъда лош пророк – сигурно очакваме още екшън!”, прехвърли акцента на разговора към вътрешнополитическата обстановка в България  Илиана Беновска . „ Лично премиерът Борисов се извини от името на правителството по отношение на направеното изказване на вицепремиера Симеонов. Аз не мога да приема такъв тип изказване и отношение към майки и деца с увреждания! Категорично се присъединявам към това извинение, защото мисля, че това е недопустимо !”, отсече бившият началник на отдел в Дирекция „Национален фонд” в Министерство на финансите.     „Само да Ви кажа нещо остроумно, в кавички. Сутринта, раничко, към 7 часа, се получи един имейл от Националния фронт за спасение на България, в който се коментираше случая с Господари на ефира, Валери Симеонов и неговото изказване за майките и децата с увреждания. В този първи имейл, защото после имаше втори, пишеше, че го праща Националния фронт за „освобождение” на България, а абревиатурата е Национален фронт за спасение на България. Този лапсус, така, с чувство за хумор, можете ли да го коментирате? За бъдещето на коалицията? От какво ще ни освобождават?”, обогати въпроса си с пример от личната си кореспонденция  Илиана Беновска . „ Надявам се да не трябва да ни освобождават от нищо! Коалициите са сложен механизъм не само в България. Виждаме, че много коалиционни правителства и формати в цяла Европа срещат своите предизвикателства !”, отбеляза бившият министър на регионалното развитие и благоустройството във второто правителство на Бойко Борисов.     „Не отбягвайте тънкия анализ по отношение на амбициите на НФСБ да е флагман на нови процеси. От какво ще ни освобождава Националният фронт за „освобождение” на България?”, безотказно продължи да пита  Илиана Беновска . „ Нека те да кажат каква е заявката или е просто технически лапсус ”, остана вярна на дипломатичността първата жена министър в сферата на строителството, считано от 1878 година.                 „Лапсусите не са много случайни! Да не би да искат да ни освободят от Борисов?”, предположи Илиана  Беновска . „ Не вярвам, че това е намека. Всяка коалиция е въпрос са компромис. Бяхме наясно, че създаваме една комбинация, в която всеки прави компромис !”, сподели една от учредителките на Сдружението на магистрите по публична администрация и социални дейности „Академика – Магистър Интелект”.     „До колко е запалителна тази комбинация?”, провокира събеседничката си  Илиана Беновска . „ Вотът на българските избиратели беше такъв. Това беше възможната коалиция в името на това да има стабилно управление. То има всички предпоставки да продължи напред, ако всеки продължи да спазва коалиционното ни споразумение, ангажиментите, които сме поели, и общата ни програма. Показателите дават своя позитивен ефект – икономическо развитие, нива на безработица, доходите на гражданите. Има много предизвикателства, сложни ситуации, конфликтни ситуации! Въпросът е да ги тушираме с разум, а не със скандали, битки и през телевизора !, аргументира се ресорният министър.        „Вашите „приятели” от БСП клатят ли правителството? Ще има ли нови избори?”, продължи  Илиана Беновска . „ Че се опитвам да го клатят е видимо за всички. За тях жаждата за власт е видима и на всяка цена! Вотът е по график, с единствена цел – дискредитиране на правителството! В тази си жажда не дискредитират само правителството. Започнаха дискредитирането на институции. Те казват едва ли не – всички са маскари! Ако утре те дойдат да управляват, не знам с какви очи ще гледат всяка една от тези институции, всяка една от тези администрации! Струва ми се, че се минава една граница, която не трябва да се минава.  Аз бих ги призовал към повече смирение, малко повече разум! Трябва да си пазим държавата и да уважаваме институциите!”, възмути се събеседничката.        „Татяна Буруджиева, която е виден представител на лявото БСП, каза: „Пред БСП има само една алтернатива – или Корнелия Нинова, или БСП!”. Права ли е? Корнелия пречи ли на БСП?”, на финала попита  Илиана Беновска . „ Не съм политолог, анализатор, не мога да имам това самочувствие. Не мисля, че БСП е в най-добрата си форма с тези вътрешни скандали, които има! Наличието на такива сериозни сблъсъци отвътре показва, че няма стабилност в една партия, но аз не бих се бъркала в техните   вътрешнопартийни проблеми. Това е тяхно право и решение да преценят кой е техния лидер, водач и на кого трябва да се доверят. За мен е по-важно уважението между институциите, включително и между партиите, да не пада на ниско ниво! Трябва да се уважаваме, трябва да имаме отношения и всичко трябва да е на база аргументи, на база факти, а не на база да омаскариш другия самоцелно!”, завърши Лиляна Павлова разговора си с Илиана Беновска в ефира на „Радио К2” и „Канал 3” на 21 октомври 2018 година.     ", "date": "2018.10.21", "title": "Лиляна Павлова: И аз, с Борисов, се извинявам за Симеонов на майките и увредените деца"}
{"url": "https://www.blitz.bg/obshtestvo/boyko-borisov-s-unikalen-armagan-za-prestolonaslednika-na-oae-snimki_news634515.html", "text": "Униформа на антитерорист от българската армия подари Бойко Борисов на престолонаследника на ОАЕ, който ги колекционира, съобщава \" \".  От своя страна престолонаследникът на Абу Даби шейх Мохамед бин Зайед ал Нахаян подари на премиера Бойко Борисов ръчно тъкан килим, изработен от афганистанка с благотворителна цел. Майсторката на килима е член на фондация, в която е и дъщерята на шейха. Другият дар за Борисов е малка дървена пластика.  Възможностите за активизиране на двустранното сътрудничество беше водещата тема в срещата на министър-председателя Бойко Борисов с престолонаследника на емирство Абу Даби и заместник-върховен главнокомандващ въоръжените сили на Обединените арабски емирства шейх Мохамед бин Зайед Ал-Нахаян.  Премиерът Борисов определи като позитивни реалните стъпки, които вече се правят в тази посока – както с откриването на посолства на България и на ОАЕ съответно в Абу Даби и в София в началото на годината, така и с настоящото му посещение във федералната монархия, което е първа визита на това равнище в историята на двустранните отношения на страна ни с ОАЕ. Според българския министър-председател, след като вече са налице постоянни дипломатически представителства в двете столици, е важно политическият диалог да се доразвие, за да се създадат предпоставки за по-нататъшно ползотворно сътрудничество.     Премиерът Борисов специално акцентира върху развитието на търговско-икономическите връзки и инвестициите, където по думите му има сериозен неизползван потенциал. Българският министър-председател изтъкна, че добри възможности могат да се търсят чрез по-интензивна работа на междуправителствената смесена комисия за икономическо сътрудничество. Премиерът отбеляза благоприятния бизнес климат в страната ни, за който правителството работи целенасочено и посочи като многообещаваща сфера за развитие на успешно сътрудничество високите технологии и иновациите. Министър-председателят подчерта, че страната ни разполага и с редица други преимущества. Наред с това през последните години ОАЕ проявява инвестиционен интерес към Западните Балкани в сфери, в които България също разполага с възможности.  От все сърце бих желал връзките между нашите две страни да се развиват и укрепват, заяви от своя страна шейх Мохамед бин Зайед Ал-Нахаян. Престолонаследникът на Абу Даби прояви интерес към Българското председателство на Съвета на Европейския съюз. Премиерът Борисов акцентира върху решението на страната ни да включи като акцент в европейския дневен ред темата за Западните Балкани и перспективата за тяхното развитие. Той запозна своя домакин с ключовите акценти от Софийската декларация, подписана на срещата на върха през май тази година, с която се потвърждава подкрепата на всички държави-членки на ЕС за европейската перспектива на Западните Балкани. Българският министър-председател обърна внимание на това колко етнически шарени са Балканите и изтъкна, че страната ни е пример за етническа толерантност.     Шейх Мохамед бин Зайед Ал-Нахаян отбеляза също стратегическите интереси в сферата на икономиката, земеделието, строителството, технологиите и военната промишленост. Той обърна специално внимание и на транспортните коридори, които премиерът Борисов договаря с други страни от Балканите. Премиерът Борисов заяви, че в началото на ноември в България ще се проведе Съвет за сътрудничество на високо равнище между България, Румъния, Сърбия и Гърция, на която ще бъдат обсъждани въпросите касаещи развитието на региона, които включват и темата за транспортните коридори.  Според премиера Борисов България и ОАЕ следва да използват всички предимства на своето стратегическото разположение в своите региони и да играят една за друга ролята на „врата“ за своя инвестиционен и експортен интерес съответно към Европа и към Залива. Министър-председателят потвърди и интереса на България да изгради ефективно партньорство с ОАЕ във важна област каквато е сигурността.  Престолонаследникът на Абу Даби изрази желание да посети България. От своя страна българският министър-председател благодари за гостоприемството на своя домакин. „За мен беше чест да чуя българския химн и тук и да Ви поздравя от името на българския народ“, добави премиерът Бойко Борисов.    ", "date": "2018.10.21", "title": "Бойко Борисов с уникален армаган за престолонаследника на ОАЕ (СНИМКИ)"}
{"url": "https://www.blitz.bg/layfstayl/skorost/zrelishchno-vizhte-kakvo-se-sluchva-kogato-na-dragstera-ne-mu-se-otvori-spirachniyat-parashut-video_news634452.html", "text": "След преминаване на четвърт миля (402 метра) за 5.89 секунди, когато скоростта на финала е повече от 410 километра в час, на драгстера E3 Spark Plugs Pro Mod не му се отвори спирачният парашут.   ", "date": "2018.10.21", "title": "Зрелищно! Вижте какво се случва, когато на драгстера не му се отвори спирачният парашут (ВИДЕО)"}
{"url": "https://www.blitz.bg/intsidenti/katastrofi/plna-ludnitsa-v-tsentra-na-plovdiv-snimki_news634540.html", "text": "Бус не успя да вземе завоя на ул. \"Отец Паисий\" в центъра на Пловдив и задръсти движението за повече от 10 минути, предаде  . А това се е случило не заради лоши шофьорски умения, а заради неправилно паркирали автомобили!   Повече от 10 минути хората в колоната, стигаща чак до чешмичката на Джумаята, късаха нерви и се чудеха ще се придвижат ли изобщо някога в тази тапа. В крайна сметка органите на реда се задействаха и започнаха да глобяват масово всички, които сътвориха тази лудница в неделния ден. \"В почивните дни винаги е така\", коментира междувременно пловдивчанин.", "date": "2018.10.21", "title": "Пълна лудница в центъра на Пловдив (СНИМКИ)"}
{"url": "https://www.blitz.bg/politika/prvo-v-blits-borisov-se-pusna-na-zhivo-ot-abu-dabi_news634507.html", "text": "Министър-председателят Бойко Борисов замина на официално посещение в Обединените арабски емирства и Египет. Посещението на премиера е първа визита на това равнище в историята на двустранните отношения с федералната монархия.    В рамките на визитата си Борисов ще се срещне с престолонаследника на Абу Даби, както и с вицепрезидента шейх Мохаммед, а в Египет - с президента Абдел Фатах Ас Сиси. В делегацията са още външният министър Екатерина Захариева и финансовият министър Владислав Горанов.  Премиерът се пусна на живо в личния си фейсбук профил.      ", "date": "2018.10.21", "title": "Първо в БЛИЦ! Борисов се пусна НА ЖИВО от Абу Даби"}
{"url": "https://www.blitz.bg/obshtestvo/nezhnoto-ostrie-na-gerb-obyasni-zashcho-e-kategorichno-yasno-che-vott-na-nedoverie-na-bsp-nyama-da-mine_news634525.html", "text": "Сектор здравеопазване е тежък ресор за взимане на радикални и крайни решения. Това каза Десислава Атанасова от ГЕРБ, която е бивш министър на здравеопазването, цитирана от БНР.   Тя вижда като първи ключов въпрос дали трябва свръхрегулиране и навлизане на държавата в отношенията между здравноосигурените и лечебните заведения или следва гражданите да бъдат оставени да правят своя избор. Втори важен въпрос за Атанасова е дали 8% здравна осигуровка са достатъчни. Тя припомни обещанието на ГЕРБ до края на управленския мандат да не увеличава здравната вноска, а вариантите за здравноосигурителен модел, предложени от здравния министър Кирил Ананиев, вижда като изходна точка за обществено-политически дебат. \"И след дълъг, сериозен, експертен дебат, по-малко политически, да се вземе крайното решение. И то, смятам, не касае нито настоящата 2018 година, нито следващата 2019-а.\", посочи тя. По думите ѝ колкото и да са неприятни фактите за политиците и обществото, дебатът за броя на здравно неосигурените и адекватния им достъп до медицинска помощ трябва да бъде поставен на масата.  „След 29 години демокрация резултатът е, че няма модел на здравеопазване, който да е обществено одобряван и консенсусен“, посочи Десислава Атанасова. По думите ѝ в здравеопазването не следва да се прави политика от проблемите на хората - и на работещите, и на пациентите, а да се правят политики за тях. Атанасова е на мнение, че е „категорично ясно“, че вотът на недоверие, който предстои да се гласува идната седмица, ще бъде неуспешен.", "date": "2018.10.21", "title": "Нежното острие на ГЕРБ обясни защо е \"категорично ясно“, че вотът на недоверие на БСП няма да мине"}
{"url": "https://www.blitz.bg/politika/krasen-kralev-bez-sportna-infrastruktura-nyama-masov-i-eliten-sport-video_news634528.html", "text": "Красен Кралев, министър на младежта и спорта, в ексклузивно интервю за предаването „Беновска пита” по „Радио К2” и „Канал 3”, заяви позиции по следните теми:    Спортната инфраструктура.   „Взимаме това интервю на 19 октомври. Ще го излъчим в неделя, 21-ви. Намираме се при министъра на младежта и спорта Красен Кралев, в Зимния дворец. Това е една от гордостите на Вашето управление!”, обърна се водещата Илиана Беновска към своя събеседник. „Аз Ви благодаря, че решихте да вземете това интервю тука, защото това е последният обект, който открихме само преди няколко седмици. Един от приоритетите ни е работата със спортната инфраструктура. Гордеем се, че през последните години, когато управляваха трите кабинета на г-н Борисов, са инвестирани над 350 милиона в спортната инфраструктура. Без спортна инфраструктура няма нито масов спорт, нито елитен спорт. Много са новите зали, много са залите, които са реконструирани. България отговаря вече на най-високите стандарти. Има зали, които могат да поемат състезания от най-висок ранг. Вече трябва да обърнем внимание към залите за тренировка. Мисля, че и там имаме сериозни успехи! Аз се радвам, че показахте това бижу, защото от 50 години никой не е ремонтирал нищо. С много малко средства успяхме да го приведем в много добър вид. Дай Боже да спечелим домакинството на младежките зимни олимпийски игри през 2024-та, в което аз съм убеден. Този дворец ще играе основна роля заедно с Арена Армеец!”, отчете роденият през 1967 г. във Варна политик.       „Опозицията Ви упреква, че харчите пари на вятъра за стадиони и зали, които са в провинцията, които излизат твърде скъпи!”, вметна Илиана Беновска.  „Аз не мисля, че излизат скъпи! Направихме така, че през последните години за първи път държавата инвестира във футболни стадиони. Футболът беше забравен! От 25 години нямаше нито един лев инвестиран във футбола. Той е най-популярният и най-обичан от българите. Успяхме да направим така, че във всеки един от областните градове, които имат участници в Професионалната лига, пък и във втория футболен ешелон, вече да има осветление, хубави терени. За по един милион направихме ремонт на много стадиони Оптимално изразходвани пари! Един ремонт, който беше предвиден за 50 милиона лева, ние го направихме за 4, ще станат 5, защото ремонтираме залата за тренировки, която ще отнеме също около 1 милион. Мисля, че сме много ефективни!”, коментира бившият лекоатлет, който е минал през школата на Черно море – Варна. Ремонтът на Зимния дворец .   „Да погледнем как се е оживил дворецът, ето я и съблекалнята!”, удиви се Илиана Беновска. „За всеки отбор, който тренира тук има отделна съблекалня. Дванадесет са вече съблекалните. Всички клубове, които имат договори и тренират в Зимния дворец, имат собствена съблекалня. Така сме сигурни, че ще си пазят имуществото, защото вече си е тяхно”, разясни рекордьорът на България в дисциплината 20 000 метра за юноши – старша възраст.  Спортът като средство за превенция на престъпността.   „Бих отбелязала още нещо, което трябва да го имате предвид и Вие, управляващите, и ние, журналистите, че практически спортът е онова, което може да даде на младите хора една друга посока на развитие, а не, както напоследък се случва често, млади хора извършват тежки престъпления! Взимам за пример последния случай в Русе с убийството на журналистката Виктория Маринова!”, констатира Илиана Беновска. „Ние правим изключително успешни кампании през последните две години, със средства, които ни бяха предотстъпени от финансовото министерство, които се събират от хазартните оператори. Изключително успешни кампании, които се реализират от неправителствени организации и спортни клубове, за борба с агресията и всички видове други зависимости. Имаме успех в тази посока! Спорът обединява нацията, особено колективните спортове! Дава на българите самочувствие, дава повод за гордост! Имаме страхотни успехи сега на младежката олимпиада!”, анализира бившият национален състезател по кънтри крос.   „Искам точно това да кажа – Александра Начева донесе пети златен медал на България от младежките олимпийски игри в Буенос Айрес!”, солидаризира се Илиана Беновска. „24 състезателя в 14 спорта взеха 10 медала! Толкова, колкото за всички останали игри до момента! Това са българи, които са на световно ниво, които ще радват нашите сънародници в следващите 10-12 години!”, довери дипломираният медик, завършил Медицинския университет във Варна. Законът за физическото възпитание и спорта.   „Гордеете ли се, че станахте баща на новия закон, двадесет години не е променян – Законът за физическото възпитание и спорта?”, попита Илиана Беновска. „Това беше един от приоритетите, защото знаех, че старият закон вече не отговаря на реалните потребности на всички спортни организации. Нещата са много динамични. Трябваше да направим закон, който да им помага, който да отговаря на новите потребности. Наистина се получи добър закон, въпреки че се забави 3 години. От друга страна това ни даде възможност да изслушаме всички институции, всички хора, всички клубове, федерации, които са заинтересовани от самия закон, който ще регулира тяхната дейност”, категоричен беше Красен Кралев. Кандидатурата на България за зимните олимпийски игри през 2024 година.  „Като говорихме за младежи – виждаме тука децата, които тренират нонстоп на зимната пързалка!”, с умиление отбеляза Илиана Беновска. „Когато се направи една спортна инфраструктура, винаги децата я изпълват със съдържание! Успехите не закъсняват! До 2024 г., когато имаме шанс да спечелим това домакинство на зимните младежки олимпийски игри, ще имаме едно много силно поколение, което да ни зарадва с успехи, както на летните, така и на зимните игри, но без инфраструктура това е невъзможно да се случи!”, заяви съоснователят на Българското сдружение за честни избори.   „Много силна подкрепа има сега за зимните олимпийски игри от председателя на МОК Томас Бах!”, допълни Илиана Беновска. „В разговор с премиера Борисов той предложи България да поеме организацията на тези игри. Видя се, че имаме организаторски качества, инфраструктура. Най-голямото признание беше тази покана да издигнем кандидатурата на България за домакин на младежките зимни олимпийски игри. Март месец има световно първенство по шорттрек. Това е може би най-успешният български зимен спорт благодарение на успехите на Жени Раданова! Имаме достойна наследничка – Катрин Маноилова. Тя спечели бронзов медал на зимните младежки олимпийски игри последния път. Така че очакваме доста добро първенство! За първи път ще бъдем домакин на такъв голям форум на зимни спортове на закрито. Ще бъде в Арена Армеец. Тя ще бъде заледена. Смятам Арена Армеец да бъде основното съоръжение по време на зимните олимпийски игри”. Меродавен ли е политическият рейтинг.   „Вие трябва да сте много доволен, защото в последните социологически изследвания Вие сте с един от най-високите рейтинги сред управляващите”, отбеляза Илиана Беновска. „Рейтингът не трябва да се абсолютизира. Той дава една обратна връзка с избирателите, показва дали сме на прав път, дали са ни правилни политиките. Можеш да правиш някои неща много добре, но да не можеш да ги обясниш на хората. В случая се справяме успешно. Благодаря на българските граждани за това, че оценяват нашата дейност и ни дават допълнителен импулс и стимул за работа!”. Професионалното образование и реформата в спортните училища.   „През последната година се занимавам с темата за професионалното образование. Трябва ли да се върнат повече на брой спортни училища?”, за пореден път смени темата на разговора Илиана Беновска. „Имаме сериозен проблем със спортните училища! Следващата задача, която сме си поставили, е тотална реформа в училището, защото забелязваме много сериозни пропуски. В момента има 6 училища, които са под ръководството на министерството, останалите са общински. В тези, които са държавни, ние ще направим промени. Там не винаги се подбират правилните деца. Искаме от  треньорите, от хората, които работят с тях, да търсят най-добрите деца, да обикалят малките градове, малките населени места, защото от там излизат големите шампиони! Спортното училище дава възможност на талантливи деца от малките населени места да отидат в големия град, да получават грижи, да имат пансион, за да могат да учат и да тренират. Искам да засилим нивото на учебната подготовка в училището, защото голяма част от родителите от големите градове не искат да дават децата си в спортните училища, защото са занижени критериите в учебния процес. Това категорично ще се промени. Няма как да си добър спортист, без да си интелигентен и образован човек!”. „Как го виждате това във времето?”, потърси допълнителна конкретика Илиана Беновска. „Много бързо ще стане. Още следващата година, до септември месец, ще бъдем готови с проекта за реформа и той ще стартира в тези шест държавни училища!”. „Какъв бюджет ще изисква?”, попита за финансовата рамка Илиана Беновска. „Първо трябва да видим какви са средствата, по които ще направим тази промяна. Оттам нататъка вече ще се говори за бюджет. Ние направихме реконструкция на голяма  част от спортните училища. Материалната база вече е направена. Във Варна приключи ремонта на спортното училище, ще го открием до седмица. Предстои да се извършва ремонт в Русе, в Бургас, в София. Плевен и Пловдив вече бяха реконструирани преди няколко години. Материалната база е достатъчна!”, „Нямах предвид само материална база. Имах предвид за квалифицирани треньори, учители по общообразователни предмети”, уточни Илиана Беновска. „Имаме квалифицирани учители и треньори. Трябва да се сменят правилата, трябва директорите да изискват еднакво високо ниво на подготовка в спортно-технически план и общообразователния процес”.  „Това вероятно ще се случи. Ако можем ние, като медии, да помогнем, с удоволствие бихме се включили – „Канал 3” и „Радио К2”, защото това е изключително важно! Ще се пошегувам – ще кажа на нашите зрители и слушатели, че бях предложила да се попързаляме малко на кънки тук, по пързалката. Ще го направим друг път. Бихте ли ми казал как изглежда политиката? Вие сте отдавна в политиката, в различни партии и формации. Бихте ли напомнил от коя квота сте в правителството?”, попита Илиана Беновска. „Аз съм член на политическа партия ГЕРБ. Естествено, че съм министър на ГЕРБ. Благодаря на премиера Борисов, че ми даде шанс да реализирам идеите си в спорта!”. Раздорите в коалицията Обединени патриоти.   „Как ще коментирате поведението на Обединени патриоти и непрекъснатите „къси съединения”, ще се изразя в кавички, между Валери Симеонов и Волен Сидеров?”, продължи Илиана Беновска. „И тримата лидери ги познавам от много години. Това е вътрешнокоалиционен проблем. Не мисля, че има някакви драматични проблеми, които не могат да бъдат разрешени. Малко са по-емоционални колегите, което не е типично за политиците. Нямам никакви колебания относно стабилността на Обединени патриоти като коалиция и стабилността на правителството и парламента до края на мандата!”.   „Тоест предвещаването на БСП и Корнелия Нинова, че коалицията ще се разпадне и ще има нови избори, според Вас възможно ли е?”, задълбочи разглеждането на вътрешнополитическата проблематика Илиана Беновска. „Няма никакви основания за подобни твърдения. Ясно е, че на опозицията им се иска да по-бързо да дойдат на власт, въпреки че не виждам с какви идеи биха управлявали държавата, но това е решение на народа, той дава оценките на парламентарни избори”.  Приоритетите в работата на Министерството на младежта и спорта .  „Каква е Вашата свръхзадача като политик и като министър в този кабинет до края на мандата Ви? Кое непременно трябва да изпълните, за да сте доволен?” попита Илиана Беновска. „Свръхзадачи няма. Направихме много важни неща през последните години. Промени се изцяло философията, с която държавата гледа на спорта. Много повече грижи се полагат. Хвърлиха се много усилия в инфраструктурата. Трябва да адаптираме нашия спорт към новите условия на пазарната икономика. Това е най-трудно реформирания сектор през годините. Много дълги години не беше правено нищо в тази посока. Правилата на плановата икономика са едни, на пазарната са съвсем други. Трябва да научим нашите клубове, нашите федерации да оцеляват в условията на пазарна икономика! Да правят един продукт, да умеят да печелят от този продукт, да реинвестират в него. При всички случаи ще бъде с помощ на държавата. Ние добре обезпечаваме нашите спортисти!”. Сравнение със спортната политика по времето на социализма .   „Не са ли верни упреците, че когато спортът беше държавна грижа, по това време и Вие сте бил активен спортист, имахме повече постижения и рекорди?”, провокира събеседника си Илиана Беновска. „Не би трябвало да се сравняват различните периоди, защото тогава се даваха огромни средства, които в една пазарна икономика няма как да се дадат за развитието на спорта. Проблемът е, че активно се работи само през последните 6-7 години. Инфраструктура, оттам се започва. Бяха разрушени много неща, които бяхме постигнали навремето. По наш си обичай разрушихме всичко и сега трябва да тръгнем да градим всичко от нулата. Когато погледа се насочи към детскоюношеския спорт, тогава нещата ще влезнат в правилната посока. Успехите ще дойдат! Трябва да си отговорим на въпроса – медали ли искаме, или здраво поколение? Да тръгнем само по посока на медалите – това е грешно! Медалите трябва да следват една целенасочена държавна политика за изграждане на здраво поколение, което да обича спорта. От това поколение ще дойдат медалистите, ще дойдат големите шампиони. Ще дойде радостта, която изпитваме от всички първенства!”. Има ли политически интереси във футбола?    „Дано това се случи, но когато говорим за спорта, Вие сам казахте преди малко, че футболът е най-масовият спорт. Обикновено като кажеш спорт – асоциацията е футбол! Нека да не забравяме, че футболът е мястото, в което политиците са много силни. Използват се футболните пристрастия на агитките на отделните отбори за печелене на рейтинг и влияние от страна на политиците! Как ще коментирате това?”, пренасочи разговора в ново направление Илиана Беновска. „Аз мисля, че това е стандартен флирт, който го има във всички държави, но не може един клуб да го използваш за политика. Феновете на Левски и ЦСКА имат политически симпатии към различни политически сили. Разбира се има шанс да те подкрепят, ако обръщаш повече внимание на спорта, повече внимание на футбола, но малко са били тези политици в България, които са дали реална помощ на футбола. Допреди 4 години държавата не беше дала нито един лев за футбола. От 4 години насам всяка година даваме по 1 милион за развитие на детскоюношеския футбол. Всяка година правим нови стадиони, реконструираме. Това е реалната подкрепа, която феновете виждат, която виждат хората, които се занимават и практикуват футбол. Това нещо няма как да не намери отражение в техните симпатии! Ние по-малко говорим, повече изпълняваме, повече работа вършим!”.  „Как ще коментирате това, че големите марки – червените и сините, ЦСКА и Левски, ги тупна в земята един частен футболен отбор – Лудогорец?”, попита Илиана Беновска. „Не мога да коментирам нищо. Това е конкурентна среда. Така се повишава конкуренцията в първенството. Бих казал, че има много добри други отбори в първенството. Берое, Ботев, Локо Пловдив, Черно море вдигат нивото. Славияминалата година спечели купата на България! Конкуренцията става изключително висока. Така имаме по-голям шанс да отгледаме силно поколение български футболисти, които да се състезават в националния отбор. Единственото, което не ми харесва, е привличането на безкрайно много чужденци в отборите. В големите грандове останаха много малко българи, които да се състезават!”.  „Корупцията и черното тото във футбола? ”, засегна темата за уродливите явления в спорта Илиана Беновска. „За черно тото не ми се говори, много се спекулира с тази тема! Изнасял съм лекции в 7-8 държави по тази тема. Случаите за уредени мачове в тениса са повече от футбола! В България има един случай докладван за миналата година. Хайде да гледаме малко по-позитивно на това, което се случва в спорта! Далеч не сме водещи в това отношение”, категоричен беше членът на Управителния съвет на Световната антидопингова агенция. Данъчното облагане на хазартните игри.   „Трябва ли хазартните босове да бъдат нормативно задължени да дават повече пари за спорта?”, продължи Илиана Беновска. „Много сложна тема! В нормалната държава данъците трябва да се плащат. Държавата определя в кои отрасли да ги насочва. Няма как да кажеш – парите от един икономически сектор да отиват за здравеопазване, от друг да отиват за спорт, от трети да отиват за култура! Парите влизат в централния бюджет. Оттам вече си личи държавата колко приоритетно обръща внимание на отделните сектори!”.    Взаимодействието между държавните институции.   „Президентът Радев, бивш главнокомандващ на ВВС и човек, който все още спортува, помните коремното му възлизане на лоста – очаквате ли той да е Ваш партньор в желанието спортът да бъде определящ и възпитателно, и целево, и престижно за България?”, върна разговора отново в направлението на междуинституционалния диалог Илиана Беновска. „Всеки трябва да бъде наш партньор в тази посока, защото спорта е надпартиен. Това се видя и при работата по новия закон за спорта и гласуването. Той трябва да е приоритетен в политиката на всяка една партия, защото става въпрос за здравето на българския народ! Аз съм уверен, че сме на прав път! Който иска да ни подкрепя – добре дошъл!”, изрази личното си мнение актуалният министър на младежка и спорта.  Има ли държавна протекция над определени отбори?   „Ходите ли на мачовете на Бистришките тигри, да помагате с присъствие на премиера Борисов?”, зададе провокативен въпрос Илиана Беновска. „Ходя на мачове на 7-8 отбора от професионалната ни група. И на Левски съм ходил, и на ЦСКА, и на Черно море, и на Берое, и на Бистришките тигри ходя, на много отбори ходя, това ми е работата”, дипломатично отговори Красен Кралев.   За обвиненията в безконтролно изразходване на публични средства.   „До колко са основателни упреците на опозицията, че се наливат безконтролно пари в спорта? Последното решение на Министерския съвет за залата в Кърджали, многофункционалната зала, за която се дават около 3,5 милиона и малко повече, БСП го посрещна на нож!”, попита Илиана Беновска. „Не може да е сериозно това твърдение. Всички граждани на съответния областен център искат да имат подобна зала. С изключително малко средства ние ще направим зала, с капацитет 1000 зрители. Мисля, че ще е най-евтината и най-ефективна зала, защото ние мислим не само как ще построим залата. След това как ще се плаща издръжката? Тя трябва да енергийноефективна, да няма големи разходи, за да могат да я поддържат. За да успокоя колегите – ще има още такива зали, няма да спрем до тук! Тази зала е един от моделите, които ние ще ползваме за в бъдеще”. Бюджетът на Министерството на младежта и спорта.  „Ще искате ли увеличение на бюджета за спорта в новия бюджет и с колко?”, продължи Илиана Беновска. „Всеки министър иска увеличение, въпросът е колко ще ти дадат! Парите са малко. Със 70 милиона трябва да обезпечим целия спорт. Допълнително имаме много средства за инвестиция в спортната инфраструктура, това е пътят! Младежките олимпийски игри показаха, че сме на прав път! Над 70% от нашите спортисти, които сме пратили там бяха на световно ниво и се представиха достойно. По-голяма радост и признание за мене няма!”, отчете министърът.   „Благодаря Ви за този разговор! Понеже при миналото идване не Ви подарихме клубната тениска „Беновска пита”, сега Ви я подаряваме! Въпросът отзад е „...Защо?”. Защо противниците на зимните олимпийски игри казват, че няма да можете да обезпечите територията на Витоша, парк „Рила” и така нататъка?”, на финала попита Илиана Беновска. „Благодаря! Разбира се, че ще има хора, които ще се противопоставят на идеята. Едната част не познават логистиката и процедурата. Друга част са скептици и се съмняват в способностите на българите. Аз съм оптимист, вярвам, че българите сме способни хора. Намерили сме си правилното място. Ще продължим да работим така, че хората да ни вярват, да ни гласуват доверие! Много  се съмняваха, че ще успеем с тези световни първенства, които правим. Оправихме се!”, завърши Красен Кралев разговора си с Илиана Беновска в ефира на „Радио К2” и „Канал 3”.          ", "date": "2018.10.21", "title": "Красен Кралев: Без спортна инфраструктура няма масов и елитен спорт (ВИДЕО)"}
{"url": "https://www.blitz.bg/razvlechenie/tezhka-svatba-v-bsp-mlad-sotsialist-vze-za-bulka-oslepitelna-srbkinya-snimki_news634556.html", "text": "БСП ожени председателя на младежката организация на столетницата.   Николай Бериевски си каза \"да\" с ослепителната сръбкиня Сандра Петрович. На сватбеното тържество се изсипаха съратниците му от младежката организация на БСП, но и зам.-председателите на партията Деница Златева и Кирил Добрев. Сред сватбарите бе забелязана и медийната съветничка на на соцлидера Корнелия Нинова - Бояна Бозаджиева, предава Канал 3. Панчаревското езеро и ресторант \"Лебеда\" бе мястото, което си избраха за сватбеното тържество младоженецът  Бериевски и красивата му булка Сандра.", "date": "2018.10.21", "title": "Тежка сватба в БСП, млад социалист взе за булка ослепителна сръбкиня (СНИМКИ)"}
{"url": "https://www.blitz.bg/obshtestvo/tatyana-burudzhieva-pred-bsp-stoi-samo-edna-alternativa-ili-ninova-ili-bsp_news634567.html", "text": "Татяна Буруджиева, политолог и обществен анализатор, в ексклузивно интервю за предаването „Беновска пита” по „Радио К2” и „Канал 3”, заяви позиции по следните теми:        „Записваме това интервю с доцент  Татяна Буруджиева , политолог, на 19 октомври 2018 година. Добър ден, г-жо Буруджиева! Вие сте известен червен политолог, също така бяхте и в активната политика доста време. В момента защо не сте?”, обърна се водещата  Илиана Беновска  към своята събеседничка. „Добър ден! Приемам всяко нещо, което правя, като начин да се науча или да видя по по-различен начин нещата. В този смисъл  за мен беше много сериозен опит, но смятам, че професията ми дава много повече възможности, отколкото директното влизане в политиката . Много е приятно, когато ти кажат, че липсваш – дали хората от Разград и колеги в парламента!”, отговори  Татяна Буруджиева , която е родена през 1957 г. в София.      „Бяхте народен представител от Разград ( Татяна Буруджиева  е бивш депутат от 42-то Народно събрание, където е избрана от гражданската квота на БСП – бел.авт)”, припомни  Илиана Беновска . „ Истината е, че в политиката трябва да си в много дружно семейство, особено в парламента, за да свършиш хубава работа, иначе повечето време отива в спорове дали да е така, дали да е иначе. На всички народни представители липсва гаранцията, че те имат достатъчно експертиза, за да взима решения! До ден днешен съм в тиха паника – какво точно някой път съм гласувала, защото не разбираш от всичко, доверяваш се на решения на група или не се доверяваш. Това е изключителна отговорност! ”, сподели дъщерята на комунистическия активист Иван Буруджиев, който участва в убийството на генерал-лейтенант Христо Луков, на който днес е  посветено традиционното шествие на крайните националисти – Луковмарш.        „Това е интересна тема, която, ако има време, ще я задълбочим, но сега взимам повод от Вашето закачливо определение за дружното семейство в политиката, за да попитам – откакто Корнелия Нинова е председател на БСП, дружно семейство ли е БСП?”, попита  Илиана Беновска . „ В първата година на нейното лидерство БСП беше дружно семейство! Те заедно работеха за общи каузи ”, констатира магистърът по Социология от Софийския университет „Св. Климент Охридски”.     „След като изтече първата година от нейното председателство на БСП, тя изключи от Изпълнителното бюро своя покровител, онзи, който я направи политик – Георги Гергов!”, вметна  Илиана Беновска . „Така е, но  това не разруши фатално общото действие в БСП. Големите проблеми са свързани с други неща. Отърваването на Нинова от Гергов е част от нейния път да се създаде като лидер в БСП. Нинова тръгна по неин път и реши, че ще се отърве от обкръжението, което я направи лидер и ще създаде своя група, която да я слуша безпрекословно! ”, категорична беше  Татяна Буруджиева , която е специализирала политически комуникации и политически мениджмънт във Франция и Белгия.     „Ако използваме тази фраза за отърваването, дали пък по-видните от БСП не искат сега да се отърват от нея? Ще използвам остроумното определение на някой, мисля, че от БСП беше, който нарече „кърваво писмо” подписката на 50 от видните функционери на БСП, в това число и другия покровител на Нинова – Овчаров (Румен Овчаров – бел. авт.), които се подписаха в протест, че Националния съвет се подменя по функции и смисъл от изпълнителния орган – Изпълнително бюро!”, привнесе нов нюанс към дискутираната тема  Илиана Беновска . „ Много се надявам това да не е „кървавото писмо”, имайки предвид какъв е резултатът от „кървавото писмо” – едно неуспешно въстание. Аз се надявам БСП да остане лява партия, в никакъв случай да не се превръща в лидерска !”, заяви докторът по Социология.        „Както казва Харон (персонаж от гръцката митология, лодкар, който прекарва душите на мъртвите в подземното царство на бог Хадес – бел.авт.) в преддверието на Ада: „Надежда всяка тука оставете”. Хайде, съсредоточете се да ми кажете дали всъщност ще има неуспешно въстание срещу Нинова, защото Вие знаете, че в БСП функционерите почти винаги накрая не успяват да намерят общ интерес, когато става дума за кадрови промени!”, отчете  Илиана Беновска . „ Да, това винаги е било дебат и спор в БСП, по кадрите! От друга страна говорим за хората, които вече са доказано успешни, създавайки Нинова като лидер. Това са хората, които възразяват в момента за начина, по който се управлява партията! ”, каза доцентът в катедра Политология в Софийския университет „Св. Климент Охридски”.     „Говорите за Гергов, как ще коментирате присъствието на Овчаров?”, попита  Илиана Беновска . „ Овчаров също помогна с гласовете, с които е избрана Нинова на конгреса. Ще видите, че в голяма степен там са подписалите се в тази подписка !”, аргументира се членът на педагогическия съвет на франкофонската програма по Политически науки в Нов български университет.     „Това е ясно! Питам как намирате присъствието му в тази подписка? Не е ли имало начин да се разберат не толкова явно?”, задълбочи разискването на темата  Илиана Беновска . „ Овчаров наистина беше последният, който я защитаваше. Това, което знам, особено от последния пленум на БСП е, че е имало желанието да се разберат !”, информира членът на Съвета на департамента по Политически науки в Нов български университет.     „Да се разберат за какво и с кого?”, продължи  Илиана Беновска . „С Нинова и нейното ръководство.  Там е имало подсвирквания и държане тип „на стадиона, на мач”! Не е възможно подобно поведение !”, възмути се председателят на Управителния съвет на Българската асоциация по политически маркетинг и комуникация.     „Кой го е правил това подсвиркване?”, заинтригува се  Илиана Беновска . „Не ми се иска да коментирам, но  част от „младите” около Нинова, тъй като тя управлява с едни мантри! Тези младежи вече виждат властта, даже си я разпределят !”, разкри ръководителят на Научноизследователска лаборатория за изследване на политическото поведение към Философския факултет на Софийския университет „Св. Климент Охридски”.     „Колко са годишни тези младежи, че не се сещам много младежи да виждам наоколо?”, уточни  Илиана Беновска . „Ами тридесет, тридесет и няколко годишни”, каза членът на Управителния съвет на Българската социологическа асоциация.        „Кирил Добрев млад ли е?”, провокира събеседничката си  Илиана Беновска . „Кирил Добрев не е млад, защото той е някъде към петдесет годишен, ако не се лъжа”, отбеляза членът на International Professional Security Association.     „Не говоря за житейска възраст. Младежка ли му е партийната възраст, ако схващам правилно образа Ви?”, конкретизира се  Илиана Беновска . „Имах предвид младежка възраст, а не толкова партийна, макар че  това ръководство продължава да си стои младо, ново! То не се превърна в нищо друго !” уточни членът на International Society of Arboriculture.     „Кирил Добрев каква роля играе в изпълнителния орган на Нинова? Не Ви питам за функцията му на организационен секретар, а каква е другата му, може би невидима роля?”, безотказно продължи да изисква отговор на въпроса си  Илиана Беновска . „Нямам преки контакти нито с него, нито с г-жа Нинова – мога да съдя само по това, което са ми казвали.  Големият проблем е, че всички се оплакват, включително и той. Не чува, не разговаря, не желае да влезе в проблематика, която тя (Корнелия Нинова – бел. авт.) не е решила, че трябва да се фиксираш върху нея !”, довери членът на Association internationale des sociologues de langue française.        „А вярвате ли, че той е писал SMS-и на Бойко Борисов, с желание да го направи председател на Комисията за регулиране на съобщенията?”, смени ракурса на разискваната тема  Илиана Беновска . „ Принципно политиците не би трябвало да си общуват с  SMS-и, особено от различни политически партии.  SMS-ът оставя следи ”, аргументира се членът на Атлантическия клуб.     „Прекият разговор пък оставя звукови следи!”, опонира  Илиана Беновска . „ Всичко може да остави следи, но при всички положения винаги можеш да покажеш един  SMS, докато идеята, че записваш другия, с когото говориш, е вече в рамките на други схеми. Да пишеш  SMS за такива неща не е нормално! Въобще идеята с  SMS-те, с обажданията, със записите..., ако това продължава в българската политика, говори само зле за българската политика !”, отсече членът на Центъра за култура и дебат „Червената къща”.     „Какво лошо има обаче хора от ръководството на БСП да общуват с ръководителя на ГЕРБ Бойко Борисов?”, попита  Илиана Беновска . „Нищо лошо, аз просто казвам, че  те могат да общуват, но  SMS-ът е съвсем друг формат. Общуването е нещо друго. Ако се искат някакви постове или се разговаря за някакви политики, или за някакви позиции – тогава се разговаря за някакви политики и някакви позиции !, безапелационен беше експертът към Министерството на образованието и науката.        „Добре де, малко се втренчихме в технологията, но в началото на кабинет Борисов №3, по-скоро в началото на 44-то Народно събрание, Борисов открито отправи предложение към Корнелия Нинова – тя да оглави Народното събрание и Деница Златева, външнополитическата функционерка на БСП, да стане министър по европредседателството. Това беше отблъснато! Правилно ли беше?”, продължи  Илиана Беновска . „ Аз смятам, че можеше да бъде прието, защото това не е сътрудничество по повод на управление или управленска програма. Това е възможност да имаш позиции, които собствената ти политика или политически позиции да бъдат по-видими, по-чуваеми. Да, това би показало, че има едни нормални взаимоотношения, защото и в Европейския парламент властта и мнозинството е на едните, а председателството беше на левицата. Какво представлява политическото ти лице, как ти защитаваш политическите си каузи и как се бориш за властта не се решава от революционен тип поведение! Понеже ме питахте за  SMS-те – Гергов беше изхвърлен от БСП заради някакво общуване, с някой си пиеше кафето , нали така?”, припомни бившият началник на кабинета на Сергей Станишев.     „Заради една среща между него, Сотир Цацаров и Сашо Дончев, която беше интерпретирана от Сашо Дончев публично”, фиксира причината  Илиана Беновска . „ Ако Корнелия Нинова е последователна, би трябвало да продължи да прочиства партията си !”, направи сравнение бившата депутатка от гражданската квота на БСП в 42-то Народно събрание.        „Не е ли по-удобно да държиш, както се казва, на къса верижка някой, на който можеш да кажеш: „Внимавай, тука имам едни SMS-и от тебе до един важен в България човек, които мога да ги пусна на твоите избиратели?”, предположи  Илиана Беновска . „Възможно е да е така, г-жа Нинова би трябвало по-добре да знае, защото  от страна на ГЕРБ и някои анализатори се твърди, че има достатъчно документи за нея. Може би тя по-добре знае как стоят нещата, нямам престава. Въпросът е в това – можеш ли по този начин да управляваш и да си лидер в тази партия? ”, зададе риторичен въпрос  Татяна Буруджиева .     „Румен Овчаров този въпрос ли зададе на Нинова с тази подписка? Да се върнем към него, защото той я направи заместник-министър навремето. Може би заради нещо свързано с него – Сергей Станишев я уволни!”, предположи  Илиана Беновска . „ Не зная за какво точно е уволнена. Не съм чула да е било свързано с Овчаров ”, дипломатично отговори полиглотката, която владее английски, френски, руски, испански, италиански, гръцки езици и ползва латински език.     „Как да не сте чула – „Фронтиер”!”, учуди се  Илиана Беновска . „ Не, че е било свързано директно с Овчаров. В смисъл, че тя е някакъв „бушон” – не мисля, че е точно такава ситуацията. Според мен й е казал, че тя просто е в окопна война в собствената си партия. Няма кой да застане до нея по начина, по който се опитва управлява БСП – през Фейсбук, с абсолютно еднолични решения! ”, коментира дългогодишният анализатор на общественополитическия живот в България.        „Пътник” ли е Нинова?”, изиска прогноза  Илиана Беновска . „ Пред БСП стои само една алтернатива – или Нинова, или БСП, това е! Самата Нинова не е ляв човек, тя няма лява политика !”, категорична беше  Татяна Буруджиева .     „Написахте си заглавието в момента!”, вметна  Илиана Беновска . „Това е, защото  другото, което му остава, е да се разцепи! Път, който изживя СДС !”, аргументира се изтъкнатият политолог.        „В каква посока работи избраника на БСП за премиер, който мина през няколко ръце, докато остана на БСП избраник – Румен Радев? Ту се говори, че Нинова и той са в опнати отношения, ту правят знакови срещи, които ще имат продължение сега. Миналата седмица той я прие, не се разбра точно за какво, но съобщиха, че ще има втора среща. Не на последно място се говори, че Радев ще създава политически проект, който ще бъде антипод на БСП, но в лявото пространство!”, смени темата на разговора  Илиана Беновска . „ Големият проблем пред БСП е, че няма партньор! Нинова достигна до тази изолация! Като има някакво движение или партия около президента, самата БСП и може би още някакви други, ако се появят – така създаваме възможността за ново управление! Много инженерно, много несъобразено с условията в България и ситуацията в момента. Хубавото на подобни инженерства е, че до този момент те никога не са се случвали! ”, анализира събеседничката.     „Оставете теорията, кажете ми конкретно – Радев...”, фиксира темата  Илиана Беновска . „ Радев е избран за президент и аз мисля, че той по никакъв начин не се е отказал от тази си функция. Публично винаги е твърдял, че той няма да прави партия. Със сигурност има изкушение в средите около него да го превърнат в лице на някакво движение. БСП не разбира, че това движение ще изсмуче най-вече от нея !”, заяви  Татяна Буруджиева .     „Като казахте изкушение се сетих, че когато връчих на президента Радев зряла, българска, червена ябълка, с пожелание той да бъде такава в политиката, той ме попита дали това не е ябълката на изкушението. Връчвам Ви Вашата червена, зряла, българска ябълка! Бъдете анализатор на процесите в България!”, каза  Илиана Беновска . „Може ли да съм изкушена да имам позиция, която рядко съвпада с обичайната и очакваната, и ако е възможно да си пожелая много по-малко да познавам. Аз много искам да не познавам какво ще се случи!”, сподели именитата университетска преподавателка.     „Какви са изкушенията на Радев?”, продължи  Илиана Беновска . „ Изкушенията на Радев са, че има една огромна власт, за която се борят всички други политици, а той я има априори, тъй като е мажоритарно избран !”, обясни  Татяна Буруджиева .     „Тогава защо се изкуси да предложи на Борисов единение, когато той по Конституция е призван да обединява нацията?”, попита  Илиана Беновска . „ Щом призовава за единение, това би означавало добър повод да започнат да си говорят властите в България, това е първата крачка !”, отговори анализаторката.     „Добре, но той се изкуси, като искаше осветление и свободни медии, да призове към радиомълчание, това е военен, летателски термин, който не е употребен на място, по повод избора на самолети за България!”, припомни  Илиана Беновска . „ Политиката е публична дейност. Самото призоваване за мълчание там не носи полза за политиците. В случая президентът беше по-скоро военен летец, отколкото президент! Не бих го упрекнала, защото той не иска да бъде обичайния политик. Ходи много сред хората, опитва се да бъде обичайния човек, какъвто е бил. Според мене стимул за това му даде нелицеприятните дискусия и дебат, който се проведе. Г-н Цветанов чак комисия свика по този въпрос, с едни много тежки обвинения срещу президента на България в корупция и далавери във връзка с това какви ще са самолетите !”, поясни политологът.     „По повод един Консултативен съвет за национална сигурност”, конкретизира събитието  Илиана Беновска . „Точно така! Тази нелицеприятна история, която се случи, също е повод!”, потвърди доцент  Буруджиева .     „В случая, ако е контрапункт на Цветанов, трябваше да вземе да говори Радев, а не да мълчи!”, заяви  Илиана Беновска . „ Докато говореше се оказа, че предизвиква подобни неща. Вероятно за това той призова докато се свърши сделката, за да е добре за България, да не се възбуждат тези неща. Обществото в момента има нулева търпимост към всякакви неща, които не му се казват, включително и предварително !”, разясни събеседничката.        „Ще го коментираме, когато свърши тази работа. Не прекали ли Бойко Борисов в стремежа си да компенсира това желание на българите – всичко да знаят предварително, да го знаят по време на действието? Не е ли твърде благосклонен? Напоследък стана много отстъпчив пред много искания, които може би не винаги имат основания!”, попита Илиана Беновска. „ Аз не зная до кога ще бъде търпението на г-н Борисов, но за ГЕРБ и управлението е от изключителна важност да преминат европейските избори !”, каза  Татяна Буруджиева .        „Вие бяхте началник на кабинета на предишния председател Сергей Станишев. Вярно ли е, че Нинова е искала да го елиминира като кандидат за евродепутат от България и по този начин да му попречи за втори път, след Истанбулската конвенция, да стане за пореден път председател на Партията на европейските социалисти?”, продължи  Илиана Беновска . „ Истината е, че това не може да попречи на Станишев да стане лидер на Партията на европейските социалисти. Ако проследим кампанията досега, ще видим каква е ситуацията в ПЕС и кой се бори за този пост. При положение, че Станишев е единственият кандидат, това говори много за доверието, което имат другите партии в него, но това ще бъде изключително зле за самата БСП! Станишев е   най-европейското лице на БСП! Ако БСП иска да мотивира хората да гласуват за нейната листа, ще се възползва от факта, че началото на декември ще има резултат от изборите в ПЕС и ще има възможност да впише кампанията си в рамките на цялостната кампания на европейската левица! БСП и без това мина една проверка от ПЕС. Има големи съмнения в европейската левица, че БСП е лява партия, при положение, че нейният лидер е фен и подражател на един десен политик, Орбан (премиерът на Унгария Виктор Орбан – бел авт.). Неговата партия разпространява картинки с бесило, на което е лидерът на социалистическата партия. Всичко, което се случва в БСП е въпрос на ценности! Затова казвам – или БСП, или Нинова! ”, отсече анализаторката.        „Последен въпрос – загатнахте, че съвременната политика изисква повече гъвкавост, повече държавничество, повече национална отговорност, ако мога така да се изразя. Необходима ли е на България коалиция ГЕРБ – БСП?”, на финала попита  Илиана Беновска . „ Тя ще е полезна, колкото е полезна такава голяма коалиция между двете големи партии. Резултатите ги виждаме в Германия. Тя не може да се състои! Това, което може да се състои, е едната и другата партия да бъдат много сериозно вкопани и загрижени да правят онова, което са обещали на хората, че ще правят !”, категорична беше събеседничката.     „Нека това да е финал. Забравих книгата на Доган, която подарявам, но ще Ви я дам извън ефир. Нося Ви и клубната тениска „Беновска пита”. Благодаря Ви много!”, каза  Илиана Беновска . „ Вече ще мога да си я нося, защото съм разпитвана, освен това ще си изям и ябълката, тъй като е много изкушаваща!”, завърши Татяна Буруджиева разговора си с Илиана Беновска в ефира на „Радио К2” и „Канал 3” на 21 октомври 2018 година.            ", "date": "2018.10.21", "title": "Татяна Буруджиева: Пред БСП стои само една алтернатива – или Нинова, или БСП!"}
{"url": "https://www.blitz.bg/analizi-i-komentari/d-r-nikolay-mikhaylov-borisov-tryabva-vednaga-da-otstrani-simeonov_news634569.html", "text": "„Който е очаквал друго, е бил наивен“, заяви пред bTV и предаването „120 минути“ д-р Николай Михайлов по отношение на случващото се в последните дни около Обединените патриоти. “Волен Сидеров и Валери Симеонов имат плитки страсти и доста възпалими“, напомни той.   Сидеров иска да продължи и да завърши благополучно кариерата си в Европарламента, но ще трябва да се конкурира с Ангел Джамбазки, смята д-р Михайлов. Сидеров и Симеонов играят играта си с елементарната цел да оцеляват и да пребъдат, каза още той. Д-р Николай Михайлов коментира ВМРО и позицията в коалицията. По думите му, Красимир Каракачанов стои стабилно в управляващата коалиция. Патриотите в политиката имат обаче проблем и той е структурен, добави той. Той коментира и последните прояви на Валери Симеонов. По думите му, Бойко Борисов веднага трябва да отстрани Симеонов, но това, обясни той, премиерът няма да направи. Причината, според Михайлов, е, че Борисов иска да завърши мандата си. „Съдейки обаче по начина на политиката, която се води, идеята за цял мандат няма как да стане“, добави Михайлов.", "date": "2018.10.21", "title": "Д-р Николай Михайлов: Борисов трябва веднага да отстрани Симеонов"}
{"url": "https://www.blitz.bg/politika/eto-kakvo-napisa-borisov-v-knigata-na-golyamata-dzhamiya-sheykh-zayed_news634582.html", "text": "\"Да бъдем умни и да живеем щастливо заедно! Всеки със своя Бог\". Това написа министър-председателят Бойко Борисов в книгата за гости на най-големия мюсюлмански храм в ОАЕ Голямата джамия “Шейх Зайед”, съобщиха от правителствената информационна служба.   Тя е 8-та по големина в света и носи името на основателя на Обединените арабски емирства шейх Зайед бин Султан Ал-Нахаян. Премиерът Борисов посети и военния монумент “Оазис на честта” и паметника “Зайед” - монументална, триизмерна творба, която е открита в началото на тази година по случай 100 години от рождението на шейх Зайед бин Султан Ал-Нахаян. Българският министър-председател и част от българската делегация бяха съпроводени от държавния министър на изкуствения интелект Омар бин Султан Ал Олама.", "date": "2018.10.21", "title": "Ето какво написа Борисов в книгата на Голямата джамия “Шейх Зайед”"}
