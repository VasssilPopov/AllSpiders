{"url": "https://www.blitz.bg/svyat/edna-legenda-na-tezgyakha-prodavat-rodnata-kshcha-na-khari-potr_news536357.html", "text": "\n Родният дом на Хари Потър се продава за близо 1 млн. лири, пише Daily Mail, цитиран от Новини Лондон.  Това не е къщата на ул. \"Привид драйв\" №4, в която живееха леля му Петуния и чичо му Върнан, а домът в Годрикс Холоу, в който Хари е живял като бебе с майка си и баща си. За този дом научаваме в \"Хари Потър и даровете на смъртта\". \nКъщата De Vere House, известна още като De Vere Hunting Lodge, Oxford House и Oxford Cottages, е била собственост на рода Де Вере от 14 до 17 век. Намира се в Лавенхам, Съфлок. В момента автентичната дървена къща е пусната в продажба за 995 хил. британски лири. \nСпоред описанието на агента по недвижими имоти Картър Джонас тя е \"пропита с история\". Красивата средновековна сграда включва приемна зала, хол, трапезария, кухня с трапезария, перално помещение, три двойни спални, две бани, таванска стая и градина. За снимките на филма за Хари Потър къщата е заснета от най-различни ъгли, за да се превърне в декор на цялото градче Годрик Холоу. \nПрез годините De Vere House е станал вторият най-фотографиран имот във Великобритания след Даунинг стрийт №10.\n", "date": "2017.08.14", "title": "Една легенда на тезгяха: Продават родната къща на Хари Потър"}
{"url": "https://www.blitz.bg/intsidenti/sedmina-amerikanski-voenni-sa-ubiti-i-raneni-ot-teroristite-v-irak_news536273.html", "text": "Двама американски военни са убити и петима са ранени в Северен Ирак на няколко десетки километра от границата със Сирия при обстрел от терористите с РСЗО „Град”.\nПърво се похвали медийното крило на ИД, но след това го потвърди и щабът на международната коалиция. Командващият операцията против ИД американски генерал Стивън Таунсенд изразил съболезнования на семействата на загиналите и ранените. \n  \nИД поела отговорността с прессъобщение, в което съобщава, че 4 американци са убити и 7 са ранени в резултат на обстрел с РСЗО източно от град Тал Афар на 60 км от границата със Сирия. /  БЛИЦ \n \n", "date": "2017.08.14", "title": "Седмина американски военни са убити и ранени от терористите в Ирак"}
{"url": "https://www.blitz.bg/ikonomika/ispanska-kompaniya-khvrli-na-vyatra-27-miliona-dolara-zaradi-spor-mezhdu-kitay-i-vietnam_news536315.html", "text": "\n Сондажният кораб, който бе в центъра на спор между Виетнам и Китай за добива на петрол в Южнокитайско море, пристигна в малайзийското пристанище Лабуан, предава Reuters. \nДобивът на петрол от виетнамския блок 136/3 бе прекратен след натиск от страна на Китай, който твърди, че концесията, която Виетнам даде на испанската компания „Repsol“ е незаконна. \n„Repsol“ заявиха, че са прекратили сондажа, след като компанията е похарчила 27 милиона долара за петролното находище. Съсобственици на блока са виетнамската държавна петролна компания и „Мубадала девелъпмънт“ от ОАЕ. Решението за прекратяването на сондажите бе взето след посещението на виетнамска делегация в Пекин.\n", "date": "2017.08.14", "title": "Испанска компания хвърли на вятъра 27 милиона долара заради спор между Китай и Виетнам"}
{"url": "https://www.blitz.bg/svyat/koy-shche-umre-poyavi-se-mrachno-video-za-zhertvite-po-tsyal-svyat-pri-yadrena-voyna_news536299.html", "text": "\n Видео, в което се прогнозира броя на жертвите от ядрена война се появи в мрежата във връзка с ескалацията на напрежението между САЩ и КНДР. То е създадено от специалиста по визуализация на данните Нейл Хелоран, съобщава Лента.ру. \nВидеото демонстрира изменението на числеността на населението, ежегодния му прираст и ежегодното намаляване. Показано е също така и ежегодното число на смъртните случаи през 20-и век.  \nНа базата на статистиката, световните войни са предизвиквали известен бум на смъртните случаи, но те са незначителни в сравнение с последствията от ядрените бомбардировки.  \nАвторът на видеото съпоставя броя на жертвите от атомните бомбардировки на Хирошима и Нагазаки с хипотетичното число на жертвите при евентуална ядрена война в САЩ, Европа, Русия и други страни. \nСамо през първите три седмици след размяната на ядрени удари ще умрат 500 милиона души, вещае мрачното видео. Броят на другите жертви е невъзможно да бъде определен заради непредсказуемото влияние върху човечеството на ядрената зима, която ще настъпи след нанасянето на множество ядрени удари в хипотетична война с използване на оръжия за масово поразяване.   Превод: БЛИЦ \n  \n", "date": "2017.08.14", "title": "Кой ще умре: Появи се мрачно ВИДЕО за жертвите по цял свят при ядрена война!"}
{"url": "https://www.blitz.bg/svyat/svett-treperi-po-televiziyata-v-severna-koreya-obyavikha-che-voynata-mozhe-da-zapochne_news536323.html", "text": "\n Северна Корея отзова посланиците си от големите страни в Пхенян за консултации и инструкции. Посланикът в Китай Ли Чже Рен, посланикът в Русия Ким Хен Чжун и постоянният представител в ООН Ча Сон Нам, са отзовани. Не е ясно още колко ключови дипломати ще участват в консултациите, съобщава Интерфакс.  \n Агенцията отбелязва, че КНДР регулярно провежда такива консултации с дипломатите си. Последното от тях обаче се е провело през 2015 г. \n Консултациите се провеждат на фона на засиленото напрежение между Северна Корея и САЩ. По-рано Пхенян предупреди, че може да пусне няколко ракети, които да паднат около контролирания от САЩ остров Гуам. В отговор на това Доналд Тръмп заяви, че САЩ са готови на военно разрешаване на севернокорейския въпрос. \n", "date": "2017.08.14", "title": "Светът трепери! По телевизията в Северна Корея обявиха, че войната може да започне"}
{"url": "https://www.blitz.bg/svyat/mlada-zhurnalistka-se-kachi-na-chastna-podvodnitsa-i-poveche-nikoy-ne-ya-vidya-snimka_news536327.html", "text": "\n Шведска журналистка изчезна безследно, след като се качи на борда на частна подводница в Копенхаген, съобщава ВВС. 30-годишната Ким Уол, която работи за \"Гардиън\" и \"Ню Йорк Таймс\" искала да пише статия за 46-годишния Петер Мадсен, който е собственик на най-голямата ръчно конструирана подводница. \n Подводият съд мистериозно потънал и бреговата охрана спасила Мадсен, но не не намерила Уол. Той дал противоречиви показания за изчезването й. Първо казал, че журналистката слязла на брега малко преди потъването на подводницата \"Наутилус\". След това променил показанията си. \n Датската полиция счита, че потъването на подводницата е ключово в разследването за изчезването на Уол. Разследващите смятат, че съдът е потопен умишлено. \n Мадсен твърди, че \"Наутилус\" се повредила и така отишла на дъното. Властите са намерили съда, но не са открили тялото на журналистката в него. \n След като Ким Уол не се прибрала у дома, в полицията се обадил приятелят й. Така се стигнало до ареста на Петер Мадсен. Той отрича да има нещо общо с изчезването й. Той ще бъде задържан за 24 дни, докато тече разследването. \n \"Търсим свидетели, които може да са видели Ким Уол. Надяваме се да е жива, но се подготвяме и за другата евентуалност\", каза шефът на отдел \"Убийства\" в полицията в Копенхаген Йенс Мьолер. \n  \n \n Източник: Марица \n", "date": "2017.08.14", "title": "Млада журналистка се качи на частна подводница и повече никой не я видя (СНИМКА)"}
{"url": "https://www.blitz.bg/lyubopitno/mozhe-da-ne-vi-se-vyarva-no-tova-sa-dini-video_news536330.html", "text": "\n Във ферма в Чонгчинг отглеждат най-малките дини в света. Всяка мини-хапка се измерва колкото ...една монета, съобщава Нова телевизия. Малката диня е \"по-кисела\" и \"има вкус като домати\" в сравнение с обикновената, споделя късметлия, дегустирал плода. \n  \nТ.нар . \"палмова диня\"  е  от Южна Америка . Тя е наричана още \"cucamelon\", тъй като вътрешността й прилича на краставица. \n  \n", "date": "2017.08.14", "title": "Може да не ви се вярва, но това са дини (ВИДЕО)"}
{"url": "https://www.blitz.bg/analizi-i-komentari/zashcho-sashch-nyamat-za-paritet-chetvrto-konsulstvo-v-rusiya_news536267.html", "text": "Москва още преди много години предлагала на Вашингтон да открият четвърто генерално консулство на територията на РФ за запазване на паритета, казала в предаване по телевизия „Россия-1” официалният представител на руското МВнР Мария Захарова. Предложението обаче не било прието от Държавния департамент.\nСега САЩ имат само три дипломатически мисии в РФ – Санкт Петербург, Екатеринбург и Владивосток, докато Русия притежава четири генерални консулства: Ню Йорк, Сан Франциско, Сиатъл и Хюстън. Някога по времето на Съветския съюз САЩ също имали четвърто консулство, но то останалона територията на Украйна. \n  \nВестник „Коммерсант” вече съобщи, че американските власти могат да поискат Русия за закрие едно от консулствата на американска територия. Това несъмнено ще затрудни руските власти, защото в САЩ пребивават много повече руснаци, отколкото са американците в Русия, които ще се нуждаят от консулски услуги. \n  \nОчаква се също така до 1 септември Вашингтон да ограничи свободното движение на руските дипломати от ниското и средното ниво по територията на САЩ от въведените при Обама сегашни 25 мили (40 км) на 10-15 мили (16-24 км). Вероятно ще бъде въведена процедура по нотификация, според която служителите от руските дипломатически мисии ще трябва да уведомяват Държавния департамент за намеренията си да пътуват извън определения периметър. \n  \nМария Захарова също така заявила, че тези мерки на Вашингтон няма да засегнат двустранното сътрудничество между двете страни, защото то вече почти не съществува. \n  Редакция БЛИЦ \n \n", "date": "2017.08.14", "title": "Защо САЩ нямат за паритет четвърто консулство в Русия?"}
{"url": "https://www.blitz.bg/lyubopitno/ucheni-s-neveroyatna-nakhodka-na-2-km-pod-ledovete-na-antarktida-tam-dremyat-nad-100-snimki_news536333.html", "text": "\n Екип от учени открил голям вулканичен регион, който до скоро е бил скрит под ледници, а геологът, който ръководи екипа, предупреждава за дестабилизиращи последствия. \n Изследователи от университета в Единбург, Шотландия открили около 100 вулкана, а  най-високият от тях е с височина от 3970 м , пише английското издание „Дейли Мейл“ (Daily Mail). \n Геолозите смятат, че регионът, който се намира на 2 км под леда в Западна Антарктика, прави вулканичния хребет в източната част на Африка да изглежда като джудже, а досега той беше районът с най-много вулкани в света. \n Всичко, което причинява топенето на леда, а сред тези неща определено е и изригването на вулкан, вероятно ще ускори значително потока на лед в морето. Големият въпрос е колко активни са тези вулкани? Това е нещо, което трябва да определим възможно най-бързо“, категоричен е той. \n Евентуална вулканична дейност може да има решаващи последици за Земята . \n Ако някой от тези вулкани изригне, може допълнително да дестабилизира ледниците в региона, където глобалното затопляне вече оказва голямо въздействие. \n Теорията предполага, че това се случва, защото бе пластовете лед върху тях, има освобождаване на напрежението върху вулканичните региони и е стават по-активни“, предполага ученият. \n Значителното затопляне, причинено от климатичните промени в Западна Антарктика, вече е засегнало ледените пластове. Ако те значително намалеят, това може да освободи натиска от вулканите разположени под тях и да доведе до изригвания. Д-р Бингъм е категоричен, че този регион трябва да се наблюдава много внимателно. \nИзточник: Vesti.bg. \n", "date": "2017.08.14", "title": "Учени с невероятна находка на 2 км под ледовете на Антарктида! Там дремят над 100... (СНИМКИ)"}
{"url": "https://www.blitz.bg/razvlechenie/neveroyaten-ksmet-nashenets-se-zalovi-s-elektronna-igra-i-osmna-milioner-v-dolari_news536316.html", "text": "\n Българинът Иван Иванов, по-известен с псевдонима си \"MinD_ContRoL\", спечели турнира по електронни игри с най-големия награден фонд в историята им – малко над 24 милиона и 700 хиляди долара. Иван и неговите съотборници от Team Liquid ще си поделят почти 11 милиона от тях, които се полагат за отбора завършил на първо място. Това съобщи Polygon.com, цитиран от \"Монитор\". \n Dota 2 е електронна игра, създадена през 2013 година от Valve. Базирана е на мод от известната игра Warcraft на Blizzard. Средно има по 500 000 играчи на месец. Играе се от два отбора по петима души, които имат за цел да унищожат противниковата база първи. \n Турнирът The International Dota 2 2017 се проведе в две фази – групова - от 2-ри до 5-ти август, при която 18-те отбора бяха разделени в две групи по 9 и играха помежду си, за да определят как да бъдат разпределени в основното събитие на турнира, което се проведе от 7-ми до 12-ти август в залата KeyArena в Сиатъл, с капацитет от 17 000 места. Основният си зрителски интерес, турнирът получи от гледането по интернет, като в неговата кулминация той бе гледан от над 500 000 души по английския стриийм в платформата Twitch. \n", "date": "2017.08.14", "title": "Невероятен късмет! Нашенец се залови с електронна игра и осъмна милионер в долари"}
{"url": "https://www.blitz.bg/ikonomika/ekspert-otseni-veroyatnostta-ot-kolaps-za-rublata-zaradi-sriva-na-petrolnite-kotirovki_news536324.html", "text": "\n Проблемът с външния дълг все по-силно притиска бюджета на Русия. Ежегодната сума, която отива за погасяване на задълженията е около 43% от печалбата от експорта, а за обслужването им се използват около 11% от БВП, коментира днес за \"Российская газета\" Михаил Мащенко, анализатор в социалната мрежа за онвеститори eToro в Русия и ОНД.  \nПечалбите от нефто-газовата сфера падат заедно с понижаването на котировките на суровините, а увеличаването на приходите от останалите отрасли на икономиката не е умало особен ефект, тъй като пада и доходността на компаниите от несуровинния сектор. Търговията на едро и дребно е спаднала с 35%. Това увеличава възможността от планирана девалвация на рублата твърди експертът.  \nПоложението на пазара за суровини също не е радващо: от една страна запасите от суров петрол в САЩ се понижават стабилно, но активността на страните от ОПЕК разваля всичко - през юли износът на горива от страните в картела се е увеличил с 370 000 барела в денонощие в сравнение с предходния месец.  \nЧленовете на ОПЕК са се опитали да замажат ситуацията с прогнози зда увеличаване на глобалното търсене на петрол, но инвеститорите не са особено впечатлени от това. В резултат на тези перипетии котировките на черното злато паднаха от 53 до 51,50 долара и имат всички шансове в близко време да поевтинеят още повече. \nВ тази ситуация не може да се очаква колапс за рублата. Но е напълно възможно скоро кърсът ѝ да бъде на нива от 60,50 за долар и 71,50 за евро, обобщава анализаторът Михаил Мащенко.  Превод: БЛИЦ \n", "date": "2017.08.14", "title": "Експерт оцени вероятността от колапс за рублата заради срива на петролните котировки"}
{"url": "https://www.blitz.bg/lyubopitno/sled-137-godini-big-ben-zamlkva-za-prvi-pt-na-21-avgust_news536340.html", "text": "\n Култовият за туристи и жители на Лондон „Биг Бен“ ще замлъкне за четири години. Това ще стане още от следващия понеделник, така че радвайте му се докато все още чувате „гласа“ му, пише Новини Лондон.   \nПричина за това е предстояща реновация на забележителността в Елизабетинската Кула. Чуковете, които удрят тежащата 13 тона камбана, ще бъдат спрени за първи път от 137 години. Все пак, гласът му отново ще се чува за важни събития, като Нова Година. \nУестминстърският дворец на брега на Темза е световно културно наследство и огромна туристическа забележителност. \nОчаква се следващият понеделник да се съберат хора, които да чуят тържественото последно удряне на камбаната.\n", "date": "2017.08.14", "title": "След 137 години Биг Бен замлъква за първи път на 21 август"}
{"url": "https://www.blitz.bg/layfstayl/ptuvane/udivitelnite-neshcha-koito-pravi-svetlinata-s-dyunite-v-pustinyata-snimki_news536341.html", "text": "\n Удивително е какво може да направи малка промяна в светлината с пейзажа. Синьото небе се превръща в червено, оранжевият пясък може да изглежда лилав. \n В следващата серия от кадри миланският фотограф Лука Томболини показва изключителната способност на слънцето да превръща пейзажа почти в непозната област и да омекотява дори и най-суровите и най-нежни околни среди, като пустинята например. \n Тези снимки са направени през лятото на 2015 г. в Мерцуга и Уузин в Мароко. Томболини се разхожда в пустинята, търсейки място с точната естетика, която му трябва. \nКогато намира такова, той слага камерата и чака светлината да се промени. Томболини казва, че за това не са нужни повече от четири часа. \n \"Когато съм там, вече съм в друго пространство и време, където имам чувството за различен и по-прост ритъм\", каза Томболини в интервю за Wertn. \n \"Четири часа на дюна могат да минат невероятно бързо. Единствените прекъсвания в това съзерцателно спиране на мисълта са за техническите нужди на фотографията (следене на експозицията, филмите и кои лещи да се използват), както и да се яде или пие нещо понякога“, посочва той. \n \"Когато всичко свърши, просто опаковаш техниката, включваш фаровете и следваш  GPS обратно към цивилизацията. И винаги е невероятно колко различно изглежда мястото и се чувства в тъмнината, в сравнение със светлината\", завършва фотографът. \nИзточник:  \n", "date": "2017.08.14", "title": "Удивителните неща, които прави светлината с дюните в пустинята (СНИМКИ)"}
{"url": "https://www.blitz.bg/ikonomika/petrolt-se-stabilizira-okolo-52-za-barel_news536353.html", "text": "\n Цeнитe нa пeтpoлa в пoнeдeлниĸ ce cтaбилизиpaт, cлeд ĸaтo минaлaтa ceдмицa бe пoд знaĸa нa тяxнoтo пoнижeниe. Hяĸaĸвa пoддpъжĸa нa пaзapa oĸaзвaт дaннитe зa cъĸpaщaвaнeтo нa дoбивa в Либия зapaди възниĸнaлaтa зaплaxa зa cигypнocттa в paбoтaтa нa нaй-гoлямoтo пeтpoлнo нaxoдищe в cтpaнaтa - Aш Шapapa. \nCтoйнocттa нa oĸтoмвpийcĸитe фючъpcи зa copтa Вrеnt нa лoндoнcĸaтa бopca ІСЕ Futurеѕ днec cyтpинтa ce пoнижaвa c 9 цeнтa дo $52,01 зa бapeл. Цeнaтa нa aмepиĸaнcĸия eтaлoн WТІ c дocтaвĸa ceптeмвpи нa Hюйopĸcĸaтa cтoĸoвa бopca (NYМЕХ) в cъщoтo вpeмe cпaд c 5 цeнтa дo $48,77 зa бapeл. Kaтo цялo пpeз минaлaтa ceдмицa copтът Вrеnt пoeвтиня c 0,6%, a WТІ - c 1,5%. \nИзтoчници нa aгeнция Вlооmbеrg cъoбщиxa в нeдeля, чe дoбивът нa cypoвинaтa в нaxoдищeтo Aш Шapapa e cъĸpaтeн c нaд 30% - дo 200 xиляди бapeлa нa дeнoнoщиe. Ocвeн тoвa, пo инфopмaция нa aгeнциятa, тoвapeнeтo нa пeтpoл oт либийcĸoтo пpиcтaнищe Зyeйтин e oгpaничeнo зapaди cтaчĸa нa paбoтницитe. Зa пoнижaвaнeтo нa цeнитe пpeз минaлaтa ceдмицa cпoмoгнaxa дaннитe нa OΠEK, cпopeд ĸoитo cтpaнитe oт ĸapтeлa ca yвeличили пpoизвoдcтвoтo пpeз юли дo мaĸcимaлнo oт нaчaлoтo нa гoдинaтa нивo. \nДaннитe нa Ваkеr Нughеѕ, пyблиĸyвaни в пeтъĸ, пoĸaзвaт pъcт нa бopя нa дeйcтвaщитe coндaжни cъopъжeния в CAЩ c 3 eдиници - дo 768. Cpaвнитeлнo cлaбoтo им пoвишaвaнe бe възпpиeтo oт пaзapитe ĸaтo cигнaл зa cтaбилизaция нa coндaжнaтa aĸтивнocт в CAЩ, ĸoeтo пoдĸpeпи тъpгoвиятa в пeтъĸ, oтбeлязвa МаrkеtWаtсh.\n", "date": "2017.08.14", "title": "Петролът се стабилизира около $52 за барел"}
{"url": "https://www.blitz.bg/daydzhest/zashcho-nevinni-priznavat-prestpleniya-eto-prichinata-snimkivideo_news536303.html", "text": "\n Възможно ли е човек да направи признания за убийства, които не е извършил, като наистина вярва във вината си? Логичният отговор е не. Доказани случаи от съдебната медицина обаче разкриват възникването на синдрома на недоверието в паметта (memory distrust syndrom) - психологическо състояние, при което напрежението от полицейските разпити и вменяваната вина кара заподозрени да признават за неизвършени тежки престъпления.  \n През 1974 две неразкрити и до днес изчезвания на хора приковават общественото внимание в Исландия. \n На 10 януари Гудмундур Ейнарсон така и не се прибира у дома след пиянска вечер в нощен клуб. През ноември същата година Герфинмур Ейнарсон получава обаждане, излиза от вкъщи и също не се връща. \n \n Постепенно полицията в страната започва да работи по хипотезата, че случаите са свързани и става въпрос за двойно убийство. От предполагаемите извършители обаче няма и следа. \n Едва две години по-късно престъпленията изведнъж биват разкрити. При случаен разпит 20-годишната Ерла Боладотир разпознава Гудмундур на снимка и си спомня, че се се запознали на парти. В нощта на изчезването му имала сън, в който приятелят й Севар Циесиелски, дребен престъпник, бил застанал пред вратата й, с труп до себе си. \nПолицията прибира Севар и четирима негови приятели, след което ги разпитва усилено в продължение на стотици часове. \n Историите на шестимата задържани от нощта на изчезването се променят многократно, детайлите в тях не съвпадат, но един по един те признават някаква форма на вина и съучастие в убийствата. \n Севар получава доживотна присъда, приятелите му по около 12 години всеки, а Ерла – 3. \n Истината обаче не съответства на присъдите и ще се разбере десетки години по-късно – всичките шестима души признават за престъпление, което не са извършили. \n Причината не са заплахи срещу тях, а синдром на недоверие в паметта – психологически феномен, установен посредством случая на тийнедйжърите в Исландия и няколко подобни в други страни. \n При това състояние, поставен под неимоверно напрежение, мозъкът дотолкова започва да се съмнява в собствените си спомени, че фабрикува нови. \n „Синдромът на недоверие в паметта се появява най-често при продължителни полицейски разпити. Постепенно приемаш, че си замесен в престъпление, с което нямаш нищо общо. Получава се, когато хората не могат да си спомнят какво точно са правили – ако е било отдавна и не си водят дневник, или ако са пили или употребявали други субстанции, отслабващи паметта“, разказва Гисли Гудйонсон, световно известен експерт по съдебна медицина и един от специалистите, категоризирали състоянието. \n Гудйонсон работи с исландската полиция по времето на случая с шестимата младежи. \n Постепенно той стига до извода, че самопризнанията на предполагаемите извършители са недостоверни. \n Липсата на ясни спомени от вечерта преди две години, комбинирана с безсънието, суровите условия в ареста, стотиците часове непрекъснати разпити и успокоителни лекарства, давани от полицаите, кара заподозрените накрая да съчинят участието си в престъплението. \n Самопризнанията обаче водят до присъди. Гудйонсон продължава да работи по откритието си и от 80-те насам е разгледал 500 различни случая на синдром на недоверие в паметта. \n При тези условия той започва да приема вината, която му се вменява от полицията. \n „Не става въпрос за доброволни признания, при които хората казват, че са направили нещо, за да отнемат вината от друг човек или в търсене на внимание. Това е дълбоко вътрешно вярване, че си извършил нещо, с което нямаш нищо общо“, обяснява исландският специалист. \n Запълването на дупки в паметта с измислици се проявява и в случаи, при които няма и помен от психологическото напрежение да си разпитван с дни, дрогиран и паралелно с това непрекъснато набеждаван, че си извършил нещо ужасно. \n Известен е експериментът „Загубен в мола“ на психолозите Елизабет Лофтъс и Джим Коан. Участниците в него са разпитвани за спомените им за детски случки, преди това разкрити от семействата им. \n Лофтъс разговаря с всеки един от изследваните и наред с въпросите за истинските му преживявания започва настоятелно да го пита за измислена случка, при която като дете се е изгубил в търговски център. \n 25% от хората постепенно си „спомнят“ нещото, което не се е случвало. Нещо повече – те запълват „празнините“. Сещат се колко е било плашещо преживяването и как са се радвали, когато били намерени от майките си. \n Така една четвърт от хората в тази малка извадка се оказват склонни към такова съчинение, в което вярват. \n Гудйонсон обаче разглежда екстремните случаи, при които хората започват да вярват във вината си. \n Така един войник, чийто приятел пада от скала, докато двамата се прибират от бар, накрая вярва, че го е бутнал. Причините са очаквани – пиянството в дадения момент, мъката и подозренията на полицията. Впоследствие мъжът оттегля самопризнанията си. \n Гудйонсон работи и по случаи в САЩ, при които смъртни присъди биват отменени. \n Той обаче продължава да се сблъсква със скептицизма на работещите в съдебните системи по света. \n „Хората имат непоклатима вяра, че никой не би си признал за престъпление като убийство, освен ако не са го извършили, защото последствията са огромни. Това обаче не е вярно“, заявява специалистът. \nПрез 2011 случаят с исландските убийства е отворен за ново разследване. Причината са затворническите дневници на един от осъдените мъже, които стигат до медиите. Написаното в тях показва, че заподозрените са били дрогирани от полицията по време на разпитите, както и вероятното наличие на синдром на недоверие в паметта при самопризнанията. \n През февруари т.г. доказателствата по случая водят до преразглеждането на осъдителните присъди във Върховния съд на страната.  \nИзточник: Vesti.bg. \n", "date": "2017.08.14", "title": "Защо невинни признават престъпления? Ето причината (СНИМКИ/ВИДЕО)"}
{"url": "https://www.blitz.bg/obshtestvo/regioni/bosove-na-zavedeniya-v-slnchaka-progovorikha-za-skandala-s-valeri-simeonov-shche-stava-strashno_news536291.html", "text": "Не сме го провокирали Валери Симеонов. Това е една показност, ние сме нарочени. От 10 години съществува този клуб, ние спазваме законите на 100%, това се доказва и от ежедневните проверки. Нямаме един съставен акт. Това заяви в \"Здравей, България\" Господин Борисов, представител на потърпевшата дискотека \"Бедрум\" в Слънчев бряг.\n\"Нарушаването на нощната тишина е много абстрактно понятие. Проверката е с полицейско разпореждане за спиране на музиката, без право от наша страна да се защитим. Казаха ни, че музиката трябва да бъде спряна, защото господин Симеонов заяви, че нямаме право да работим след 00:00 часа заради наредба номер 1 на общината, но ние имаме право да работим. Това ще докажем и в съда, юристите ни ще се заемат. Всичко в съда ще бъде в наша полза и питаме кой ще поеме отговорност за тази акция и кой по какъв начин ще ни заплати загубите\", добави той.\n \nНа живо от курорта се включи и Данаил Попов - управител на другата проверена дискотека - \"Оксиджен\". \"Снощи предоставих на медиите всички протоколи от проверките, които са направени и няма нито едно констатирано нарушение. Според мен проблемът се корени в това, че компетентните органи и институциите трябваше да излязат март месец със становище, че за този сезон политиката в Слънчев бяг се променя и ще се търси тишина. През април ние си плащаме наемите, а се оказва през средата на юни, че институциите искат тишина в комплекса. Ние сме излъгани така\", каза той. \n \nОсвен тях от Слънчев бряг се включи и Елена Иванова - председател на съюза на собствениците в страната. \"В Слънчев бряг, ако не се случи нещо, няма да е Слънчев бряг. Аз гледам на случилото се от два аспекта. Първо - вътре са се забавлявали 2000 - 3000 души. Те са станали свидетели на нещо, на което не е трябвало да става. Те са решили да оставят парите си в България, а някой се опитва да изгони точно тях. Втората страна е, че в България най-после държавното управление би следвало да приоритизира същественото от по-малко същественото. Още вчера получих няколко обаждания от колеги, които искат да направим съвет, на който да се вземат решения, с които ще излезем официално и пред вицепремиера и пред медиите в страната.\n \n", "date": "2017.08.14", "title": "Босове на заведения в Слънчака проговориха за скандала с Валери Симеонов, ще става страшно!"}
{"url": "https://www.blitz.bg/obshtestvo/dj-stancho-izbukhna-gneven-iskam-da-pitam-valeri-simeonov-ne-vi-li-e-sram-ne-vi-li-e-neudobno_news536300.html", "text": "\n Вие като вицепремиер явно изземате функциите на вътрешния министър. Вие от позицията на какъв го правите? Не ви ли е срам, не ви ли е неудобно? Как се чувства той - като някакъв робот?! Вдига лявата ръка и десет човека в едната посока. Вдига другата и още десет в нея. Не ви ли е срам, как да си вадя хляба аз. Взимате храната на семейството ми. Това избухна DJ Станчо в ефира на bTV, чийто лаптоп бе отнет, а самият той задържан при акция на вицепремиера Валери Симеонов в Слънчев бряг от преди два дена. \nБях унижен пред целия свят, защото дискотеката беше пълна с чужденци. И вчера останах без работа. Не успях да поема ангажиментите си. Лаптопът ми е в полицията. Искам да си го прибера. Три дни не знам къде се намирам“. Той разказа, че полицаите със заповедден тон са му казали да изключи абсолютно всичко. „Този лаптоп го прибираме. Аз им казах, че лаптопа няма да им го дам. Беше ми казано, че тогава ще ме задържат за 24 часа“, споделя преживяването си музикантът. Той допълни, че от май месец всеки божи ден заведението е проверявано. „Аз съм жертва. Недоумявам как в мирно време Валери Симеонов обявява войни“. \nПрипомняме, че от две нощи по ред се провеждат акции против шума в курортния град, водени от вицепремиера. Първия път бе проверено и затворено заведението \"Оксиджен\", като диджеят бе арестуван, а на следващата вечер дискотеката \"Бедрум\".  \nПосетителите в заведенията обаче, не са били никак доволни. В края на клипа униформените полицаи все повече сгъстяват кордона около проверяващите.  \n", "date": "2017.08.14", "title": "DJ Станчо избухна гневен: Искам да питам Валери Симеонов: Не ви ли е срам, не ви ли е неудобно?​​​​​​​"}
{"url": "https://www.blitz.bg/analizi-i-komentari/independent-balkan-news-agency-bdeshcheto-na-blgariya-sa-tsiganite_news536318.html", "text": "\n Когато през 2007 г. България се присъединява към ЕС, страната има най-ниския жизнен стандарт от всичките 27 страни, пише Independent Balkan News Agency, цитирана от \"Фокус\", позовавайки се на Берлинския институт за население и развитие. Средно българите са имали едва 4300 евро на разположение годишно.  Средностатистическата сума за ЕС е била шест пъти повече. Въпреки това, българите бяха оптимистично настроени за бъдещето си, защото през годините се случиха много подобрения. От началото на 21-век БВП на страната нарасна с 50 %. Броят на работещите се увеличи с половин милион, а безработицата падна от 20 % (2001 година) до около седем. Обещанията за просперитет, обещани от политическата трансформация през 90-те бяха изпълнени, а членството в ЕС бе символът и признанието на този успех. \nЗа съжаление, с началото на световната икономическа криза, България понесе тежък удар. От 2008-ма до 2009-та БВП се сви с четири процента. Хиляди работни места бяха изгубени, най-вече в сектори, които преди това се радваха на успех – строителството, търговията, текстила и туризма. Броят на работещите в България днес, е с 330 хиляди души по-малко, отколкото през 2008-ма година. Близо 40 % от населението е заплашено от бедност и социално изключване, а България остава най-бедната страна в ЕС. Демографските промени пречат на шансовете за просперитет \nДемографското развитие на страната прави трудно и наложително да се скъси разликата в богатството с останалата част от ЕС. Това е така, защото България претърпява необичайна демографска трансформация. Не само, че българките имат по-малко деца, като всички други европейки, но и здравната система е толкова разнебитена, че България има втората най-ниска продължителност на живота в Европа след Литва. Средно българите живеят 74,7 години. През първите десет години от европейското си членство, България загуби 4,4 % от населението си заради повече смъртни случаи, отколкото раждания. Това е повече от всяка друга страна в ЕС. \nВ допълнение към това, хиляди граждани емигрират всяка година в търсене на по-добър живот. Това са най-вече жителите на по-бедните северни части на страната. Тъй като много измежду тях са млади хора, намаляването и застаряването на населението се засилват още повече. България е петата най-застаряваща нация в ЕС със средна възраст 43,6 години. \nСмята се, че в резултат на тези демографски развития, през 2050-та година населението ще бъде едва 5,6 милиона души. Това е с 1,5 милиона по-малко, отколкото днес. В такъв случай ще има само 1,5 работещи за всеки човек над 64 годишна възраст. В момента този брой все още е три към едно. Тези цифри показват, че застаряването в България ще бъде още по-ясно изразено, отколкото в Германия, която в момента е първенец по средна възраст за ЕС. Освен това, България ще бъде по-сериозно засегната, отколкото Германия, защото населението на последната има по-голяма финансова сигурност на старини. Ситуацията е съвсем различна в България, където 46 % от жителите са заплашени от бедност на старини. \nПредвид тези развития става изключително наложително да се затвори разликата в богатството с другите страни. Тук ключът е продуктивността, което ще рече средностатистическата производителност на работещите. Смята се, че продуктивността ще трябва да се увеличава с по 4 % годишно, за да може България да достигне средните нива на ЕС през 2040 година. За съжаление, между 2010-та и 2015-та продуктивността е растяла само с 2,5 % годишно. \nЗа да се насърчи продуктивността в бъдеще, българската икономика трябва да бъде модернизирана. В момента страната произвежда по-прости продукти, които са в дъното на класацията за добавена стойност. Няма друга страна от ЕС, която да има по-малък експорт на високотехнологични продукти като България. Заради лоша инфраструктура и голяма корупция, България има малка притегателна сила за чуждестранни инвеститори. Образованието като ключов проблем \nЗа да вдигне продуктивността си на желаното ниво, България ще трябва да вземе мерки, за да гарантира, че населението може да посрещне нуждите на пазара на труда. Компаниите, които искат да създават и изработват комплексни продукти, се нуждаят от опитни работници, като например мениджъри, инженери и компютърни специалисти. \nБългария има твърде малко такива. Това е така, тъй като образователната система едвам се справя с това да предоставя най-рудиментарни умения и познания на учениците. На международното оценяване PISA през 2015-та година, се оказа, че 40 % от 15-годишните българчета не могат да четат и осмислят прости текстове, да решават лесни аритметични задачи, както и да проумеят най-базовите научни концепции. \nЕдна от причините за тези слабости е специфичната структура на българската образователна система. За една пета от учениците образованието завършва след шест или седем години в класната стая, което е много по-рано, отколкото изисквания минимум за завършване на 16. На 16 годишна възраст те преминават в професионално училище. Учебните програми на тези училища са слабо ориентирани към нуждите на пазара. \nВсе още няма сътрудничество между работодатели, политици и образователни институции, когато стане въпрос за формиране на учебните програми. Още повече, че занятията с практическа ориентация в училище, както и липсата на ясно дефинирани стандарти, също пречат много. Въпреки големия брой инициативи и реформени програми през изминалите години, ситуацията не се е променила много. \nПо подобен начин висшето образование допринася малко за модернизацията на икономиката. Не само, че качеството на научните изследвания и преподаването, е по-лошо, отколкото в другите страни на ЕС, но и студентите често избират специалност, за които има по-малко търсене, като например хуманитарните. \nПоради тази причина, голям брой завършващи висше образование работят професии, които са под нивото на професионалната им квалификация. В Националната си стратегия за развитие на висшето образование, България се опитва да насърчи студентите да се ориентират към професии с бъдеще, като инженерство, биотехнологии и компютърни технологии. \nТъй като ще отнеме няколко години да се видят позитивни резултати от тези инициативи, уменията на настоящата работна сила трябва да се развият чрез допълнително обучение. Голямата нужда се вижда от европейското проучване, което показва, че две трети от българите между 25 и 64-годишна възраст, не знаят как да ползват правилно компютрите и интернет. Всеки месец едва 2 % от работоспособното население се регистрира за участие в курсове по компютърна грамотност. Броят в ЕС средно е 11 %. \nДруг потенциален ресурс за преодоляване на демографската трансформация може да бъде търсен сред тези, които нито работят, нито търсят работа. Близо една четвърт от населението между 25 и 64 принадлежи на този „тих“ резерв. Много жени не работят заради семейни ангажименти. В България има и още една специална причина. Страната има най-дългите майчински в света – цели 410 дена. По време на този период жените взимат 90 % от заплатата си. Майките и бащите могат да отсъстват 320 дена заради родителските си задължения от работа. Поради тази причина много жени напускат пазара на труда за години. В същото време тези, които принадлежат към поколението на бабите често се пенсионират преди пенсионната възраст, за да помагат при гледането на внуците си или по-стари семейни членове. Неравностойни при всяко положение \nБедността е голям проблем в България. Тя обаче не засяга всички сегменти на обществото еднакво. Циганите, които са от 5 до 10% от населението, са особено застрашени. През 2011 три четвърти от тях са живеели в условия без най-основни неща като тоалетна, кухня, душ или електричество. Само половината от тях имат здрави осигуровки, а продължителността на живота им е с 10 години по-малка от тази на българите. \nТъй като рядко получават каквото и да е образование, те често са безработни или заети в нископлатени професии. Само десет % завършват средно образование. Близо две трети от циганите между 16-24 годишна възраст нито се обучават, нито работят. \nВ България има голям брой спонсорирани от държавата и НПО-тата инициативи, чиято цел е да им помогне. Образователните планове тук играят ключова роля. Заедно с неформални проекти като летни училища или програми за родители, реформите в системата имат за цел да задържат децата в училище възможно най-дълго. Правителството въведе задължителна двегодишна предучилищна програма, както и целодневни училища. \nСемействата в нужда получават социални помощи само, ако детето им посещава училище. Частният сектор вече също организира обучителни програми, за да могат циганите да се реализират. Подобни усилия не се правят без дълбок мотив. Циганите са около 19 % от хората, които пристигат на пазара на труда. Доколко добре или зле ще бъде интегрирано това малцинство, може да е много важно за бъдещето на страната.\n", "date": "2017.08.14", "title": "Independent Balkan News Agency: Бъдещето на България са циганите"}
{"url": "https://www.blitz.bg/obshtestvo/regioni/vazhna-novina-ot-api-za-tol-sistemata-sled-dumite-na-borisov-sheft-na-agentsiyata-obyavi-che-ot-dnes-zapochva_news536342.html", "text": "\n Премиерът Борисов правилно е казал, започваме изграждането на държавно предприятие за опериране на ТОЛ системата. Това заяви пред журналисти в Добрич председателят на Управителния съвет на Агенция „Пътна инфраструктура“ инж. Дончо Атанасов, предаде „Фокус”. \nМиналата седмица министър-председателят Бойко Борисов заяви, че ако до днес ТОЛ системата не заработи, държавата има готовност да я направи. \"В най-близко време ще бъде дадена официална пресконференция по темата\", посочи инж. Атанасов. „ТОЛ системата е изключително важна, за да може една от най-публичните услуги в държавата, т.е. поддържането и строителството на републиканската пътна мрежа, да се самофинансира. \nТова ще бъде първата система, която ще бъде самофинансирана, без да разчита на държавния бюджет“, каза инж. Атанасов. По думите му трафикът на транзитно преминаващи през страната ни тежкотоварни автомобили за денонощие е между 8 000 и 10 000 тежкотоварни камиона. Огромен е и трафикът от Европа за Близкия Изток, особено през летните месеци. От него също се губят огромни средства, заяви инж. Дончо Атанасов. Затова според него е изключително важно за държавата тази ТОЛ система да бъде изградена. „Този, който най-много руши републиканската пътна мрежа, трябва да плаща и порядъчно най-много“, добави инж. Атанасов. Надеждите са до година системата да заработи, очакваните приходи на годишна база – до 1 млрд. лв.  \nСтартът на ТОЛ системата се бави вече 2 години, заради непрестанното обжалване на обществената поръчка за избор на изпълнител. Очаква се изграждането й да струва около 200 милиона лева и да въведе по-справедливо заплащане за преминаване на тежкотоварните автомобили през магистралите на страната. Идеята за въвеждането на такси на база големината и километрите, които изминават ТИР-овете, датира от 2015 година. На следващата бе обявена и обществената поръчка за изграждането на ТОЛ системата. Заради десетките жалби и обжалвания по нея, преди месец Министерството на регионалното развитие и благоустройството се закани да сезира компетентните органи и да внесе насрещен иск за пропуснати ползи. \nТогава министър Нанков уточни, че са внесени 6 оферти за участие в процедурата, а пред Комисията за защита на конкуренцията са образувани общо 14 производства по жалби срещу актове, действия и бездействия на възложителя, докато пред Висшия административен съд са образувани 11 производства по актове на КЗК. Той отбеляза, че пътният сектор у нас се издържа основно от лекотоварните автомобили, но целта е чрез внедряването на новия модел за събиране на такси да се създаде устойчива и самофинансираща се пътна инфраструктура. \n", "date": "2017.08.14", "title": "Важна новина от АПИ за ТОЛ системата след думите на Борисов! Шефът на агенцията обяви, че от днес започва..."}
{"url": "https://www.blitz.bg/politika/topzhurnalistt-vasil-ivanov-se-prisedinyava-km-kanal-3_news536356.html", "text": "\n Топжурналистът Васил Иванов се присъединява към екипа на Канал 3, информират от телевизията. Разследващият журналист, който има стотици горещи репортажи и предавания в дългата си практика, ще продължи да задава неудобни въпроси, да преследва самозабравили се управници, чиновници и бизнесмени, които нарушават закона, злоупотребяват с власт и забогатяват на гърба на обикновения човек.   \n„Канал 3 покани Васил Иванов в екипа си, защото той е един от най-силните разследващи журналисти в България. Тук той ще има пълната свобода да работи. Да разкрива злоупотреби и да се опитва да промени съдбата на хората, които страдат от тях. Подаваме ръка на Васил в момент, в който много други медии се уплашиха да го направят. За кадърните журналисти, за тези, които търсят истината, не трябва да има прегради да работят“, заяви управителят на Канал 3 Ива Стоянова.   \n„Благодаря на Канал 3 и Ива Стоянова за това, че ми подадоха ръка и не се изплашиха. Много други големи медии, наричащи себе си независими, само в рамките на ден, се отказаха, въпреки че сами ме потърсиха с предложения за работа. От разговорите ми с Ива Стоянова се убедих, че Канал 3 е мястото, където ще мога да върша най-добре това, което умея – да показвам без притеснение корумпирани управници и всякакви други крадци, които богатеят на гърба на народа. Схемите и далаверите им, ще виждате често по Канал 3“, каза Васил Иванов.   \nВасил Иванов има 14 години стаж в Нова телевизия, която напусна през април заради спряни негови разследвания. Преди това е работил 10 години в радио Експрес. Васил Иванов стои зад поредица ключови разследвания. \nНосител на редица отличия, сред които престижната награда „За свободата и бъдещето на пресата“, известна още като „Европейският Пулицър”. Година по-рано, отново в Германия, с тази награда бе отличена руската разследваща журналистка Анна Политковская. Американското посолство го отличи с приз, който се присъжда от Държавния департамент на САЩ за принос към свободното слово. Връчен му е лично от посланика на специална церемония в посолството на САЩ у нас. \nВасил е носител на голямата награда на СБЖ неколкократно, както и на призове на Министерството на правосъдието за заслуги в борбата с корупцията. Министерството на вътрешните работи го отличава с наградата „Полицай на годината“, въпреки че не е служител на МВР. \nТази година получи медиен Оскар за цялостен принос в развитието на журналистиката от VIP Media Awards. \nОчаквайте разследванията на Васил Иванов от новия сезон по Канал 3. Той ще очаква вашите сигнали на  , съобщават от телевизията.\n", "date": "2017.08.14", "title": "Топжурналистът Васил Иванов се присъединява към Канал 3"}
{"url": "https://www.blitz.bg/politika/ekoministrt-poseche-npo-tata-zaradi-natura-2000-ima-dori-grobishche-kato-zashchitena-zona_news536350.html", "text": "\n Гробище, което се използва от дълги години, е влязло в границите на защитена зона по „Натура 2000“, това каза във Варна министърът на околната среда и водите Нено Димов. \n Той даде този драстичен факт като пример, че в изготвянето на карти на защитените зони има проблем, ако изобщо е правено такова. Гробището, за което става въпрос е на гр. Каварна. Министър Димон допълни, че в границите на „Натура 2000“ попадат и инфраструктурни обекти. Така защитата се поставя и в зони, където определено има активна човешка намера. \n Екоминистърът каза още, че до средата на септември трябва да се знае поне кое е безспорно и кое е спорно около картите по „Натура 2000“, но като цяло за решаването на проблема няма поставени конкретни срокове. \n", "date": "2017.08.14", "title": "Екоминистърът посече НПО-тата заради \"Натура 2000\": Има дори гробище като защитена зона"}
{"url": "https://www.blitz.bg/politika/angelkova-obyasni-che-proverkite-na-valeri-simeonov-nyamat-nishcho-obshcho-s-tezi-na-ministerstvoto-na-turizma_news536361.html", "text": "Проверките на Министерството на туризма са само по отношение на плажовете, не на хората и нямат нищо общо с тези на вицепремиера Валери Симеонов. Това каза пред журналисти министърът на туризма Николина Ангелкова, която участва в дискусията „За по-чист морски туризъм“ във Варна, предаде aгенция „Фокус“ във връзка с проверките по Черноморието.\n\"Навсякъде се правят проверки за спазване на закона. Разбира се, много трябва да се съобразява начинът и методите, по които тези проверки се извършват, за да не се вреди на българския туризъм. Проверките, които извършваме от Министерството на туризма, са само по отношение на плажовете, не по отношение на хората и винаги нашите проверки са в светлата част на денонощието. Смятам, че когато бъдат установени нарушения, ние даваме предписания, след което правим повторна проверка и ако предписанията не са изпълнени, има санкция\", коментира Ангелкова. \nТя каза още, че няма координация между проверките, които извършва Министерството на туризма и тези на вицепремиера Валери Симеонов. \"Нашите проверки са самостоятелни и са свързани с управлението на плажовете, така че няма нищо общо с проверките, които се извършват от негова страна\", уточни министърът. \nТя добави, че още в края на миналата година е започнало обсъждането на статута националните курорти. \"Те са имиджа на българския туризъм. \"Затова много трябва да се внимава с това как представяме този имидж. В момента тече обществено обсъждане на темата, така и в Народното събрание. За мен е много важно дейностите, които се извършват там да бъдат регламентирани, защото по този начин именно ние можем да гарантираме качеството на туристическия продукт. Всички други еднократни прояви водят до негативно представяне на нашата страна, като туристическа дестинация, отколкото обратното\", коментира министърът.  \n \n", "date": "2017.08.14", "title": "Ангелкова обясни, че проверките на Валери Симеонов нямат нищо общо с тези на Министерството на туризма"}
{"url": "https://www.blitz.bg/politika/bsp-vze-neshchata-v-svoi-rtse-shche-pravyat-svoy-zakon-za-borba-s-koruptsiyata_news536366.html", "text": "\n Обещанията, че органът за борба с корупцията ще се избира от Народното събрание означават, че това ще се прави от мнозинството. Това каза заместник-председателят на ПГ на „БСП за България“ Крум Зарков по време на пресконференция във връзка с Антикорупционния закон, предаде „Фокус“.  \n„Решихме, че е необходимо да изготвим алтернативен на предложения от правителството законопроект поради главната причина, че този предложен от ГЕРБ не става“, заяви Зарков. По думите му той не може да сработи най-малкото по три причини. „Не отговаря на първоначално поставената цел, а именно ефективен орган за борба с корупцията“, коментира депутатът. \nТой посочи, че в закона на ГЕРБ има конфискация, декларации, конфликти на интереси, но почти не фигурира думата \"корупция\", защото корупцията е престъпление. По думите му там няма наказателно право, а са оплетени всевъзможни процедури. Според него най-сигурният начин нещо да не проработи е то да бъде невъзможно за изпълнение. Зарков обясни, че в предложението на ГЕРБ за единен антикорупционен орган няма необходимите гаранции за неговата независимост. \n", "date": "2017.08.14", "title": "БСП взе нещата в свои ръце - ще правят свой закон за борба с корупцията"}
{"url": "https://www.blitz.bg/politika/veche-e-fakt-gerb-vnese-signal-do-tsatsarov-za-tsankov-kamk_news536367.html", "text": "\n ГЕРБ внесе сигнал до главния прокурор за проверка на строителството и финансирането на хидровъзел \"Цанков камък\". Според управляващата партия намесата на държавното обвинение се налага заради дефекти при изпълнението на язовира, довели до просмукването на огромни количества в земята и необходимостта да се осигурят бюджетни средства за спешен ремонт на чашката на язовира. \n\"Независимо какво пише в сигнала, аз вярвам, че прокуратурата ще се заеме сериозно с него. Всеки иска да има повече пари за пенсии. Всички искаме, но едва когато дойдеш на власт, става трудно как ще разходваш парите на българския данъкоплатец\" посочи Александър Ненков и добави, че от партията не са експерти да кажем кой е виновен и кой не.\n \"Няма каксигналът да е конкретно срещу някого, ние даваме на прокуратурата фактите да се запознае с тях. Има 2 варианта - или главният прокурор да се самосезира, или ние да като народни представители да го сигнализираме, обясни още Ненков. \nНовото е, че след 7 години експлоатация се налага ремонт, защото по данни на НЕК се е спукала чашката на язовира\", каза от своя страна Десислава Атанасова.  \n\"Знам, че на Позитано 20 има пресконференция да попитате г-жа Нинова какво смята\", заяви още тя. \n", "date": "2017.08.14", "title": "Вече е факт! ГЕРБ внесе сигнал до Цацаров за \"Цанков камък\""}
{"url": "https://www.blitz.bg/politika/akhmed-dogan-ot-5-godini-ne-sm-v-realnata-politika-zashcho-me-zabrkvat-vv-vsichki-problemi-v-drzhavata_news536370.html", "text": "\n \"Защо ме забъркват във всички проблеми на държавата, от пет години аз не съм в реалната политика\". Така отговори почетният председател на ДПС Ахмед Доган на въпроса, как ще коментира \"новините\" за готвено разследване срещу него, предаде Канал 3. \n  \nТези слухове, които от няколко дни вървят в медии, контролирани от Цветан Василев, за голяма изненада не бяха отхвърлени от шефа на Бюрото за контрол върху СРС-та Бойко Рашков. В ефира на Нова тв тази сутрин Рашков заяви буквално: \"Възражда се идеята за възобновяване на разследване на някои политически лица от ДПС, дори срещу лидер от ДПС\", отговаряйки на въпроса на водещата Ани Цолова дали са верни слуховете за разследване и дори арестуване на Ахмед Доган.  \n  \n\"Кой ги измисля тези работи? За какво да ме арестуват? За какво да ме разследват? Няма новини през лятото! Дайте им новини!\", каза още почетният председател на ДПС. Той подчерта, че цялата тази истерия, в която няма нищо вярно, е започнала от един бургаски сайт, за да се отклони вниманието от истинските проблеми в държавата. \n  \n\"Не се занимавайте с мен!\", посочи още Доган.  \n  \nТой коментира лаконично и отнетия допуск до класифициррана информация на зам.-шефа на Бюрото за контрол върху използването на СРС-та Георги Гатев, за когото Бойко Рашков публично заяви, че е кандидатура на ДПС. \"От медиите научих за този отнет допуск, нямам нещо общо с това, Гатев е уважаван юрист и експерт\", бяха думите на Доган. И отново многозначително повтори: \"Не се занимавайте с мен, гледайте държавата!\"  \n  \nПочетният лидер на ДПС отхвърли още една версия, която също живее в публичното пространство - за разногласия в ДСП и за конфликт между него и Делян Пеевски. \"И това не е вярно, както всичко, което напоследък се пише за мен!\". \n", "date": "2017.08.14", "title": "Ахмед Доган: От 5 години не съм в реалната политика! Защо ме забъркват във всички проблеми в държавата?"}
{"url": "https://www.blitz.bg/svyat/kradets-vleze-v-chuzhd-dom-no-ne-ochakvashe-da-popadne-na-takv-sobstvenik-i-mu-se-sluchi-sluchka-snimki_news536265.html", "text": "Боксьорът професионалист Крейг Кенеди си спял спокойно в своя дом в Троубридж, Англия, когато вътре проникнал обирджията Дейвид Лардж. Освен самия спортист, в къщата се намирали още неговата приятелка и шестмесечният им син. Около 5:30 сутринта семейството се разбудило от странен шум и Крейг Кенеди веднага отишъл да види какво се случва.\nБоксьорът, състезаващ се в тежка категория, слязъл на първия етаж и открил там Дейвид Лардж. Обирджията моментално се опитал да избяга, но Крейг се оказал по-бърз. Той настигнал престъпника и го респектирал с няколко боксьорски прийома, а след това помолил съседа си да извика полиция.  \n\"Когато влязох в кухнята, видях този мъж с чук в ръка, с който той е разбил двойното остъкляване. Не знам как е смятал, че ще се получи безшумно. Той стоеше там бял като призрак. Определено не очакваше да ме види\", разказва Крейг Кенеди.  \n34-годишният Лардж бил арестуван като си признал и за предишни обири. Изяснило се, че той и преди е попадал в полицията като общо е извършил 84 престъпления.  Превод и редакция: БЛИЦ \n", "date": "2017.08.14", "title": "Крадец влезе в чужд дом, но не очакваше да попадне на такъв собственик и му се случи случка (СНИМКИ)"}
