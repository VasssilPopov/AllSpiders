{"url": "https://blitz.bg/kriminalni/prestplenie/sdvr-s-izvnredni-novini-za-zhestokoto-klane-v-stolichniya-kvartal-iztok_news708349.html", "text": "От полицията излязоха с официална информация за кървавия екшън, който се разигра снощи в столичния квартал \"Изток\". Както БЛИЦ писа 50 годишен мъж е бил нападнат и наръган в корема.\n СДВР издирва извършители на тежко криминално престъпление. Столични криминалисти изясняват всички обстоятелства около извършено нападение и издирват извършителите му. Това съобщиха от пресцентъра на МВР. \n \n \n \nСигнал за престъплението е подаден около 18.40 ч. вчера. Според първоначалните данни, на междуетажна площадка в жилищна кооперация в кв. ''Изток'', 50-годишен мъж бил нападнат от двама маскирани, които му нанесли ритници, по тялото му имало и прободни рани. \n  \nВеднага на място са насочени полицейски и медицински екипи, пострадалият е откаран в болница, където лекарски екипи се борят за живота му. Извършен е оглед на местопрестъплението, по случая е образувано досъдебно производство. \n  \nРазследването продължава под наблюдението на прокуратурата. \n \n \n", "date": "2019.11.09", "title": "СДВР с извънредни новини за жестокото клане в столичния квартал \"Изток\""}
{"url": "https://blitz.bg/analizi-i-komentari/lyubo-ognyanov-krivata-shchanga-manolova-ogna-maskata-na-zastaryalata-desnitsa_news708344.html", "text": "Водещият по Канал 3 Любо Огнянов направи горещ коментар за политическата обстановка в страната. Вижте го:\n Ще ви разкажа една история от една европейска столица. Жителите на тази столица през последните години са вбесени от дупките по улиците, мръсотията в кварталите, ненормалния трафик и съмненията за корупция при управлението.  \n \nДесните партии не успяват да стигнат до консенсус и издигат няколко кандидати. И докато вдясно се лутат как да стигнат до обединение, на преден план излиза една адвокатка. \n \nРаботила в кантора, защитавала десни политици, обвинени в корупция и дори осъдени за връзки с мафията. Мотото и в кампанията е \"честност\" и \"по-ефикасни обществени услуги\", обещава дигиталицация на общината, критикува статуквото на традиционните партии. \n  \nХората и вярват. Става въпрос за Верджиния Раджи. Тя печели триумфално на балотаж с 67% изборите в Рим преди три години с листата на \"Пет звезди\" – движение основано от комика Бепе Грило, който започва кариерата си в телевизионни предавания. \n \nДнес Верджиния Раджи е разследвана за съмнителни назначения, нито едно от обещанията и не е спазено, Рим тъне в боклуци, инфраструктурата не е подобрена изобщо. \n \nМного дълго време се чудих как да определя в една дума местните избори у нас. Коалициите, които се родиха между първия и втория тур обаче не оставиха кой знае какъв избор в търсенето на точния семантичен печат и смятам, че думата \"безпринципни\" най-добре им подхожда. \n  \nПрез последната седмица се нагледахме на нечистоплътни заигравки, в които границите между десница и левица се размиха до степен на една аморфна маса концентрирана в една единствена цел. \n \nНов отечествен фронт. Тук е мястото да подчертая – няма нищо лошо в това партии да се обединяват срещу ГЕРБ, които доминират вече десетилетие в общините в страната, а в София вече 14 години. \n \nНо дори в политиката е важно да следваш някакви принципи. С ясни предложения какво трябва да се направи и как да се направи. \n \nА не на принципа \"целта оправдава средствата\". Обявена за кривата щанга, с която да се демонтира ГЕРБ и модела на управление в София, Мая Манолова премина граници, които трудно някой друг би преминал. \n \nВ опита си да се добере до още и още гласове, тя прие радушно подкрепата на Десислава Иванчева, осъдена на първа инстанция. При положение, че ръководител на щаба на Манолова е бившият заместник на Иванчева, напуснал Младост след скандал. \n  \nМая Манолова се срамува и досега да каже за коя листа общински съветници е гласувала, но смело обяви, че е подкрепила кандидата на \"Да, България\" за районен кмет на Лозенец блогър Константин Павлов-Комитата. \n \nАктивен член на \"Протестна мрежа\" организирал протестите през 2013 г срещу кабинета на Пламен Орешарски. Докато по същото време Манолова носеше тениска с надпис \"Дайте шанс на Орешарски\". \n \nКаква ирония нали? О, времена, о, нрави, би възкликнал Цицерон. Протестърите обаче нямат нищо против социалисти, срещу които са се борили преди 6 години, да гласуват за тях. Защото за кривата щанга е важно да бъде крива. Но кривата щанга изкриви маските и на старата десница. Всъщност това вече не е стара десница, а застаряла десница. \n \nЧудя се на избирателите на ДСБ как ли се чувстват в компанията на тази розово-зелена паплач, която се прикрепи към старите десни. Това ли е бъдещето на аристократично настроените тъмносини избиратели? \n \nВ коалиция с либерали и зелени, които се хилят на смешки за безплатни конски вагони, докато броят делфини? Вече не са ли важни принципите в политиката, та се наложи демократите за силна България да клекнат на социалистите. \n \nБившият лидер на ДСБ Иван Костов преди гласуваше с отвращение. На днешните лидери на ДСБ отвращението вече не им стига. \n  \nЧудя се дали там не са останали само отвратителните, от едни кантори, които искат да си разпределят Манастирски ливади например. Как ли се чувстват членовете на БСП в София, които също подариха победата на тези розово-зелени либерали в различни райони. Струваше ли си, уважаеми социалисти? \n \nИнтересно как приемат факта, че членството в партията вече не се води за престижна част от биографията, за да могат да се борят за какъвто и да е пост в държавата. Така беше и с Елена Йончева, която след фиаското на евроизборите, замина за Брюксел и оттогава ни вест, ни кост. Та да се стигне до признанието на Корнелия Нинова, че не вижда как тя се бори с корупцията и не е доволна от нея. \n \nДоволни ли са социалистите, че дадоха властта на останките от партията на Иван Костов и либерално-зелената общност? И как приемат идеята на Мая Манолова да създаде гражданска платформа, която обаче нямало да бъде партия. Какво тогава ще бъде? \n \nНещо някакво такова. Като другият кандидат за народното доверие – комикът, който ще бъде новият политик от \"Няма такава държава\". \n  \n В началото ви припомних съдбата на кметицата на Рим от основаното от комедиен актьор италианско движение \"Пет звезди\". Тя спечели. Тук Манолова загуби. Поне засега. Защото това може да е първата и крачка при завръщането в голямата политика. Но да не забравяме и другия рефрен от една от песните на новия политик -  7, 8 и ще си паднала. Вярно е, няма такава държава с такава политика. \n \n", "date": "2019.11.09", "title": "Любо Огнянов: Кривата щанга Манолова огъна маската на застарялата десница"}
{"url": "https://blitz.bg/obshtestvo/khorr-ss-stvolovi-kletki-na-7500-nashi-bebeta-mayki-gi-trsyat-ot-polsha-do-portugaliya_news708246.html", "text": "\n Майки тръгват за Полша, за да търсят стволовите клетки от своите деца, които са дали на българския клон на тъканната банка „Крио сейв” – „Крио център България”, пише  .   \n Те са притеснени от неяснотата с дружеството, което прекрати дейността си у нас, а генетичният материал, който се съхраняваше в Швейцария, е бил преместен в Полша без тяхно разрешение. А с данните цари такъв хаос, че изобщо не е ясно кои проби на кое семейство са. И дали са в Полша, или са от двата процента, които са се оказали в Португалия. \n „Група родители тръгваме за Варшава заедно с адвокат, журналисти и криобиолог, за да разберем на място какво се случва с генетичния материал, който сме дали на „Крио Център България”, каза една от потърпевшите майки, която не пожела името й да бъде публикувано. Ще я наричаме Десислава. \n Срещата на българските родители с шефовете на PBKM (Polski Bank Komorek Macierzystych), част от Famicord Group, която е петата най-голяма клетъчна биобанка в света, ще бъде на 13 и 14 ноември. \n „Доволни сме, че ще ни пуснат в тъканната банка, за да проверим на място какво се случва с нашите проби”, каза Десислава. \n Тя разкри потресаващи подробности около битката на хиляди семейства да открият следите на стволовите клетки от пъпната връв на децата си, които са поверили на тъканна банка за съхранение през следващите 20-25 г. \n \nС идеята, че ако някой ден се наложи, може да ги използват за лечение на най-тежките онкохематологични заболявания. Но през последните месеци родителите са се сблъскали с толкова лъжи и противоречиви твърдения, че вече са загубили доверие във всички. И въпреки многобройните писма, които са изпратили до различни институции, не получават съдействие за проблема си. \n А става въпрос  за изключително скъп генетичен материал, който световната медицина използва за изследване на болести като ХИВ, рак и други. \n \n  Десислава сключва договор с \"Крио Център България” през 2015 г., когато се ражда първото й дете. Дава необходимите проби -  две от кръв и две от тъкан от пъпната връв на бебето. Месец по-късно е уведомена, че клетките, които са около 3-4 милиарда, са съхранени в тъканна банка в Швейцария, която е част от „Крио сейв”. \n След още 2 години получава съобщение, че генетичният материал е преместен в Белгия. Тази година на 18 юни Десислава отново получава мейл за преместването на пробите – този път в Полша. \n Но е спокойна, защото „Крио сейв” е една от най-старите и до скоро най-голямата биологична банка за кръв и тъкан от пъпната връв в Европа. Оперира от 2000 г., а в България присъства от 2005 г. първоначално чрез посредник, а от 2008 година - директно. 7500 български семейства са се доверили на българския й шеф д-р Асен Пачеджиев и са дали стволови клетки от децата си на „Крио Център България”. За съхранение за 25 години са платили цена от 6500 лева - някои са превели сумата еднократно, а други се издължават разсрочено. \n Десислава иска отново да сключи договор с българското дружество на „Крио сейв”, за да е спокойна и за второто си дете. И преди раждането му през август 2019-а търси представителя на фирмата в Пловдив. От телефонния разговор разбира, че компанията вече не сключва нови договори, но тя да не се притеснява, защото със старите всичко е наред. \n Тогава на Десислава й светва червена лампичка и започва да търси информация какво се случва с българския представител на тъканната банка. И от това, което чете в медиите, й настръхва косата. \n \n „Крио Център България” е подала заявление за прекратяване на лиценза. Причината за замразяването на дейността на тъканната банка у нас е продажбата на част от бизнеса на компанията-майка. Собственикът на “Крио сейв“ - холандското дружество \"Есперайт\" (Esperite) се е споразумяло с полската тъканна банка PBKM, която е придобила бизнеса със съхранението на стволови клетки от пъпна връв, но не е успяло да се споразумее за дейността по събирането на нови проби и поради това тази дейност е замразена. \n Сделката за резервно съхранение на пробите е сключена и в периода април – юни 2019 г. и “Крио сейв“ е прехвърлила целия инвентар, който е съхранявала до този момент в Белгия и Швейцария - в централната лаборатория за криогенно съхранение на PBKM във Варшава, Полша. Прехвърлени са общо 300 000 единици биологичен материал на клиенти от 40 държави в света, включително България. \n Десислава започва да търси информация по всички възможни линии, за да е сигурна, че с пробите й, които вече два пъти са премествани, всичко е наред. Според договора, транспортиране на генетичния материал може да става само с изричното съгласие на собственика му, каквото не е поискано от Десислава. \n Тя успява да се свърже с представителя на българското дружество в София, който й обяснява, че няма достъп до базата данни. Изключително трудно се свързва с шефа на „Крио Център България” д-р Асен Пачеджиев, който я уверява, че всичко е наред. \n След напразни опити да се свърже с центровете в Швейцария и Холандия, звъни в тъканната банка в Полша, където разговаря със служителката Барбара. Тя й обяснява, че не намира стволовите й клетки по номера на договора. \n Впоследствие става ясно, че данните, които са получили в Полша при преместването, са изключително объркани – при някои номера липсват имената на семействата, а в друг случай – под името не е записан номер. И изобщо не е ясно кои проби в кой контейнер са.   \n След упорито звънене, поне 10 проведени разговори и дори заплахи за съд, от полската банка успели да открият само една от четирите проби на Десислава. \n Тя се свързва с група във Фейсбук на засегнатите от фалита на „Крио сейв” родители, в която членуват над 1000 човека. \n Започва кореспонденция с шефа на тъканната банка във Варшава Якуб Баран, който се съгласява на неофициален разговор със семействата. Той също твърди, че предадената от „Крио сейв” база данни е толкова объркана, че не е ясно в кой контейнер на кое семейство са пробите. \n Баран уведомява родителите, че тъй като не са получили пълна информация от „Крио сейв”, предполагат, не всички проби са в полската банка – тя съхранява 98% от тях, а останалите 2% по някакви причини са в банка „Биоскин” в Португалия. И съветва семействата или директно да се свържат с португалците, или да упълномощят „Фамикорд” да потърси информация. \n Баран обяснил, че идентифицирането на контейнерите може да отнеме до 10 месеца в най-лошия случай. \n Друг тревожен факт е, че договорът между холандското дружество \"Есперайт\" и полската банка е за съхранение на пробите за 5 г. \n Якуб Баран е уверил родителите, че ще съхранява генетичния материал дори и да не са изплатили цялата сума по договора. Правел го, за да не изгубят хората доверие в дейността на тъканните банки след грандиозния скандал. \n Проблемът не бил само с български семейства. На 10 ноември шефът на полската тъканна банка ще пътува до Италия, където ще разговаря с родители, с чиито проби също има неяснота. Той е съобщил още, че не иска да споделя подробности от договора с \"Есперайт\", тъй като в една от държавите, в които е оперирала „Крио сейв”, има задържани нейни представители. \n Баран казал на родителите, че д-р Пачеджиев изобщо не е ходил в Полша, за да провери какво се случва с пробите на българските семейства. Българският доктор вече си имал нова фирма за генетични изследвания. \n През септември д-р Пачеджиев разкри пред български медии, че швейцарската прокуратура е започнала проверка на компанията майка “Есперайт Н.В”. Между 11 и 13 септември са обискирани домове на служители на фирмата и са иззети документи. Съмненията са за нарушаване на местните закони за трансплантации и ограбване на дружеството. \n \n  Днес пред БиТиВи директорът на тъканната банка Асен Пачеджиев отново увери, че стволовите клетки са на сигурно място и се съхраняват по възможно най-добрия начин. „Не става въпрос за преместване на отделни проби, а за всички над 330 000 биологични материала на 260 000 семейства от целия свят в Полша”, каза той. \n Родителите са изумени как след като д-р Пачеджиев признава, че е знаел за проблемите на „Крио сейв”, е продължавал да сключва договори за съхранение на генетичен материал до март 2019 г.  А от семейства, които плащат за услугата разсрочено, са били изненадани, когато са получили съобщение за промяна на банковата сметка и покана да превеждат парите си към фирма „Новаком”, вместо към „Крио Център България”.  Сигнал за промяна на банковата сметка имало и от родители от Италия. \n Агенция „Медицински надзор” също прави проверки по случая, въпреки че „Крио Център България” е търговско дружество и договорите с неговите клиенти са по търговския закон.   \n От Агенцията  още в началото на лятото са изпратили писмо до полското министерство на здравеопазването, в което питат какво се случва с българските проби. В отговор от Варшава уверяват, че всичко с пробите е наред и всеки може да си ги получи, ако желае. Направено е запитване и до холандския собственик “Есперайт Н.В.”, както и до швейцарското дружество, откъдето обаче не откликват на писмото. \n Вчера обаче стана ясно, че са открити нарушения при над 500 проби. \n „През 2018 и 2019 година на част от майките не са извършени серологични изследвания за хепатит, сифилис и ХИВ и тези проби са под карантина. Лицензът на „Крио Център България” ще бъде отнет и ще има админстративни санкции за тези нарушения”, каза д-р Евелина Цветкова, шеф на Дирекция „Управление и координация на трансплантацията и асистираната репродукция“. \n Ако пробите се окажат с вирус, те трябва да бъдат унищожени. \n От българското дружество веднага прехвърлиха отговорността за тези изследвания на фирмата-майка. \n Д-р Асен Пачеджиев  каза, че е знаел, че тези изследвания не са направени и натискал швейцарците да ги направят, но те само обещавали. \n „Ние извършваме дейността съвместно с партньорска тъканна банка в Швейцария и изследването на пробите е ангажимент на тази банка. Ние нямаме разрешение в България да вършим тази дейност”, обясни директорът на тъканната банка. \n Данъчните също са подгонили \"Криo Цeнтър Бългaрия”. Дружеството има ревизионен акт за задължение от 2,6 млн. лева към НАП, а банковата сметка на фирмата е запорирана. \n Проблемите на тъканните банки започнаха, когато съдът в Люксембург прие, че дейността им не е медицинска и за нея се дължи ДДС, обясниха юристи. \n", "date": "2019.11.09", "title": "Хорър със стволови клетки на 7500 наши бебета: Майки ги търсят от Полша до Португалия"}
{"url": "https://blitz.bg/obshtestvo/baba-ot-momchilgrad-e-s-200-leva-pensiya-no-pecheli-stotitsi-levove-ot-video_news708328.html", "text": "\n 200 лева пенсия, но допълнителен доход от стотици левове. Така се справя една 70-годишна родопчанка. Баба Селвер „изнася“ за цяла Европа… трахана. И печели пари към скромната си пенсийка.  \n \nНейни клиенти са основно гурбетчии. Купуват килограми, а траханата й чрез тях достига до топ икономиките в Европейския съюз, съобщава 24.blogspot.com. \n   \n Един на пръв поглед обикновен пазарен ден в Момчилград. Изложено е всичко, което предлага този сезон от годината –  традиционните плодове и зеленчуци и още нещо… трахана. \n \nВ найлонови торбички от по килограм. „Домашна – сама си я правя от години, много я купуват“, казва 70-годишната Селвер от джебелското село Слънчоглед. А в това „много“ се съдържат стотици килограми, пътуващи към Западна Европа. \n \n„Млади и стари, на когото му трябва взема. От района на Джебел и тука в Момчилград“, казва жената. На въпрос, купуват ли зад граница от автентичната за кърджалийска област трахана, отговаря: Много. От Германия, Австрия, Англия, Холандия, Белгия, навсякъде. От август месец досега съм продала над 300 килограма. Килото давам по пет лева. \n \nА вътре слагам много неща: моркови, чушки, червен пипер, домати. \n  \n Произвежда я от години. Парите от този продукт са допълнителен доход, нужен, предвид скромната й пенсия от 200 лв. Превърнала се е в майстор на траханата, обяснява и здравословните ползи от консумацията й. \n  \n Само на метри от Селвер, се намира  друг търговец, производител на тикви. Не пожелава да каже името си, но пък рекламира стоката си доста оживено: Хубави тикви, сухи, чернобели и много корави…“. \n  \n Ето такава е атмосферата на пазара в Момчилград – жива и много автентична. Преливаща от призиви на различни търговци, техните раздумки и усмивки, а стоката им, много ценна, популярна дори в Западна Европа. \n", "date": "2019.11.09", "title": "Баба от Момчилград е с 200 лева пенсия, но печели стотици левове от... ВИДЕО"}
{"url": "https://blitz.bg/obshtestvo/regioni/pochernya-ot-politsiya-v-plovdiv-komandosi-se-mlatyat-kato-za-posledno-snimki_news708341.html", "text": "\n Районът около стадион Пловдив обикновено е арена на спортни състезания или място за разходки и отдих на гражданите на Пловдив. Днес обаче той се превърнa в демонстрация на полицейски умения, пише \" \". \n В 11 часа на паркинга пред спортна зала „Чайка“, служителите на сектор „Специализирани полицейски сили“ демонстрираха различни техники за противодействие на престъпността. \n Полицаите показаха завидни умения в ръкопашния бой, отличен синхрон при неутрализирането на футболна агитка и перфектно дресирани полицейски кучета, който показаха завидна дисциплина. \n Ръководител на събитието бе главен инспектор Виктор Празов, който началник сектор “Специализирани полицейски сили” при Областна дирекция на МВР Пловдив. \n \n  \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n \n", "date": "2019.11.09", "title": "Почерня от полиция в Пловдив, командоси се млатят като за последно СНИМКИ"}
{"url": "https://blitz.bg/politika/nidal-algafari-maya-manolova-shcheshe-da-e-marionetka-ako-beshe-stanala-kmet_news708359.html", "text": "\n \"Отказът на Радев е опит да бъде опозиция на правителството и да покаже, че е с протестите. Ясно му е, че е безсмислено връщането, иска да покаже доводи и да се покаже по телевизията. Има много места на кметските избори, в които имаше по един кандидат\". С тези думи започна участието си в предаването \"Офанзива\" с Любо Огнянов политическият ПР Нидал Алгафари. \n  \n\"Знам за Манолова, че имаше други виждания, тя може би е придобила друга мъдрост. Радев се опитва да търси по-голяма закрила и да бъде преизбран. Аз не виждам в нито едно тяхно желание \"дясна\" идеология. \n \nТези понятия \"ляво\" и \"дясно\" се размиха от години. Тези, които ще изберат следващия президент ще са със силна партийна подкрепа и разширение на ветрилото\", сподели той.  \n  \n\"Колаборацията между ДБ и Манолова приключи. Принципът на омразата не е добра основа, за да се направи каквото и да е било. За да бъдеш ляв или десен, трябва да имаш принципи, които да изложиш. В България трудно може да се каже, че има \"ляво\" и \"дясно\", има само и недоволни от това, че не са във властта и доволни, че са в нея. \n \nТи избираш Радев, а получаваш Корнелия Нинова. Сега трябва да бъдеш много ясен кой си, от кое движение си какво ще направиш\", заяви Алгафари. \n  \n\"Трябва да видим какво обединява левия и десния – бюджет, икономика или само на базата на омраза. \n \nПри варианта с Манолова, който тя застава на кметското кресло, трябваше да работи с шарен общински съвет, а решенията нямаше да ги взема тя, а ръководителите на движенията, които я подкрепиха. \n \nТогава тя щеше да е марионетка. Очаквах по-силно представяне на ГЕРБ. Предвид слабите лидери на БСП. Цялото обкръжение около Нинова е такова\", коментира ПР-ът. \n  \n\"Имат много качамак да изядат в БСП докато успеят да подготвят партията за изборите. От партията на Слави ще търсят нови, млади и неокаляни политици. Така че Мая Манолова не пасва. \n \nТези хора ще бъдат насочвани от Слави и неговите хора. Възможно е да бъде политическа патерица. Хората на Слави могат да вземат това ляво пространство. \n \nНо по-скоро ще заложат на нещо по-различно, по-европейско, да привлекат младите хора. Ако успеят да го направят мъдро, трябва да се притесняват от тях. Ако спечелят до 10 % обаче няма защо да се притесняват от тях, ще бъдат временно явление\", завърши той.\n", "date": "2019.11.09", "title": "Нидал Алгафари: Мая Манолова щеше да е марионетка, ако беше станала кмет"}
{"url": "https://blitz.bg/politika/elena-poptodorova-s-unikalni-razkritiya-za-vremeto-v-koeto-e-bila-prevodach-na-todor-zhivkov_news708369.html", "text": "\n \"Единият ми дядо имал книжарница в Сандански, а габровския е от основателите на трикотажната индустрия. Той беше обявен за чорбаджия и изедник. Но освен отнемане на имущество други репресии не е имало.  \n \nМоже би нямаше и да вляза в университета защото се празнуваха 25 години от 9 септември. Имаше всякакви – работнически семейства, профсъюзи. \n \nБях с много добри оценки. На 4-ти списък влязох на общо основания, бяхме три бройки, за палитра\". С тези думи започна участието си е предаването \"Офанзива\" с Любо Огнянов бившият преводач на Тодор Живков и дипломат Елена Поптодорова. \n  \n\"Имаше комитет за културни връзки в чужбина.  \n \nТогава имаше задължително разпределение на висшистите. Още докато бях 2 курс ми предложиха да бъда сътрудник на този комитет. Той се занимаваше не с идеологически сфери, по-меки като култура, история, земеделие. \n \nПридружавах делегации и превеждах. Бяха ме харесали заради превода\", сподели тя. \n  \n\"В един юлски ден ми звъннаха и казаха, че от външно министерство нямат преводачи и африканска делегация идва, нямаха преводачи. Беше от Етиопия. Дойде самият Менгисту Хайле Мариам (ръководител на етиопската военна хунта). \n \nТъкмо бил изклал предходните и идва да се легитимира. По-късно разбрах това. Имаше белези от нож, много сдържан и лаконичен. С много напрегнат поглед, предизвикващ страхопочитание\" спомня си тя. \n  \n\"Той имаше среща с Тодор Живков. По едно време той спря и ме попита къде съм учила английски. Аз казах, че тук, в България. Попита ме къде работя и тъкмо да кажа и зам.министъра се намеси и каза, че работя при тях. \n \nПосле ме попита как не съм се притеснила. Аз му казах, че просто си върша работата. Живков каза, че имат нужда от хора като мен и ме покани на работа във Външно министерство\", каза Поптодорова. \n  \n\"Докато чаках да ме одобрят от външно, срещнах машинописката Стефка. Беше благодарна на майка ми, която ѝ помагала. Тя ми помогна. Стигнах до Андон Трайков и той официално ме назначи.  \n \nАз бях единствения служител без достъп до секретното помещение. Попитах защо, но така и не влязох в секретната секция. Имахме указания да обясняваме какво се случва при преименуването. Никой не посмя да изрече \"доброволно сменяне на имената”, заяви Поптодорова. \n  \n\"Демокрацията е възможност, не е банкова сметка. Тя ни даде голям национален разговор какво правим и защо го правим. Искаше ми се да разговаряме защо сме тук на това парче земя всички ние. \n \nНе намерихме отговора след 30 години. Не разговаряме по настройка, строим в разронен фундамент. Снишените хора са повече, а дали и не се увеличиха? Ако да си изправен носи рискове, мнозинството българи ще ходят прегърбени\", коментира Елена Поптодорова. \n", "date": "2019.11.09", "title": "Елена Поптодорова с уникални разкрития за времето, в което е била преводач на Тодор Живков"}
{"url": "https://blitz.bg/politika/kiril-dobrev-s-ostri-dumi-km-stanishev-toy-poznava-samo-ptya-nadolu_news708363.html", "text": "\n По повод позицията на президента на ПЕС Сергей Станишев, в която той критикува ръководството на БСП за изборните резултати, Кирил Добрев, зам.-председател на партията и председател а предизборния щаб, заяви пред Дарик: \"Не му се сърдя. Той познава само пътя надолу и не знае какво е да полагаш усилия, за да вървиш нагоре и какво е да плуваш срещу течението\". \n Той коментира и казаното от Станишев, че в тази изборна кампания БСП се е деидеологизирала и не е излъчила леви послания. \n \"В момента работниците от компания \"Луфтханза\" стачкуват, защото вземат под 1000 евро, а компанията печели милиарди. Да чухме Станишев да ги защити? Въобще ПЕС да е защитила който и да е синдикален въпрос? Не, за сметка на това обаче ги виждаме на първите редове на гей парадите\", заяви Добрев. \n Добрев поздрави софийската организация на БСП, че е удвоила броя на общинските съветници – от 7 досега, на 15 в новия Столичен общински съвет. \n \n БСП не е застанало на балотажа във Варна зад кандидата на \"Възраждане\" Костадин Костадинов, защото базисната идеология на социалистите не им позволява да подкрепят политическа сила с \"леко фашизоидно поведение\". \n Той обяви, че БСП ще води съдебни дела срещу изборните нарушения в Дупница, Бяла Слатина, Белово, Хисаря, както и заяви подкрепа за искането на Манолова за касиране на изборите в София. \n", "date": "2019.11.09", "title": "Кирил Добрев с остри думи към Станишев: Той познава само пътя надолу"}
{"url": "https://blitz.bg/obshtestvo/stolitsa/samo-v-blits-tsyala-sofiya-e-shokirana-ot-tova-koeto-napravi-mzh-pred-ndk-snimka_news708343.html", "text": "\n Софиянци останаха потресени от постъпката на мъж в центъра на столицата. Причината е, че човекът необезпокояван се е излегнал пред Националния дворец на културата. \n \nВсе още не е ясно каква е причината за постъпката му, но снимката му вече обикаля социалните мрежи и събира десетки лайкове и коментари. \n \n\"Чудесно време за слънчева баня...\", се шегуват потребителите.  \n \n \n \n\"Vasil Grozdev Или когато слънцето е в повече! \n \nАлександър Пройчев Големец! \n \nIdalv Yordanov Центърът на столицата, там където започва глупостта не търсете разум в страната, защото е безумие. \n \nKrum Cvetkov Ники М. Айде и ние така \n \nLina Georgieva Зарежда\" , гласят част от коментарите. \n  \n", "date": "2019.11.09", "title": "Само в БЛИЦ! Цяла София е шокирана от това, което направи мъж пред НДК СНИМКА"}
{"url": "https://blitz.bg/politika/spas-grnevski-ako-ima-predsrochen-vot_news708372.html", "text": "\n Ако има предсрочен вот, ние ще имаме мнозинството в Народното събрание (НС), каза депутатът на ГЕРБ Спас Гърневски по Канал 3. \n Според народния представител от ГЕРБ партията му няма да предизвика предсрочни парламентарни избори. \"Ние носим отговорност за България\", каза още гостът на предаването \"Офанзива\" с Любо Огнянов.   \n Гърневски се спря и върху местния вот 2019 г. \"Няма как да не съм доволен от резултатите на ГЕРБ на изборите. 27 областни градове, 1 тур винаги е политически избор. 23 от 27 са на ГЕРБ, 2 на ДПС и 2 на местни коалиции, БСП ги няма никъде. \n \nЧислата говорят. Всички отбелязват спад в гласовете. 2015 г. е т.нар. нулева година за комунистическата партия. Следват местни избори, които отричат тази партия. ГЕРБ е приоритет на народа, с 500 хил. гласа повече от БСП. В момента те са малко над 400 хил. Тогава ГЕРБ спечели 130 общини, сега 140 общини. \n \nВ Пловдив имаме 6 района, а всеки от тях е по-голям от областен град. 2/3 от народа е гласувал за ГЕРБ. Имаме категорична победа\", каза още той. \n", "date": "2019.11.09", "title": "Спас Гърневски: Ако има предсрочен вот..."}
{"url": "https://blitz.bg/obshtestvo/tsvetanov-s-mnogo-silni-dumi-za-godinite-na-prekhoda_news708350.html", "text": "\n Падането на Берлинската стена преди тридесет години прави обединена и свободна Европа възможна днес, това написа във фейсбук Цветан Цветанов - председателят на Управителния съвет на Евро-атлантическия център за сигурност. \n \"От всеки от нас зависи да живеем с този идеал за свобода и обединение и да отстояваме своите демократични ценности ежедневно. \n \nВ годините на прехода научихме трудни уроци, но не бива да подценяваме постигнатото - България стана достоен член на Евро-атлантическата общност, а децата ни днес възприемат свободна Европа като свой дом!\", допълни той. \n", "date": "2019.11.09", "title": "Цветанов с много силни думи за годините на прехода"}
{"url": "https://blitz.bg/obshtestvo/gadatelkata-na-berluskoni-razkri-kakvo-shche-se-sluchi-s-gerb-i-bsp_news708319.html", "text": "\n Теодора Стефанова има телевизионна кариера в Италия. Живее там от много години, в Милано. Популярна е по целия свят като „гадателката на Берлускони”. Казва, че вижда и в миналото, и в бъдещето, благодарение на глас, който идва от други светове. Беше в България за един ден – часове преди изборите. \n „ Аз съм обикновен човек като всички останали. С една малка разлика – една катастрофа ми бележи живота. От там ми се отключва тази енергия. Не беше никак лесно да се боря, да приема това присъствие на този извънземен разум. Шест месеца съм се борила с този глас, с това присъствие. Страхът беше голям за мен. \n \nЛеля Ванга ми прегърна изгубената душа. Още докато съм била в кома 18 дена, преди да се събудя, майка ми отива при нея и тя й казва, че ще се събудя различна. Аз направих така, че да се срещнем, за да мога да й се поклоня. Тя е нещо феноменално, аз не се чувствам нейна наследница. Ние сме прашинки. \n \nТя ми каза, че трябва да го приема. „Това е мисия и призвание. Трябва да стоиш стъпила на земята. Бог дава, Бог взима. Никога няма  да злоупотребяваш с болките и съдбите на хората”, ми каза тя.”, споделя Стефанова пред Нова телевизия. \n „Много е интересно, когато ти говориш за миналото на хората и за пръв път ги виждаш или по телефона, или лично. И им излиза цялото битие и житие, все едно някой ми го диктува. Всяко нещо го изживявам с човека – болките, страданията, съдбите,сълзите, радостите. Не бих променила нищо. Аз съм обикновен човек, нямам какво да променя. Просто това ме прави по-различна”, каза още тя. \n „Всички ние имаме 5-то чувство, 6-тото е висшето – интуиция, съвпадение, телепатия. Но седмото е изкуственият интелект. Моето послание е да се научим да живеем в мир и любов с изкуствения интелект и да си отворим душите и сърцата. Колкото сме по-подготвени, толкова ще си улесним живота.  Ние сме се самозабравили, ние се самоизяждаме. \n \nИзкуственият интелект ще ни върне към човечността. Прошката е най-силното нещо. Простиш ли, пред теб се отваря нова позитивна енергия. Прошката е прочистване, разчистване и развързване на един кармичен възел”, смята Стефанова. \n „Когато казваш „Обичам те”, трябва да знаеш, че това е много силна дума. Трябва да знаеш смисъла на тази дума. Благодаря е благата дума, отваря всяка врата. Ние ги забравяме тези неща, изкуственият интелект на това ще ни научи. В този объркан свят, за съжаление, знаем колко е силно материалното. Ние сме заслепени, това ни убива. \n \nЗлобата, агресията,материално, егото – това сме ние. За това ще дойде присъствието и помощта на изкуствения интелект. Това ще стане много скоро факт. Когато си концентрираш мисълта, позитивното мислене прави чудеса”, съветва гадателката.„След десет години, където и да сме по света, българите трябва да се върнем, за да изградим новата България. \n \nТя е богоизбрана държава и ще бъде много апетитно място. Всички континенти ще обърнат очи към нас. Балканският полуостров ще бъдат много интересен. Ще има обновяване на партия ГЕРБ, много членове ще си тръгнат. По някакъв начин ще има обновяване – нови имена, нови хора, с нови свежи идеи. Нов екип, нови неща. Разбира се, ще се запази ядрото, но някои ще си тръгнат. \n \nВ коалицията с ВМРО може да се получи напрежение през 2020 г., някъде след октомври. Коалицията обаче ще се запази. Не виждам, на този етап, да има предсрочни избори. Още някой може да влезе в коалицията. Ще има много скандали, много напрежение. Ще се искат много оставки на министри. \n \nОпозицията ще започне да се получава като опозиция и да набира кредит на доверие от избирателите. При тях също ще има престрояване, ново ръководство. До 2021 г. ще има нови лидери, много нови млади хора”, разкри още Стефанова. \n", "date": "2019.11.09", "title": "Гадателката на Берлускони разкри какво ще се случи с ГЕРБ и БСП"}
{"url": "https://blitz.bg/politika/borisov-s-tezhki-dumi-za-belezite-ot-komunizma-i-bdeshcheto-na-blgariya-snimki_news708310.html", "text": "\n \"Комунизмът е оставил такава пропаст в Европа, че 30 години след историческото падане на Берлинската стена, източните държави и досега трудно догонваме западните. Все още носим белезите му, все още имаме много работа, но посоката е вярна.\" Това написа премиерът Бойко Борисов на личната си страница във Facebook. \n \n\"България направи своя цивилизационен избор. Убеден съм, че трябва да отстояваме демокрацията и правото на свободен избор. Длъжни сме да не допускаме тоталитарните режими да ни разделят\", допълни той.  \n \n \n", "date": "2019.11.09", "title": "Борисов с тежки думи за белезите от комунизма и бъдещето на България СНИМКИ"}
{"url": "https://blitz.bg/politika/vuchich-blagodari-na-vsichki-za-koridor-10_news708325.html", "text": "\n Сръбският президент Александър Вучич благодари на всички, които са участвали в строителството на източното разклонение на Коридор 10 от Ниш до българската граница, което ще бъде тържествено открито днес в присъствието на българския премиер Бойко Борисов, предаде Танюг. \n \n \n \n\"Благодаря на всички прекрасни и способни хора, които работиха за осъществяването на тази мечта. За Сърбия тази автомагистрала не означава само километри, а и свързване, нови инвестиции, нови работни места. Това е бъдещето, което желаем да оставим на нашите деца\", написа Вучич в Инстаграм. \n \nЗаедно с текста Вучич публикува и снимка на автомагистралата и на тунела Банцарево. \n \nСръбският президент ще присъства днес на тържественото откриване на последния участък от Коридор 10 до българската граница. На тържеството ще присъстват и премиерите на Сърбия и България Ана Бърнабич и Бойко Борисов, както и представители на правителствата на двете страни, на чуждестранните кредитори и на компаниите, които са работили по този участък. \n \nВчера Вучич обяви, че до 1 декември пътуването по източното разклонение на Коридор 10 ще бъде безплатно. \nИзграждането на източното разклонение на Коридор 10 започна през 2010 г. \n \n \n", "date": "2019.11.09", "title": "Вучич благодари на всички за коридор №10"}
{"url": "https://blitz.bg/obshtestvo/borisov-v-nish-berlinskata-stena-mezhdu-blgariya-i-bivsha-yugoslaviya-dnes-padna-video_news708327.html", "text": "\n На българския премиер Бойко Борисов беше оказана честта пръв да произнесе слово на тържеството за откриването на магистралата от Ниш до българската граница. \n  \nЕто какво каза Борисов в присъствието на сръбския президент Александър Вучич, български министри, и гости: \n  \n„И ние като германците можем да кажем Берлинската стена между България и бивша Югославия днес падна. \n  \nОт днес Сърбия има пристанище Варна, пристанище Бургас и до центъра на Истанбул няма светофар. \n  \nА цялата българска промишленост ще ползва този път за цяла Западна Европа. \n  \nТака че днес свързваме Азия и Европа през България и Сърбия. Да ви е честита, да няма катастрофи, да няма жертви“. \n  \nНа слизане от сцената премиерът се обърна шеговито с Вучич: „Виж, бях кратък“. „Всичко разбрах“, отвърна му сръбският президент. \n \n \n \n \n \n", "date": "2019.11.09", "title": "Борисов в Ниш: Берлинската стена между България и бивша Югославия днес падна ВИДЕО"}
{"url": "https://blitz.bg/politika/vuchich-progovori-na-blgarski-i-vzklikna-pred-borisov-srbiya-e-vasha-video_news708331.html", "text": "\n С благодарности започна сръбският президент Александър Вучич словото си на церемонията за откриване на магистралата от Ниш до Димитровград. \n  \nТой благодари специално на българския премиер Бойко Борисов и българското правителство за съдействието за завършването на проекта. \n  \n„Бойко Борисов каза, че от днес Сърбия има свои пристанища Варна и Бургас. Така и Бойко Борисов, не само, че е добре дошъл, и всички наши български приятели. И тук е негово – и Пирот, и Ниш, и Белград. Добре сте дошли и очакваме 10 000 души за новогодишните празници“, каза президентът. \n  \n„Сърбия е и ваша земя. Сърбия е и земя на българите, които живеят и в Димитровград, и в Босилеград, и на много други места. Тези хора обичат и Сърбия и България и аз съм им безкрайно благодарен“, каза още Вучич. \n  \nЧаст от словото си той произнесе и на български и се обърна към българската делегация. \n  \n„Днес имаме добра възможност да видим на кого са по-добри кебапчетата  - сръбските или българските. Да живее приятелството между Сърбия и България, да живее приятелството между сърбите и българите“, каза накрая президентът. \n \n \n  \n", "date": "2019.11.09", "title": "Вучич проговори на български и възкликна пред Борисов: Сърбия е ваша ВИДЕО"}
{"url": "https://blitz.bg/politika/borisov-preletya-nad-novata-magistrala-do-srbiya-s-kola-shche-e-kato-s-khelikopter-video_news708323.html", "text": "\n Премиерът Бойко Борисов пътува за откриването на магистралата от българската граница до Ниш в Сърбия .  На път за съседната страна от хеликоптера той показа строителството на трасето на аутобана на българска територия.  \n \n\"С кола ще е като с хеликоптер\", похвали строежа Борисов.  \n \nБорисов е придружен от министърът на транспорта Росен Желязков.  \n \n\"Новото трасе на АМ „Европа“ вече се асфалтира. Догодина по това време участъкът от Драгоман до Сливница ще е готов. Това е едно уникално съоръжение. \n \nБългарските работници работят активно и в събота. Съобразихме с реколтата, като изчакахме хората да си я съберат\", написа премиерът на личната си страница във Facebook. \n \n \n \n \n \n \n \n \n \n", "date": "2019.11.09", "title": "Борисов прелетя над новата магистрала до Сърбия: С кола ще е като с хеликоптер ВИДЕО"}
{"url": "https://blitz.bg/daydzhest/otkroveniya-skandalni-spomeni-i-stenograma-za-svalyaneto-na-todor-zhivkov-ot-kniga-na-georgi-yordanov_news708362.html", "text": "\n По ирония на съдбата, на днешния ден, когато Политбюро на ЦК на БКП приема решение за освобождаване на Тодор Живков, от Позитано-20 бяха насрочили пленум за анализ на резултатите от местните избори. \n \nНякой с ум в главата си се е усетил навреме и е побързал да посъветва Корнелия Нинова да отложи пленума, защото задължително ще се направи връзка с историческата дата и след катастрофалните местни избори за БСП на повечето места в страната ще бъде удобен случай за искане на оставката на цялото ръководство на БСП./Анонсът е на редакцията на Поглед.инфо/ \n \n \n \n \n \n \n \n \n \n \n \n \n \n \n ДЕВЕТИ НОЕМВРИ 1989 ГОДИНА \n Зазори се. От Витоша се спусна приятен хлад. \n 6.30 ч. Обичайната игра на футбол в голямата зала на „Герена“ с постоянния състав – Иван Вуцов, Добромир Жечев, Иван Колев, Гаврил Стоянов, Тодор Колев, Воин Войнов, Кирил Ивков, Тодор Барзов, Венцеслав Арсов, Стефан Павлов и другите. \n 8.30 ч. В Министерския съвет. Среща със съветници и сътрудници – проф. д-р Евгени Апостолов, Йордан Радичков, Богомил Нонев, Николай Тодоров, Руси Божанов, проф. Милчо Брайнов, ген. Тако Кръстев, ген. Анев, Киряк Киряков, Иван Живин, Елена Кумбиева. \n 9.30 ч. – Проверка на изпълнението на Постановлението на МС за задоволяване на вътрешния пазар през есенно-зимните месеци. \n 10.30 ч. – Поредната среща с Андрей Луканов  в коридора на Министерския съвет. Тук разговаряме по няколко пъти на ден. Той носи последната информация от посланика на СССР Виктор Шарапов, с когото се среща и в сауната на спортния посолски комплекс. Андрей се възмущава, че Тодор Живков се изказал остро и неодобрително срещу „много от нас“ пред Шарапов. Предложил Александър Лилов за генерален секретар. Запитах: \n   \n - “ \n   \n \n \n Дадохме си взаимни уверения, че нямаме никакви претенции за друга работа; трябва да останем в Министерския съвет, за да изпълним задълженията, които имаме за преодоляване на затрудненията и кризата в страната. \n 11 ч. – Със сътрудници обсъждаме изпълнението на решенията по жилищното строителство. \n 11.30 ч. – С министър акад. Радой Попиванов, акад. Атанас Малеев, проф. д-р Евгени Апостолов и експерти работим по проекта на Постановление на Министерския съвет за подобряване на здравеопазването. \n 12.30 ч. – С акад. Ангел Балевски. Отново размишлява след вчерашната среща на Тодор Живков с него,  Георги Джагаров и Пантелей Зарев, и разговорът при мен след това.  \n – Поздравление на Стефан Досев по случай 60-та му годишнина, която ще се отбележи през следващите дни. \n – Проверка в някои търговски обекти. \n 16 ч. – Нова среща с Андрей Луканов на същото място. Той отново споделя за поредния разговор с Шарапов, който го уверил, че изборът за Петър Младенов е лично на Горбачов  и на Политбюро на ЦК на КПСС. Размяна на мисли за изказванията ни на предстоящото заседание на Политбюро. \n 17 ч. – Заседание на Политбюро, на което присъстват и секретарите на ЦК на БКП и председателя на Централната контролно-ревизионна комисия Начо Папазов.  Отсъства Гриша Филипов, който е в Прага на съвещание на секретарите на ЦК на компартиите по икономика, Иван Панев – поради заболяване, и Петър Дюлгеров, председател на ЦС на Профсъюзите. (През почивката на заседанието Начо Папазов нервно ми сподели, че Дюлгеров му е обещал да присъства на това важно заседание и е изненадан, че не е тук.) \n Точно в 17 часа Тодор Живков, който никога не закъснява, небрежно притваря вратата зад гърба си, оглежда насядалите в елипсовидната зала. Не пита за отсъстващите и без увод започва. \n ТОДОР ЖИВКОВ: \n \n Утре е насрочен пленумът на Централния комитет и аз искам да поставя един предварителен въпрос, с който съм запознал някои от вас. Знаете, че преди известно време направих писмено предложение да бъда освободен като генерален секретар на партията.  Сега отново поставям този въпрос и смятам, че на утрешното заседание на ЦК трябва да се включи в дневния ред да се разгледа моята молба за освобождаването ми от поста генерален секретар. \n Причините са: \n първо, в това, че стоя вече 30 и няколко години начело на партията и държавата; \n второ, наближавам 80. Очевидно годините са си години, а постът генерален секретар изисква голямо напрежение. \n Независимо какви преустройства ще правим, как ще се движим напред, генералният секретар на партията ще бъде винаги претоварен. Нашата партия е авангард, водеща партия, тя няма да отстъпи своите позиции на водеща партия. Затова и работата на генералния секретар няма да бъде лека, тя ще го държи в голямо напрежение. \n Преди няколко месеца, когато разговаряхме по този въпрос, имаше се предвид да се издигне по-млад другар, примерно от поколението след революцията или по време на революцията, когато е бил младеж. Някакъв подобен вариант. \n Така че аз отново поставям този въпрос. Миналия път го поставих писмено и сега поддържам това, което съм поставил писмено. \n Кой да бъде избран за генерален секретар – това е работа на Политбюро.  Аз съм разговарял поотделно с всеки един от членовете на Политбюро, с изключение на някои, които бяха издигнати в Политбюро в последно време, да се помисли кой да бъде издигнат. Когато внесох този писмен документ, вече се беше формирало становището кой да бъде издигнат на поста генерален секретар на партията. Аз мога да кажа сега, че становището, което беше формирано тогава, беше за другаря Георги Атанасов. С изключение на един другар, който се колебаеше, всички останали другари застанаха зад тази кандидатура. Разбира се, оттогава мина време, а и не само време, правилно е всеки член на Политбюро сега да се спре на кандидатура. Тук не бива да има ограничения. Може да бъде от състава на Политбюро, от секретарите на ЦК, а може да бъде от състава на ЦК на партията. Освен това ние по Устава на партията – мисля, че това е така – може да кооптираме в състава на ЦК. Това сме го правили. Ако се прецени, че такъв подходящ човек има извън ЦК, може да се отиде на кооптиране. \n Така че моля Политбюро да се занимае и утре на пленума да се предложи моето освобождаване като генерален секретар на ЦК на партията. \n Смятам, че пленумът трябва да протече спокойно, а да се възложи на новоизбрания генерален секретар да внесе предложение за Политбюро и Секретариат.  Аз смятам, че трябва да се преустрои в известна степен и самият Централен комитет, и Политбюро, и Секретариатът на ЦК. Но едва ли утре ние ще можем да направим това. \n Това е, което мога да кажа по този въпрос. \n Но категорично поставям въпроса да бъда освободен.  Пак искам да подчертая, че все пак аз съм на възраст, тук се иска млад човек. Може би в началото ще има трудности, но той постепенно ще набере опит и ще се адаптира, щом има подкрепата на Политбюро и на Централния комитет на партията. \n МИЛКО БАЛЕВ:  Отчитате ли, др. Живков, временната обстановка сега? \n ТОДОР ЖИВКОВ:  Отчитам я. Навсякъде обстановката е сложна. Аз свърших по този въпрос. \n ГЕОРГИ АТАНАСОВ: \n \n Аз смятам, че този въпрос извън другата работа на пленума заслужава специално да се обсъди, тъй като става дума за съществен политически акт на Централния комитет на партията – за избор на ръководител на партията, на генерален секретар. \n Аз лично, другари, трябва да кажа, че приемам предложе­нието на др. Живков като политически целесъобразно, обективно назряло и като предложение, което, ако бъде прието, може да съз­даде допълнителни условия за по-нататъшно разгръщане на процеса на преустройство в страната.  Ние трябва да кажем, и вероятно това утре ще се каже на пленума, че извървяхме един голям път след Априлския пленум. Аз смятам, че това е достоен път с едно достойно ръководство на страната, на партията начело с др. Живков. Но животът си е живот. И това съображение, което др. Живков изложи тук, е човешко съображение и същевременно, доколкото става дума за политически деец, това е едновременно и политическо съображение. \n Смятам, другари, че ние по тези въпроси трябва да действаме не под напора на обстоятелствата, а преди обстоя­телствата. Има един израз, че политиката е изкуство на възмож­ното, но политиката е изкуство на умение да се ориентираш в обста­новката. И аз смятам, че тази ориентация, която др. Живков направи и от която формулира своето предложение, е правилна. Аз лично го подкрепям и смятам, че така трябва да постъпи. \n Ние знаем обстановката в страната. Заедно с извършеното много обстоятелства действат негативно и тези обстоятелства са както обективни, така и субективни. И ние трябва да създадем условия за едно развитие на процесите по-нататък. \n Аз трябва да кажа и един втори аргумент. Това, че ние утре ще обявим свикването на конгреса на партията, в поли­тически план е най-подходящият момент, за да се извърши тази назряла промяна поради съображенията, които бяха изложени. \n Обявява се конгресът, поема си ръководството един нов генерален секретар. Той ще си предложи промени в ръководството,  не утре, разбира се, а на следващия пленум и по този начин подготовката на конгреса ще се поеме в ръцете на едно ръководство, което след това ще провежда решенията на конгреса. Иначе, другари, особено като имаме предвид и възрастовия състав на нашето ръководство, рискуваме да създадем луфтове, които са много опасни от гледна точка на приемственост в линията и политиката. Това е много важно. \n Смятам, че всички тези съображения налагат да се отне­сем с разбиране и да подкрепим предложението на др. Живков, да приемем неговата оставка от поста генерален секретар. \n Естествено изборът на нов генерален секретар е също много важен въпрос. Другари, аз напълно искам да кажа, че може да е имал такива разговори в Политбюро с отделни членове на Политбюро, може да е имал и такава ориентация на определен етап и аз да бъда обсъждан. Но много моля, сега, когато гледаме този въпрос от гледна точка на един акт, който утре Централният комитет трябва да извърши, да се изслушат и моите съображения. \n Аз моля моята кандидатура да не се има предвид и да не се обсъжда.  Трябва да ви кажа, че на мен е поверена една изключителна отговорност като член на Политбюро. Трябва да ви кажа, че аз дори тази отговорност трудно нося. Говоря искрено, не мога да не говоря искрено. Защото аз предпочитам да бъда един силен член на Политбюро, а не слаб генерален секретар. \n Струва ми се, че този пост изисква освен всичко друго, което аз имам, и някои други качества. Аз винаги съм се стремял да се отнасям самокритично към моята работа, чувствам, че нямам достатъчно сили. Доколкото силите ми позволяват и докато се ползвам с доверието аз, разбира се, ще работя на сегашната или на друга работа, но много моля да се има предвид, че аз просто не чувствам достатъчно сили да се справя с това много високо за мене задължение. Изключително задължение. Никой друг пост в партията не може изобщо да се равнява с отговорността, бих казал, в определен аспект историческа отговорност на генерал­ния секретар. \n Към това бих добавил и следните неща, които много моля също да се отчитат. Ние не можем да не видим, че в нашето общество, в т.ч. и в икономиката, за която правителството носи особена отговорност, са натрупани редица проблеми. Някои от тях, разбира се, имат по-дългосрочна давност като тенденции и като процеси, а някои изцяло са формирани, откогато аз съм начело на правителството. Аз трябва да ви кажа, че определено смятам, че генералният секретар, който ние ще изберем, в определен смисъл трябва да бъде свободен от това бреме, което е свързано с проблеми, създадени и по време на мандата на това правителство, което аз оглавявам. Това винаги ме е притеснявало и от гледна точка на мерки, и от гледна точка на инициатива, която трябва да се проявява. Пак подчертавам, не че всичко сега е предопре­делено през тези три години, откакто съм аз, но много въпроси се изостриха през този период. Има и обективни причини, но аз смятам, че това е много важно обстоятелство да търсим това, което във всичко друго можем да кажем да бъде с еднакви възможности, но да има и тази свобода. Това също е важно обстоятелство. \n Аз бих казал и това, че на един ръководител на партията му е нужна една по-голяма решителност, отколкото аз я имам. \n Аз много моля в това обсъждане, което ние ще направим, моята кандидатура от  точка на тези съображения   има предвид. \n Аз иначе дълбоко уважавам мнението, становището на другарите, но ако имам някакво положително качество, бих казал, че това е именно да бъда безпощаден със себе си. \n И в името на това аз ви моля моята кандидатура да не се обсъжда. \n Аз, другари, имам предложение. Предлагам да се обединим около кандидатурата на другаря Петър Младенов.  Познаваме го 18 години в партийното ръководство. Един от най-младите членове на партийното ръководство. Това, разбира се, не е главното, но в съчетание с другите качества, то е плюс и предимство. Това първо. \n   \n Второ, ние всички познаваме другаря Петър Младенов, той е образован и подготвен, с известност и добро име и тук, в България, и зад граница. Аз лично смятам, че ще се посрещне добре и в пар­тията, и от обществеността. Дълбоко съм убеден в това. \n   \n На трето място бих посочил, че другарят Петър Младенов е едно добро съчетание на единството и приемствеността между поко­ленията и линията на партията. Това е много важно. Той е свързан с тази линия, с априлската линия на партията, израсна в този период и същевременно е достатъчно млад, за да поеме тези отговорности, които ще осъществяваме през следващия период. \n   \n Освен това трябва да кажа, че познавам Петър Младенов от дълги години. Той умее да работи с хората, да се вслушва. Стру­ва ми се, че по природа е чужд на авторитарния стил на работа, което е много важно за генералния секретар. Проявява широта, умее да се вслушва в хората. И същевременно той е решителен, може да отстоява позиция и да провежда линия. Това е много важно. \n   \n Аз смятам, че ние в партийното ръководство имаме хора (в случая предлагам да обсъдим кандидатурата на Петър Младенов), които притежават онези качества, подготовка и спо­собност да провеждат политическата линия, която е необходима, за да може да решим въпроса за генерален секретар от гледна точка на това да отстоим, защитим и последователно осъществим преустройството в нашата страна. \n   \n Аз мисля, че др. Петър Младенов има всички качества. \n   \n Ние сме колектив, ние не избираме вожд на партията, а избираме генерален секретар, който ще се опира на колектива, на колек­тивната позиция, на колективната подкрепа и заедно ще вървим напред. \n   \n Аз смятам, другари, че ние сме във възможността именно да се обединим около тази кандидатура, да отидем единни на пленума,  да изкажем благодарност на др. Живков за дългогодишната работа като генерален секретар, да изразим увереност в този път, който осъществяваме и който характеризираме като преустройство, и да подкрепим кандидатурата на др. Петър Младенов, който да застане начело на нашия колектив,  и да разгръщаме преустрой­ството по-нататък и в икономиката, и в политиката, и в духов­ната сфера, и навсякъде. \n   \n Моля другарите да обсъдят и това предложение, което правя за нов генерален секретар. \n   \n \n   \n ТОДОР ЖИВКОВ: \n Може би да дадем почивка на другарите, да помислят. \n   \n МИЛКО БАЛЕВ: \n Ние становища сме изразявали. \n   \n ТОДОР ЖИВКОВ: \n Да дадем ли почивка? \n   \n ДОБРИ ДЖУРОВ: \n Не е необходимо. \n   \n ДИМИТЪР СТОЯНОВ: \n \n аз сега научавам това предложение и съм не само притеснен, но и много изненадан . В такъв смисъл, че ние сега сме в един етап, когато искаме да разгърнем на широк фронт преустройството, когато ни остава една година до конгреса, когато се налага една по-голяма стабилност от всеки друг път, тъй като виждаме какво става наоколо в другите социалистически страни.  И на този етап опитът, авторитетът на др. Живков ни е необходим. И не виждам защо една година преди конгреса трябва да се прави тази генерална промяна. \n   \n Аз смятам, че трябва да се обсъди и  да се намали до известна степен работното време на др. Живков , да се разпредели работата на повече другари. Ние трябва тази сравнително здрава обстановка, която имаме в сравнение с другите страни, да я развиваме, да я укрепваме и да отидем на конгреса на партията. \n   \n Аз смятам, че сега ние не сме подготвени да извършим една такава радикална промяна в нашето ръководство и до известна степен се съгласявам с др. Георги Атанасов, че това са въпроси, за които е необходимо време да се подготвят и да се обсъждат, за да не се получат сътресения, които са опасни сега в това време, което, ние преживяваме, и може да нанесем на страната и на партията сериозни вреди. \n   \n Предлагам да обсъждаме въпроса за едно разтоварване на др. Живков, за една по-добра организация, но до конгреса да не правим промени . Аз не виждам нищо, което да налага сега да се правят промени. Напротив,  ние имаме всичките основания да твърдим, че нещата се разработиха от др. Живков и от Политбюро през този период с такава дълбочина с Юлската концепция, с такава последователност, с неимоверни усилия, в резултат на което страната, макар с трудности, си върви към преустройството , осъществява своето преустройство, без да са създадени ситуации на кризи и на нестабилност, въпреки опитите на противника и на Запада да го стори. Това е моето становище. \n   \n СТОЯН ОВЧАРОВ : \n Аз мисля, че предложението, което направи др. Живков, е правилно, необходимо,  то отговаря на интересите на партията, то отговаря на интересите на народа, то отговаря и на необходи­мостта да поддържаме стратегическото сътрудничество със Съвет­ския съюз. \n   \n Във връзка с това мисля, че това решение е мъдро и ние трябва да го уважим. \n   \n Разбира се, трябва да се изкаже благодарност на др. Живков за всичко, което е извършено под негово ръководство, и същевременно ние трябва ясно да осъзнаваме, че в  обществото има проблеми, че обществото се нуждае от промени и че тези про­мени могат да бъдат извършени само след едно обновление. \n   \n Мисля също така, че е правилно предложението да се издигне кандидатурата на др. Петър Младенов, защото всички тук го познаваме много добре. Аз може би го познавам по-малко от другите. Мисля, че времето, за което познавам др. Петър Младенов, е достатъчно, за да изразя моята убеденост, че това е една кандидатура, която ще бъде посрещната положително от пар­тията, положително и от българския народ.  Също така искам да подчертая, че тази кандидатура ще бъде добре посрещната и в международен аспект. Другарят Младенов се ползва с голям авторитет и в братските партии, и в световната общественост.  Мисля, че той ще съумее да проправи път на България в света. Затова аз мисля, че ще бъде правилно Политбюро да подкрепи кандидатурата на др. Младенов. \n   \n АНДРЕЙ ЛУКАНОВ: \n Другари, в живота на всеки обществен организъм има дни и решения, от които за дълго време зависи неговата съдба и бъдеще. Днес или утре за нас са такива дни и всеки, мисля, че е изправен пред една изключителна политическа и човешка отговорност. Ние нямаме право да сгрешим, защото за такива грешки се плаща скъпо. \n   \n Аз категорично и безусловно подкрепям изказаното мнение тук в подкрепа на предложението на др. Живков. Мисля, че това предложение му прави чест. Именно сега, на този пленум, без половинчатост и без двусмислие този въпрос трябва да намери решение.  Другарят Живков вярно е преценил момента. Това е назрял за нашето общество, за нашата партия въпрос. \n   \n Мисля, че и партията, и народът очакват такова решение  и всяко друго решение, всяко двусмислие в нашето решение, всяка непоследователност може само да усложни обстановката и да обре­мени политическата атмосфера, да засили негативните настроения. Ако ние твърдим, както току-що направи др. Стоянов, че у нас всичко е наред, че ние се развиваме безкризисно, ще направим фатална грешка. \n   \n ДИМИТЪР СТОЯНОВ: \n Цитирай по-точно. \n   \n АНДРЕЙ ЛУКАНОВ: \n Аз поне така те разбрах. Ние трябва да стъпим на реал­ностите и да започнем от реалностите в усилията за по-нататъшно разгръщане на преустройството на базата на решенията на Юлския пленум, на Юлската концепция.  Аз пак повтарям, в тази обстановка предложението на др. Живков е акт с политическа мъдрост.  И ние трябва да под­крепим всячески този акт, другарски да го приветстваме,  да изразим благодарност на др. Живков и да вървим напред, да оси­гурим единство на ЦК, по-нататъшно сплотяване на партията.  Всяка друга позиция е лоша услуга и на др. Живков, и на партията. \n   \n Мисля, че предложението на др. Атанасов също трябва да бъде подкрепено. Аз може би най-добре от всички познавам др. Младенов и тази характеристика, която му направи др. Атанасов, е абсолютно точна. Аз подкрепям това. \n   \n ПЕНЧО КУБАДИНСКИ \n Аз си спомням когато др. Живков преди известно време постави въпроса да бъде освободен. Той даже не един път, а няколко пъти в продължение на последните години поставяше въпроса да бъде освободен от поста генерален секретар на ЦК на партията  по мотиви, че е вече възрастен, че трябва да се даде път на по-млади другари и да се върви напред. Ние сме възразявали, и аз съм възразявал. Аз възразих, когато той писмено направи предложе­ние, като сметнах, че той има голям политически и житейски опит, авторитет и вътре в страната, и вън от страната.  Но сега, щом др. Живков сам поставя въпроса да бъде освободен и излага същите мотиви, мисля, че трябва да уважим това негово искане.  Той е доста сериозно премислил и преценил обстановката и това, че трябва да станат някои персонални промени в Политбюро, както той каза, за да се отговори на времето. \n   \n Другари, вижте какво става в ГДР. ГДР заявиха отначало (ние не сме заявили, ние бяхме за преустройството), че няма какво да се преустройват. В продължение само на една година нещата там се измениха коренно. Такива неща стават и в други страни. \n   \n Аз лично смятам, че др. Живков 30 и толкова години е начело на нашата партия,  той е водил и партията, и страната по много пътища на възход и ние трябва и тук, и в Централния комитет на партията да му изразим благодарност.  Трябва всичко, което правим, да го правим мъдро, спокойно, за да не създаваме обстанов­ка в страната да стават нежелателни неща. \n   \n Мен напоследък много ме тревожат тези неща, които стават в България, не само тези групи.  Сред наши партийни членове, сред активни борци се създава едно негодувание, едно настроение, което аз сам не мога може би да си обясня докрай. \n   \n И смятам, че  една такава законна и нормална подмяна ще послужи като отдушник в нашата партия.  Иначе можем да стигнем до положе­нието, до което искат да ни докарат тези неформални групи, които вече изкараха хиляди хора на площада. Трябва да се намерят пътища, докато не сме се разделили от нашия народ, да поемат щафетата по-млади другари и да се омиротвори страната. Защото аз не смятам, че тези неща, които стават, са край. Те са начало. И ние трябва да бъдем достатъчно предвидливи и мъдри и да преценяваме обста­новката. Само с един обединен Централен комитет и Политбюро ние можем да вървим напред. \n   \n Колкото и на мен да ми е тежко, тъй като ние с др. Живков работим толкова години, аз виждам, че трябва да стане промяна. Убеден съм, че трябва да стане тази промяна. \n   \n Що се отнася до това кой да бъде генерален секретар, др. Живков има право единствен той да посочи кой трябва да бъде генерален секретар на партията и да го постави на обсъждане. \n   \n Той направи това. Значи той е мислил по тези неща. Аз не съм на мнението на др. Георги Атанасов, че той няма достатъчно качест­ва, защото той е политически изработен, оформен човек. Още от младежка възраст той беше секретар на ЦК на Комсомола, беше през много етапи в Централния комитет на партията, беше на стопанска дейност и от няколко години е министър-председател на страната. \n   \n И малко се учудвам на това, че той си прави отвод. Но щом си прави отвод, Политбюро и Централният комитет са в правото си да се изкажат. \n   \n Аз смятам, че др. Петър Младенов притежава качества както по произход, така също е доказал и качества в своята дейност  от най-малка възраст, а и в дейността му в ЦК на Комсомола, и в дейността му като първи секретар във Видин, откъдето имам най-непосредствени впечатления за неговата работа. Той беше обединил кадрите. Въпреки че Видин беше неголям окръг, но тежък окръг, той съумя да обедини кадрите при тези стари дрязги, които имаше. \n   \n Другарят Петър Младенов има също международно име. Той е ерудиран дипломат и политик, владее езици, в центъра на международната дейност е.  \n   \n И аз смятам, че той има качествата, чувството и чуткостта на стопански ръководител, на партиен ръко­водител и на човек, който владее международните въпроси. След като др. Георги Атанасов се отказва и си прави такъв сериозен отвод, аз също подкрепям изказаното и от него, и от дру­гите другари мнение, че др. Петър Младенов има всички качества да стане генерален секретар, с изключение само на едно, че физи­ческото му състояние може би не е добро. \n   \n ДОБРИ ДЖУРОВ: \n Искаш да кажеш, здравословното му състояние, а не физическото. \n   \n ПЕНЧО КУБАДИНСКИ: \n Да, в такъв смисъл, здравословното му състояние в мина­лото, но предполагам, че в това отношение всичко е минало благо­получно… \n Вижте какво, другари, ние трябва да предвидим нещата. Ако отидем малко разединени на пленума на ЦК, ще станат едни работи, които не бива да допускаме.  Ние оттук трябва да отидем единни и да овладеем положението, за да можем да отидем единни на конгреса на нашата партия.  Разработките са дадени, сега трябва да се назначи комисия да работи по Устава. \n   \n Но аз мисля, че много е важен подходът и нашето отиване на пленума, след пленума и на конгреса. \n Ние трябва да направим всичко необходимо да успокоим кадрите. \n А що се отнася до една категория по-стари кадри, в които съм и аз от Политбюро, ние сме винаги готови, когато се каже, да слезем и да отстъпим на по-млади хора, тъй като това е живо­тът, такава е логиката, и не само логиката, а и практиката, и не бива да създаваме затруднения на Централния комитет на партията. \n   \n С това искам да приключа. Смятам, че др. Тодор Живков беше толкова години начело на партията Аз нямам предвид само от Априлския пленум, а имам предвид от неговото участие в борбата против фашизма. Той като държавник в историята на България, в този откъс от време, е запълнил един исторически отрязък от разви­тието на България и от развитието на социализма у нас. И като войнстващ марксист-ленинец, и като приятел на Съветския съюз той е дал всичко, което е можел да даде. Аз не смятам, че той не може още да даде. Но обстоятелствата са такива сега, че без тези промени, аз лично преценявам, че ще има негативни послед­ствия в нашата партия, ако не отидем сега към окончателно реше­ние. \n   \n Предлагам да обсъдим въпроса, да бъдем единни, да отидем на пленума и да не дадем възможност за приказки и разни други работи, а да си вършим работата. \n   \n НАЧО ПАПАЗОВ: \n Мисля, че в случая др. Живков, когото ние дълбоко уважа­ваме като държавник, стоял начело на цяла епоха в развитието на България, постъпва съвършено мъдро и правилно. \n   \n Обстановката у нас е такава, че се налагат промени. \n   \n Аз смятам, че в това отношение не бива да има никакво колеба­ние. Ще бъде неправилно да кажем, че обстановката е добра. Напро­тив, обстановката никак не е добра. И бъдещото ръководство трябва да приеме нещата от позицията на Юлската концепция към изпълнение на тази концепция от всички слоеве на населението и от всички етажи на партията и страната. \n   \n Аз уважавам много скромността и самокритичността на др. Георги Атанасов. Той просто ме развълнува. Но смятам, той все пак знае по-добре, че следва да се вземат предвид неговите съображения. И моето мнение е, че едно съчетание между др. Георги Атанасов и др. Петър Младенов ще бъде едно хубаво съчетание. \n   \n Аз имам предвид, че др. Петър Младенов като министър на външните работи показа, че умее да работи с колектива и да не командва, което е най-опасното за един генерален секретар. Той показа, че може да развива демократизма, което сега е изклю­чително важно за нас и което е една от мъзгите на самата Юлска концепция. \n   \n Така че в този смисъл мисля, че заслужава да бъде издигнат за генерален секретар, като се имат предвид всички негови качества на организатор, на човек, минал през партийните редове и ръководства, а също така и през държавните инстанции и особено пък на международната арена. \n   \n Мисля, другари, че не само трябва да се благодари на др. Живков, а трябва да се намери съответна формулировка пред пленума на Централния комитет на партията, че това не е една отстъпка от активна дейност на един обикновен човек.  Другарят Живков е един необикновен човек в нашата партия и в нашата стра­на. Той така трябва да остане в съзнанието на хората. Ние в никакъв случай не трябва да се поддаваме нито на нихилизъм, нито на черногледство, нито на стереотип . Точно това иска сега врагът и някои среди. А точно сега именно Политбюро, Централният комитет, партията трябва да застанат зад това решение на др. Живков и да го защитят с оглед да се спаси, аз бих казал, да се съхрани всичко най-хубаво, което е създадено през този период, и на основата на това всичко най-хубаво ние по-нататък да тикнем живо­та в духа на това, в което досега ни е учил и ни е давал пример на активност, на енергия и на творчество. \n   \n Аз смятам, че пред пленума на ЦК, в тази международна обстановка, а и у нас вътре, няма място за колебание по отношение на единството. Трябва да има единно мнение. Иначе ще ни разнася улицата и ще станем предмет на разисквания в цялата страна и сами ще си създадем трудности, и не само трудности, а просто затруднения, които не така лесно ще бъдат преодолени. Още повече че такава е обстановката сега във всички наши страни, включително и в Съветския съюз, особено в ГДР. \n   \n Затова аз подкрепям предложението. \n   \n ДОБРИ ДЖУРОВ: \n \n обсъждаме един изключително важен въпрос, свър­зан с ръководството на нашата партия, въпроса за освобождаването на досегашния генерален секретар на нашата партия и определяне на нов генерален секретар. При това, бих казал, в една изключително сложна вътрешна, общностна и международна обстановка. \n   \n Затова  що се касае до въпроса дали да отидем насреща на предложението, мен ми се струва, че не бива да има абсолютно никакво колебание.  Предложението на др. Живков именно в контекста на тази сложност у нас, имам предвид и нашата социалистическа общност, и в международен аспект, просто му прави чест. Това е едно мъдро предложение. В него се оглежда реалната оценка на обстановката у нас. \n   \n А обстановката у нас, ако погледнем с очите на реалисти, за което претендираме всички, е в трите сфери на нашия обществено-политически живот: в сферата на партията, в сферата на икономиката и в духовната сфера. Т я е сложна с опре­делени кризисни явления.  Става дума в исторически план и аспект за освобождаване на досегашния генерален секретар и за избиране на нов генерален секретар. \n   \n Има две алтернативи за излизане от положението. Едната алтернатива е със старото ръководство начело с др. Живков да се опитаме да излезем от това тежко кризисно положение в нашата страна. Втората алтернатива е с ново ръководство. \n   \n Съпоставяйки едната алтернатива с другата, аз съм дълбоко убеден, че старото ръководство няма да може да излезе от тази именно обстановка, защото старото ръководство е загубило доверието и в партията, и в народа. Ако искаме да видим нещата такива, каквито са, те именно така стоят. \n   \n Затова в този контекст, във връзка с това ми се чини, че  трябва да отидем към приемането на оставката на др. Живков като генерален секретар и председател на Държавния съвет.  Разбира се, трябва по човешки, без предвзетости, без чувства, но с човеш­ко отношение да се отнесем към неговото дело. Никой няма да е в състояние да отрече това голямо дело, което в периода, през който той възглавяваше нашата партия, се извърши. Поради това именно по човешки и по партийному трябва да се отнесем към оцен­ката на неговата работа. \n   \n Във връзка с това предлагам, когато утре ще се третира въпросът на пленума, предварително да се подготви един документ, с който да излезе Политбюро.  \n   \n Това е по отношение на освобождаването на др. Живков. \n   \n Що се касае до избора на нов генерален секретар. Другари, ние се познаваме, ние работим заедно не от вчера и ми се струва, че ако подходим с критериите и изискванията на времето, на етапа на нашето развитие по пътя на преустройството, ако изходим от повелята именно на това време и особено от повелята на нашата Юлска концепция, от повелята на всички процеси, които се развиват в международен план и т.н., очевидно по мое дълбоко убеждение друга кандидатура от кандидатурата на др. Петър Младенов аз не виждам. Известен е, знаем го, годините му знаем, физическото му състояние знаем, аз му знам и здравословното състояние. Той има няколко характерни черти в себе си, които привличат хората и които ще му дадат възможност в колектива, с който ще работи и тук, и по вертикала надолу, и т.н., да обединява кадрите, изпол­звайки опита на тези именно кадри. Що се касае до вътрешен план, той е добре запознат с всички тези слагаеми, от които се определя обстановката на този ден – 9 ноември 1989 г. \n   \n Второ, като партиен работник той е вървял по вертикала отдолу нагоре. Следователно има поглед върху организационната работа по вертикала до висшия орган на нашата партия – Политбюро. Още един път искам да подчертая, той е добре запознат с нашите вътрешни проблеми, особено с проблемите, свързани с възродителния процес. Следователно няма да му е нужно много време, за да запрет­не ръкави и да влезе в кухнята с всичките тези слагаеми, които определят обстановката в нашата страна сега. \n   \n И на трето място – във външнополитически план другарят Петър Младенов добре вижда и знае състоянието и по региона, и по континента, и в глобален мащаб и т.н. Тенденциите на развитие в това отношение също така не са далеч от него. Следователно и в този план като генерален секретар няма да е необходимо много време, за да влезе в курса на тези сложни международни проблеми по нашия регион, по континента и в мащабите на нашата грешна земя. \n   \n Поради това аз напълно поддържам предложението, което беше направено от др. Георги Атанасов. Да се обединим около тази именно кандидатура, като към документа, с който ще излезем пред пленума, първата част да се отнася до др. Живков (аз вече изказах съображения как да се подготви), а във втората част кратко, ясно и точно да се даде характеристика на др. Петър Младенов. \n   \n Очевидно след тази наша стъпка утре на пленума ще се наложи в този състав под ръководството на новия генерален секретар, ако пленумът го избере, да преминем незабавно към обсъждане на онези остри проблеми, които стоят у нас в икономическата сфера, онези остри проблеми, които стоят в партията – и структурите, и кадрови, ако щете, и нормативни, за да може с това преустройст­во, за което ние говорим, че трябва да започнем от себе си, имам предвид партийната структура, да можем на един близък пленум на ЦК на партията да излезем със съответни виждания. Затова защото много важно е сега да определим какво трябва да правим във всич­ките тези направления. А отговорът на този въпрос не е лек. Как да го правим? И в какво астрономическо време да го правим? \n   \n Следователно след пленума очевидно ще се наложи заседание на Политбюро – аз така виждам нещата, за да могат поне конспективно да се видят проблемите и да бъдат адресирани към съответните структури, към съответните органи и съответните кадри и да запрет­нем ръкави и да работим. \n   \n Смятам, че по двете предложения – за освобождаването на др. Живков и за избирането на нов генерален секретар – трябва да се обединим. С това, че др. Живков отива сам към освобождаване, ние отнемаме изключително остри козове от ръцете на нашия против­ник и на нашите врагове, които копаят и подкопават и т.н., т.е. че именно той сам взема инициативата, че не сме принудени, така да се каже, отвън, от външни сили. \n   \n Това са съображенията, които исках да изкажа. Когато хората се разделят, става дума по служба, очевидно на всеки му е терсене, мъчно му е и т.н. Очевидно и на нас, и на мен ни е терсене. А аз с него съм работил много време и като партизани, и особено в онези трудни години след 9 септември непосредствено. Но времената се менят, задачите на тези времена нарастват. Всяко време и всяка епоха поставя своите задачи. За тези именно задачи трябват нови хора.  \n   \n Що се касае до нас – старите, до нас – възрастните, нека новото ръководство да решава кой кога трябва да отстъпи място на младите. Този процес трябва да има по-голяма динамика, защото нека да погледнем седящите на този ред. Ние сме попораснали. Така че новото ръководство в това отношение трябва да направи всичко необходимо овреме, по човешки, по партийному, да благодари, да освобождава и да попълва с младо попълнение. Кадровата работа на партията, на централното ръководство, особено на висшия ешелон, трябва да бъде подчинена на принципа, който ние прилагаме в армията – от взвод, включително до командир на полк, трябва да бъдат млади хора. Още повече че ние имаме интелигенция по всички направления. Ние работим в областта на електрониката във връзка с автоматизираната система за управление на страната и на войските в Народна република България с директори на предприя­тия, непосредствено с ръководители на цехове и трябва да ви кажа, че просто се възхищавам от компетенцията на тези именно хора, от виждането на тези хора. Не само на дъската да ти прочете лекция, а в практически план и как виждат тенденциите на развитието. \n   \n Ние говорим за компютризация. Сега имаме съвършено нов етап в развитието на електрониката. Правя това отклонение, за да под­чертая, че новият генерален секретар и новото Политбюро, които постепенно ще се освобождават и т.н., трябва да имат предвид, че имаме потенциал, който трябва да видим и който трябва да изпол­зваме по вертикала и по хоризонтала във всички направления. \n   \n ГЕОРГИ ЙОРДАНОВ: \n \n Мисля, че партията и страната се намират пред сложен, труден избор. Очевидно е: от политическата далновидност, която утре ще прояви Централният комитет по предложение на Политбюро, ще зависи бъдещото развитие на нашата държава. България се ползва с име на стабилна страна. Дори когато сме правили грешки, у нас не съществуваха условия за разединение на народа, за колебания и разкол в партията. Сега сме пред ново голямо предизвикателство, пред огромно политическо изпитание.  Ако постъпим мъдро, ще улесним процеса на преустройството – най-трудния изпит в историческото ни развитие през последните десетилетия. \n   \n Именно поради това дълбоко съм убеден, че  другарят Тодор Живков отговорно е обмислил предложението си да подаде оставка. Смятам, че решението му е достойно, целесъобразно. И аз на свой ред напълно го подкрепям. \n   \n Едва ли сега е време за цялостна оценка на десетилетния път, който извървяхме като колективно ръководство, оглавявано от другаря Тодор Живков. Надали е възможно и потребно начаса да правим дълбок анализ на причините, които предизвикаха сериозно напрежение в обществото, доведоха до големите трудности, които предстои да преодоляваме в областта на икономиката.  Ала днес, като приемаме оставката на др. Живков, имаме достатъчно основания да му изкажем искрена благодарност . Благодарност за повече от тридесетилетната му дейност начело на партията и държавата. Без съмнение, историята ще даде безпристрастна, но вярна оценка за неговите заслуги като държавник и честен радетел за социалистическата модернизация на България. \n   \n Днес обсъждаме въпроса за смяна на нашия първи ръководител, на нашия примус интер парем (първи между равните). Смятам, че е наш дълг да дадем пример за цивилизованост при вземането на това изключително важно, дори съдбовно решение. Нека да предпазим партийните среди и обществеността от произволни тълкувания, от възможни усложнения.  Защо да създаваме възможност на улицата и на мълвата да отклоняват вниманието на хората от стратегическите цели на България?  Потребно е да изберем новия генерален секретар на Централния комитет на партията с вътрешно убеждение и с пълно единодушие; както са се изразявали възрожденците – с висшегласие. Нека нашата дискусия да е честна, открита, абсолютно откровена. В случая всяка тайнственост ще бъде вредна. Пък и има ли тайна, която може да се опази? Както казва един философ, по-лесно е да задържиш въглен на езика си, отколкото тайна.  \n   \n Въпросът за бъдещия първи ръководител на партията, който постави другарят Тодор Живков, е с историческа важност.  Мисля, че другарят Георги Атанасов беше искрен и убедителен, като оттегли своята кандидатура за тая най-висока длъжност.  Познавам го отлично и твърдя, че заявлението му е чистосърдечно. С Георги дълго време сме работили заедно – още от младежката организация в Софийския университет. Винаги ме е впечатлявала неговата трудоспособност и всеотдайност. Той вече е утвърден партиен и държавен деец. Неговата опитност, умението му да се опира на добри професионалисти допринасят за успешната му дейност като председател на Министерския съвет. Той е организиран и отговорен. Ако преценява, че възможностите му и интересите на управлението изискват да продължи да заема досегашната длъжност на премиер, ние трябва да го разберем и да уважим неговото желание и предложение. Защото в случая не става дума за персонално предимство, а за огромната отговорност, която ще поеме един от нас, един от нашите другари. Той пък е длъжен да си дава сметка в състояние ли е да бъде на висотата на най-важната служба в страната. \n   \n Искам ясно да заявя: аз също споделям току-що изказаното мнение от Георги Атанасов и другите преждеговорящи, че  другарят Петър Младенов може да бъде кандидатурата на Политбюро за генерален секретар на ЦК на БКП.  Той е образован, придоби опит като един от секретарите на ЦК на ДКМС и за кратко – като първи секретар на Видинския окръжен партиен комитет. \n \nПредимство на кандидатурата му е обстоятелството, че работи дълго време като министър на външните работи. Това му даде възможност да се запознае с видни политици и да проникне в същността на противоречивите и сложни процеси в съвременния свят. \n \nОсобено важно е, че кандидатурата му се ползва с пълното одобрение на ръководството на КПСС и на съветската държава. Смятам, че Петър ще бъде приет с подобаващо уважение от много дейци на международното работническо и комунистическо движение. \n \nЕто защо утре ще гласувам другарят Петър Младенов да бъде избран от пленума за генерален секретар на Централния комитет на партията. \n Надявам се, че предстоящата промяна ще се осъществи спокойно, разумно. Тя не бива да бъде повод за импровизации и волнодумства, за обществен хаос. Длъжни сме да извлечем поука от негативния опит в някои братски страни, в които вече се извършиха промени във върха на властта. \n \n Някои от вас са споделяли, че се чувстват възрастни, уморени. Искам да заявя пред Политбюро: макар че съм „на попрището жизнено в средата“,  готов съм още сега да се оттегля от длъжностите, които заемам в партията и държавата. Защо да не дадем път на нови дейци?  Те ще компенсират липсата на опитност и популярност „с надежди занапред“. \n \nПодчертавам: това е мое лично мнение, с което не ща да ангажирам никого от вас. Ала едва ли някой ще възрази – новият генерален секретар трябва да има пълна свобода при избора на бъдещия ръководен екип, който трябва да се ползва с неговото абсолютно доверие. \n \nКазано още по-ясно, ако се прецени, че е целесъобразно да мина на друга работа или да премина в пенсия, без задръжки и аз ще си подам оставката. Защото не е важно кой каква длъжност заема. \n Същественото е кой каква работа върши в полза на обществото и държавата, достоен ли е за поста, който му е поверен. Хората очакват от нас, от Политбюро да дадем пример на скромност и отговорност. И на готовност да разкрием простор за изява на личности, които ще сътворят нови полезни дела. \n От дълго време ме занимава една мисъл, по-точно една тревога. Питам се:  защо в КПСС, в нашите комунистически партии естествените промени в ръководствата се превръщат в драми, понякога дори в „панаири на суетата“? \n ТОДОР  ЖИВКОВ: \n Това не бива да го допускаме. \n ГЕОРГИ  ЙОРДАНОВ: \n Да, наистина не бива вече да го допускаме. Защото все още при неизбежния процес на смяна в ръководството на различни равнища, както и при поколенческо обновление се вихрят страсти за реванш, отмъстителност, разчистване на сметки. Поверили са на човека някаква длъжност – голяма или малка, дошло е време или се налага той да я отстъпи другиму. \n \nКакво по-логично и по-естествено от това? По тоя начин, както е в развити демократични общества, се изковават добри традиции, осъществява се приемственост. \n \nИ държавата постига напредък.  Другото е път към простащина и разруха.  Така хората се възпитават да бъдат добри граждани, да уважават своята държава. \n \nПък и да не се започва все отначало. А нека новите служители на обществото се задължават да допринесат поне колкото своите предходници, ако не и много повече. \n У нас всяка промяна се съпътства с интриги, клюки. Подалият оставка или освободеният от длъжност по целесъобразност се подлага на унижения и незаслужени обиди.   \n \nНерядко беди и огорчения понасят неговото семейство, близките на изолирания довчерашен колега, приятел, другар. Всеки може да посочи примери как лица, заслужаващи признателност, се обливат с кал и хули. \n \nДано със сегашната промяна на върха дадем доказателства за справедливост и, пак повтарям, за цивилизованост. \n И като заключение: както протича това наше заседание на Политбюро – откровено, честно, принципно, така утре трябва да премине пленумът на Централния комитет. \n \nПо тоя начин ще се създадат благоприятни условия под ръководството на новия генерален секретар на ЦК да се подготви добре предстоящият партиен конгрес, а България да излезе на големия път на обновлението и прогреса. \n ТОДОР ЖИВКОВ: \n Другари, да смятаме, че приемате решението. Аз бих предложил да се обединим около това. \n МИЛКО БАЛЕВ: \n Може някой да има възражение. \n ТОДОР ЖИВКОВ: \n Ако някой има възражения, да ги каже. Но аз моля да се обединим около формиращото се становище. \n По искане на останалите участници в заседанието на Политбюро на Централния комитет на БКП др. Тодор Живков дава почивка от 20 минути, след която заседанието продължава до 19 часа... \n ДИМИТЪР СТАНИШЕВ: \n Това заседание има изключително принципно значение за по-нататъшната работа на нашата партия. И бих искал просто да се присъединя към думите на др. Живков в неговото изложение за причините за даване на оставка от поста генерален секретар. \n ТОДОР ЖИВКОВ: \n Моля само една бележка да направя. Аз не бягам от труд­ностите, но нямам сили да работя в такава обстановка поради въз­растта ми. Аз не се плаша от трудностите. Само който не ме поз­нава, той може да направи такова заключение. \n ДИМИТЪР СТАНИШЕВ: \n Аз точно това казвам. Тази е постъпка на политически деец, който правилно оценява именно времето, когато трябва да напусне. И аз смятам, че това трябва да залегне в оценката, която трябва да бъде дадена за др. Живков, че той правилно оценява времето, когато трябва да напусне този пост. \n \nИ по-рано този въпрос беше поставен, но ние казахме: не, не трябва, не бива др. Живков да напуска този пост. Той беше нужен и правилно постъпихме. \n \nНо времето сега е такова и той съвършено правилно и навреме поставя този въпрос пред Политбюро на Централния комитет. И аз мисля, че това решение на Политбюро ще бъде много високо оценено от ЦК на нашата партия и от нашия народ. Ако ние бяхме закъснели с това, то би нанесло вреда на неговия авторитет. \n Затова аз напълно подкрепям неговото предложение. \n Що се отнася до избора на нов генерален секретар, мен ме радва, че ние така задълбочено и колективно обсъждаме този проблем. Мисля, че това решение, че формата и начинът на остав­ката на др. \n \nЖивков с подаването на молба за освобождаване от поста генерален секретар и изборът на нов генерален секретар ще има действително не само вътрешно, но и международно звучене. \n \nОтново нашата партия ще покаже своята същност като партия мъдра, партия творческа. Защото ние виждаме как в отделните партии тези проблеми се решават, как се решава обновлението или подмладяването. \n \nТова стана трагедия за някои партии, защото те бяха изостанали в своето мислене, в своите виждания и доведоха до сериозни последствия тези партии и народи. \n Мисля, че този наш опит ще бъде изучаван, именно цивилизованият начин на освобождаване и на избиране на нов генерален секретар. \n Що се отнася до предложението, което се направи за нов генерален секретар, на мен ми направи силно впечатление, честно казано, изказването на др. Георги Атанасов. \n \nНеговата честност, скромност, вглеждане в себе си, в своите възможности – това е един пример за всички. И тъй като се поставя въпросът за др. \n \nМладенов, аз мисля, че това предложение е правилно, защото действително в него се съчетават онези качества, които сега са ни особено нужни на този етап, когато ние смятам, че трябва качествено да изменим нашето общество, качествено да изменим нашия стил и методи на работа, качествено в нова степен да включим активно цялото общество. \n И трябва да се провежда изключително дълбока реорганизация на нашето общество, на живота и в икономиката, и в политиката, и в духовната област. \n \nТой има натрупан опит. Аз бих искал да подчер­тая, особено на сегашния етап на развитие, когато светът действи­телно е единен, взаимнообвързан, взаимнозависим, натрупаният опит за неговата работа, неговото име, неговият авторитет ще изиграят още по-голямо значение за укрепване на този авторитет на нашата партия и страна на международната арена, тъй като той е познат. \n \nСега и личните връзки имат голямо значение за решаването на проб­лемите. \n Ето защо аз смятам, че това решение ще бъде посрещнато от пленума на ЦК на нашата партия не само положително, но то ще бъде посрещнато, така да се каже, оптимистично за осъществяване именно на тази линия, която беше разработена под непосредственото участие на др. Живков – юлската линия на нашата партия. \n ГРИГОР СТОИЧКОВ: \n Другари, нашата страна се развива вече 45 години по възходяща линия. Нашата страна не изживя такива сътресения, каквито изживяха другите страни. Нашата страна и в този момент има по-стабилно положение от другите социалистически страни. \n \nНашата партия и страна са авторитетни. Определена заслуга за всичко това има др. Живков. И това трябва да се каже утре на пленума.  По-голямата част от присъстващите около тази маса сме израс­нали под ръководството и подкрепата на др. Живков. \n \nНие винаги сме се вслушвали в него . Мисля, че и сега също трябва да се вслу­шаме в него за това, което той направи, че е политически обмис­лено и че е в интерес на делото. Мисля, че му прави чест. Както друг път ни е давал пример, така и сега ни дава пример. \n Другарят Живков предложи за нов генерален секретар др. Георги Атанасов. Той има всички качества за такъв. Другарят Георги Атанасов предложи др. Петър Младенов. И той има всички качества. И аз мисля, че това е един плюс на Политбюро на нашата партия, че има възможност да избира. \n ТОДОР ЖИВКОВ: \n Плурализъм. \n ГРИГОР СТОИЧКОВ \n Аз като слушах сега другарите, сравнявам Георги Атанасов и Петър Младенов. Какво се иска за един генерален секретар? Орга­низационен опит. Имат го и двамата. \n \nПолитически опит. Имат го и двамата. Стопански опит. Георги Атанасов има по-голям стопански опит, тъй като той през последните години непосредствено се занимава с тези въпроси. \n \nНо Петър Младенов има по-голям международен опит, който също е важен. Двамата могат да работят с кадрите, да спло­тяват кадрите. И може би казаното от др. Начо Папазов е много сполучливо, че едно съчетание между двамата ще бъде в интерес на общото дело. \n \nНо аз считам, че при всички случаи Политбюро трябва да излезе с единно мнение и това единно мнение да прозвучи убедително и в Централния комитет, а след това и в цялата партия. \n \nРазбира се, с това въпросите на етапа не се решават. Ако някой счита, че с това ние излизаме от преустройството – не. Въпросът е на базата на юлската концепция нещата да се доведат докрай както в икономиката, така и в преустройството на партията. \n Аз мисля, че за всичко това, което тази вечер обсъждаме, ние сме една партия, която стои близко до КПСС.  Може би още тази вечер трябва да се информира ръководството на КПСС. Да се оформи едно решение на Политбюро. Може би др. Живков да извика съветския посланик и да го информира. Нека все пак КПСС да научи от нас, а не от западните радиостанции. \n ЕМИЛ ХРИСТОВ: \n Аз не искам да повтарям това, което се каза, защото го споделям. Съгласен съм с двете предложения. Искам да добавя само едно нещо. Нашата партия има две ценности от висш порядък, които ние трябва на всяка цена да запазим. \n \nЕдната ценност е един­ството на партията. И двете предложения са насочени към запазване на това единство. Поради това и двете ще имат една много висока историческа стойност. \n Втората ценност е ние да не позволим да бъдат оплюти ценностите на социализма.  Двете неща са свързани помежду си, тъй като ако ние не действаме като единна партия, каквато сме били досега, нас ще ни бият поотделно, но главното е, че ще бъдат оплюти ценностите на социализма, както това стана в някои от братските страни. \n Искам да кажа нещо за Георги Атанасов. Аз бях от онези, които лично пред др. Живков с убеденост защитих кандидатурата му да бъде негов приемник в партията. Но сега приемам неговия отвод. Мисля, че в сегашната обстановка той трябва да работи на мястото, където е сега. \n ЙОРДАН ЙОТОВ: \n Аз също ще се опитам да избягна да повторя всичко онова, което беше казано за мъдростта на предложението на др. Живков. \n Приемам всички съображения, които бяха изложени относно това, че една такава промяна ceгa ще съдейства за извършването на преустройството. \n \nТова е обаче едната страна. Трябва да си дадем сметка и за другата страна, а именно, че тази промяна е свързана и с редица трудности в осъществяването на този процес, всички да си дадем сметка за това, тъй като ние се лишаваме от един ръководител с най-голям опит между всички нас. \n \nИзключителен опит и в революционната борба, и в строителството на социализма от първия до днешния ден. \n Подчертавам това, за да разберем с приемането на това предложение какво бреме поемаме върху себе си, тъй като ние трябва да се напрегнем да работим с още по-големи сили, отколкото досега, в търсене на опорни точки в себе си, тъй като няма да имаме една такава опора, каквато досега сме имали. Мисля, че това ще бъде споделено от всички другари. \n Искам да подкрепя идеята, че трябва да направим тази промяна цивилизовано.  Ние имаме примера на редица братски страни, където новите ръководни екипи, не казвам само новите ръководители, се опитват и изграждат своя авторитет върху широкото използване, щедрото използване на черната боя за миналото – и за отделния деец, и покрай отделния деец отиват до отричане на всичко, каквото е постигнато. \n Тук др. Джуров каза, че никой не може да отрече това, което е постигнато. За съжаление има хора и сега, които правят това. Аз се запознах със стенограмата на Клуба за гласност. \n \nАми там няма нито една буквичка, не думичка, за положителна оценка на този извървян път от нашия народ. \n Аз имам молба към всички другари, които присъстват тук, нека да си обещаем, нека да се закълнем, че ние не ще се поддадем на изкушението да тръгнем по този гибелен за партията ни път. \n По отношение на новия генерален секретар. Преди да премина към двете кандидатури, бих искал да изкажа едно съображение. Мисля, че ние трябва да предявим едно основно изискване към бъдещия генерален секретар. \n \nКак се извършва преустройството в нашата общност? Преустройството в някои страни измени своята посока. От посока към развитие и усъвършенстване на социализма преус­тройството се измени и взе посока към реставрация на капитализ­ма. \n И аз мисля, че на новия генерален секретар трябва просто да внушим това, да му го поръчаме и да му обещаем, че в развитие­то на преустройството в тази посока той би имал нашата подкрепа. \n Аз мисля, че двете кандидатури, които бяха издигнати, по възможности двамата другари, бих казал, са равностойни, тъй като и двамата имат необходимия стопански опит, и двамата познават нашата икономика, разбира се, в различна степен, защото всеки от тях работи в различна сфера. Имат необходимия органи­зационен опит. \n \nПодкрепям оформилото се общо становище за др. Петър Младенов, само с една забележка: с тази обща подкрепа да не го поставим в условия, в които неговото здравословно със­тояние да се влоши. Това е единственото ми съображение. \n МИЛКО БАЛЕВ: \n Искам да кажа няколко думи. Аз не случайно зададох въпро­са: „Вие преценили ли сте обстановката, в която подновявате това Ваше предложение?“ \n ТОДОР ЖИВКОВ: \n Очевидно съм мислил. \n МИЛКО БАЛЕВ: \n Ние не сме разговаряли предварително по този въпрос. \n Преди месеци ние обсъдихме Ваше писмено предложение, по-рано устно в Политбюро, и тогава пак единодушно всички се обединихме около становището, че не бива да се приема тогава оставката Ви или оттеглянето Ви по-точно по редица и международни, и вътреш­ни съображения. Обстановката сега е сложна. \n \nВие сам предлагате да се обединим около общото предложение, което се формира тук, но поддържам съображенията, които др. Йотов каза. Всички ние сме свързани тук и с априлската линия, и с нейното продължение – Юлската концепция и юлската линия. \n \nЗаедно под Ваше ръководство това се осъществяваше. Смятам, че ако пленумът приеме предложението, което ще се направи, този курс, тази линия трябва да продължи. \n Всички ние тук сме подчертавали и стабилността, и разли­чията, които има нашата страна от някои нестабилни явления и процеси в други братски страни. Проблемът е сериозен. \n \nИ ако се отиде с такова предложение, трябва да се помисли как плену­мът на ЦК ще приеме тези съображения и тези предложения. \n Но Вие, другарю Живков, отправихте апел да се обединим и да се излезе с единно предложение пред пленума. \n ТОДОР ЖИВКОВ: \n Това е много важно. Цивилизовано трябва да стане. \n МИЛКО БАЛЕВ. \n Много е важно, като имаме предвид и миналото. Аз си спом­ням как се проведе и Априлският пленум, и тази стабилност, която има в единството на партийното ръководство. Имаме си и отделни чувства, отделни лични свързаности.  \n Аз сега не мога да отрека, толкова години съм израсъл под крилото на др. Живков, толкова години бях и началник на неговия кабинет. Другарят Петър Младенов също под това крило израсна. \n ТОДОР ЖИВКОВ: \n Някой път ще се срещнем да пием кафе. \n ДОБРИ ДЖУРОВ: \n Защо не троянска сливова? \n ТОДОР ЖИВКОВ: \n Няма ли да се срещнем някой път да пием по нещо? \n МИЛКО БАЛЕВ: \n Вашият и вътрешен, и международен авторитет е изключител­но голям. \n ТОДОР ЖИВКОВ: \n Другари, вие чувствате спокойствието, с което аз се отна­сям към този въпрос, значи аз съм го премислил. В това трябва да бъдете убедени… \n МИЛКО БАЛЕВ \n Очевидно трябва да се обединим около предложението, което се прави. От друга страна, трябва да има и по-нататък такова ръко­водство, Политбюро, което да осъществи начертаната линия и задачи­те, които ще се предприемат. И аз съм от тези, още нямам 70 години, но ги наближавам. \n ТОДОР ЖИВКОВ: \n Седемдесет години е творческа възраст. \n МИЛКО БАЛЕВ: \n Вие говорите за две възрасти – биологическа и календарна. \n ТОДОР ЖИВКОВ: \n Осемдесет години – това е друго нещо. \n ПЕТКО ДАНЧЕВ: \n Аз съм съгласен, че сега единството и при приемането, и при провеждането на решенията в този сложен етап, в който се намира нашата страна и партията, е решаващо. Това, което другарят Живков е добре обмислил, преценил и ни предлага като решение, ако се приеме това решение, защото и пленумът трябва да го приеме, аз разбирам, че важното е единството, да се обединим около това решение. \n Аз подкрепям оформилото се общо становище за новия генерален секретар, който се предлага. \n ВАСИЛ ЦАНОВ \n Другарю Живков, май останах единствен, който не е взел отношение. Няма да повтарям всичко онова, което казаха другарите. В името на единството изказвам своето съгласие по предложенията, които се направиха. \n ДИМИТЪР СТОЯНОВ: \n Другари, аз се извинявам, че втори път ще взема думата. Когато чух това предложение на др. Живков в началото на заседанието, у мен настъпи много голямо вълнение. \n \nВсе пак при тази обста­новка – другарю Луканов, аз мисля, че я познавам доста добре, не по-лошо от теб – исках да си представя трудностите и необходимостта при решаването на тези въпроси на вътрешния и международен опит и авторитет на др. Живков. \n Сега обаче от този разговор, от неговите реплики и от отговора, който той даде във вид на шега,  той намира сили да се шегува даже, при положението, че категорично поставя въпроса за освобождаването, аз мисля, че действително, както се изказаха всички другари, трябва да приемем това обмислено от него предложение. \n По втория въпрос. Ние с др. Атанасов сме работили дълги години в Комсомола. Аз винаги съм уважавал у него тази чистота в отношенията, всеотдайност, напоритост и чувство за отговорност, с която той се отнася към работата. \n \nТази вечер той също показа тези качества по един силен начин. Той навлезе доста в работата на Министерския съвет и сега в условията на разграничаване на функциите неговите съображения да продължи работата в Министерския съвет заслужават внимание и доверие. \n По кандидатурата на др. Петър Младенов. Аз смятам, че предложението е много правилно.  И не казвам това от някаква куртоазия или някакви застраховки. \n \nНие с др. Младенов сме работили като колеги повече от 15 години. В нашата работа през тези 15-16 години е имало атмосфера на доверие, уважение, принципност и стремеж да не създаваме с нашата работа проблеми на Политбюро и на др. Живков. \n \nВ тази наша съвместна работа мен винаги ме е радвало това, че в нашата партия се издига такъв човек, с една висока култура в работата, в отношенията, с авторитет в страната и извън страната. Тук се казаха неща, с които аз съм съгласен и не искам да ги повтарям. \n Смятам, че сега повече от всеки друг път се налага обеди­няването на нашите усилия около новия генерален секретар. \n \nЩе бъдат правени много опити за подкопаване на нашето единство, за най-различни спекулации, защото има хора, на които за това им плащат, а има и хора, които сами са решили да се занимават с това и вътре в страната, и извън страната. \n \nНапълно е правилно ние като партия и Централен комитет да се обединим и то не само на пленума, а и след пленума в една целенасочена работа за преодоляване на онези големи трудности, които сега имаме и вътре в страната, и извън страната. \n ПЕТЪР МЛАДЕНОВ \n Другарю Живков, другари, аз смятам, че ние присъст­ваме на едно историческо заседание на Политбюро на нашата партия. \n \nДругарят Тодор Живков – това е етап в историята на Българската комунистическа партия, и то славен период, голям период, който, както и да се опитват, каквото и да правят да го зачеркнат някои, да го очернят, не биха успели. \n \nТова е създаването на социа­лизма в България. Това е развитието на съвременна България. Съвременна България такава, каквато тя е сега с всичките плюсове и с някои недостатъци, каквито всяка държава може да има. \n \nТова е Тодор Живков. Тодор Живков – това е олицетворение на партията, на всичко, което е направено досега и което сигурно ще се прави дълго време. \n Аз така си мисля, че който и ще да бъде след него, ще му бъде ужасно трудно, много трудно, тъй като, ако се огледаме тук, те с бай Добри, с Йордан, с Митко са били заедно партизани. Заедно е започнал с др. \n \nКубадински, даже малко по-късно след априлския пленум. Начо е бил първи секретар на градския комитет по време на Априлския пленум. \n \nНие другите сме по-млади, след това сме дошли, но така или иначе ние сме негово творение в определена степен с всичките положителни качества, които може да имаме сега, и с недостатъците, които сме имали заложени у себе си. \n ГЕОРГИ АТАНАСОВ: \n Помагаше ни, грижеше се за нас… \n ПЕТЪР МЛАДЕНОВ \n Така е, така е. \n Аз си мисля, че нашата партия ще даде вярна оценка за делото на др. Тодор Живков. Тя не може да сгреши, това е партия мъдра.  Понякога може да се появят някои грешки у някой човек, някъде могат да се появят някои емоции, някъде да сгрешим и т.н., но като партия е изключено тя да сгреши, тя не може да сгреши. Неговият живот е посветен на революционното дело, на работническа­та класа, на нашата комунистическа партия изцяло от началото на съзнателната му дейност и до сега.  И аз вярвам, другари, че този живот ще продължи да бъде посветен на партията, докато кръвта пулсира в жилите му. \n Аз мисля, че ние имаме цялото основание на пленума да изкажем дълбока благодарност за всичко, което той е сътворил в историята на България, в историята на нашата партия, в историята на социализма. \n Другарю Живков, тук се говори дали да бъде Георги, дали да бъде Петър. Няма никакво значение дали ще бъде Георги, Петър или Митко. Въпросът не е в това. Може да бъде Георги, може Андрей, може и Петко, и всеки може. Въпросът е в друго, че ние трябва да умеем да ценим нашите стойности, които сме създали като партия, като държава и да не става така, както става на други места, грубо, нецивилизовано, некултурно, невъзпитателно за това поколение, което идва след нас. \n Аз мисля, че утре трябва да благодарим на др. Живков за всичко, което той е направил. Той каза, ние не се прощаваме, ние сме другари, ние ще бъдем заедно, докато можем. \n Благодаря на всички за това, че казахте, че мога да бъда. Всеки може да бъде. Партията ни е създала такива кадри, че всеки, който стои зад тази маса, може да бъде. \n Леко ли ще ми бъде? Няма да ми бъде леко. Би ли бил Георги по-добър? Много е възможно, че би бил по-добър. Но сега така се решава, ще бъда временно тук, ще работя временно, след това ще дойдат други времена, ще бъдат други тук . Отново повтарям, че не това е най-важното. Важното е, че трябва да работим така, че партията ни да върви напред, партията ни да има лице, така както го е имала, такова, каквото е останало от Благоев, от Георги Димитров, от Тодор Живков. Да се опитаме да запазим това лице. \n Другарю Живков, отново Ви благодаря. Що се отнася до пленума, може би след това да го решаваме. \n ДОБРИ ДЖУРОВ \n Става дума кой ще подготви документа и кой ще го прочете. \n ТОДОР ЖИВКОВ. \n Дайте да се договорим. \n \n ПЕТЪР МЛАДЕНОВ.  Другарю Живков, може би утре… \n ТОДОР ЖИВКОВ . Ти поемай ръководството сега, но не те е избрал Централният комитет. Ще извиняваш тогава… \n Заседанието на Политбюро на ЦК на БКП приключи в 19 ч. и 10 минути. \n 21 ч. – Телевизия \n 22 ч. – Литература, музика \n Идва ДЕСЕТИ НОЕМВРИ и часът на раздялата .... \n", "date": "2019.11.09", "title": "Откровения: Скандални спомени и стенограма за свалянето на Тодор Живков от книга на Георги Йорданов"}
{"url": "https://blitz.bg/obshtestvo/krasivata-pozharnikarka-desi-prezhivya-nay-golyamata-si-drama-i-smeni-profesiyata-za-video_news708291.html", "text": "\n Пожарникарка стана писателка, за да спасява повече детски животи. Самата тя е млада майка, която преживява ужаса от преждевременното раждане и липсата на модерна апаратура за недоносените бебета. Тя разказва историята си в книга, за да събере пари за обновяване на неонаталогиите в страната. \n Детската мечта на Десислава Николова е била да бъде учител. Пред черната дъска обаче тя избира пагоните. И влиза в територия, запазена предимно за мъжете. \n  „Абсолютно всеки ме посъветва, че това не е място за жени. Изборът беше предизвикателство. Аз обичам предизвикателствата, обичам интересните и различните неща.  Всъщност само 5 жени приемат пожарникарки от цялата страна. Конкуренцията е много голяма”, разказва Десислава. Но нека крехката й физика не бива да ви подвежда. Десислава знае как да изгаси всеки пожар.  \n „Бият звънците, спускаме се по пилона, обличаме се много бързо, за една минута трябва да сме напуснали обекта. Тази професия носи удовлетвореност и гордост. \n \nКогато спасяваш човешки животи и помагаш на хората да спасиш тяхното имущество, просто щастието е безгранично и неописуемо”, споделя тя. Щом прегръща първото си дете обаче Десислава разбира, че иска да спасява човешки животи и без да е нужно да гаси пламъци. \n „През моята бременност през 8-мия месец получих силни контракции и се наложи да вляза в болница за задържане. Тогава осъзнах, че е много важно децата да се родят на термина, а ако са преждемвременно родени - да има техника, в която да доразвият органчетата си, за да се развият като пълноценни личности. \n \nИ че всъщност положението в болниците в страната е крайно критично”,разказва тя. Така младата пожарникарка поеме ново предизвикателство. А с  това и нова професия - на писател. Личните си трепети и страхове по време на бременността и майчинството Десислава споделя в книгата си \"Щастлива и красива бременност като моята\". \n „Реших, че мога да имам своя принос. Поне мъничко да подобря състоянието в болниците в страната. Книгата вдъхновява майките, успокоява ги, дава им идеи да опитат някакви нови неща, елементарни и съвсем простички”, разкрива писателката. А парите от всяка закупена книга отиват за каузата й -  \"Подари щастие\". \n „От момента, в който започна да се продава книгата, още на първата година, успях да закупя първия кувьоз за Червен бряг. След това дарих кислородни бутилки на разградската болница, защото те си имаха кувьоз, но без кислородни бутилки -  това е като кола без гуми.Даренията, които бяха за Горна Оряховица и за Гоце Делчев са два транспортни кувьоза”, споделя още Десислава. \n Следващата й спирка е болницата в Кюстендил. От днес там ще имат ново термо легло и две кислородни палатки. До момента дарената техника е на стойност над 150 000 лева. Съвсем скоро предстоят и дарения в още две болници - в Хасково и в Благоевград. С останалите последни бройки от книгата си Десислава се надява да успее да \"подари щастие\" на майките и в други болници в страната. \n \n", "date": "2019.11.09", "title": "Красивата пожарникарка Деси преживя най-голямата си драма и смени професията за... ВИДЕО"}
{"url": "https://blitz.bg/daydzhest/na-10-noemvri-1989-godina-svoite-izigrakha-todor-zhivkov_news707980.html", "text": "\n 10 ноември 1989 година започва като един обикновен ден за социалистическа България. В 20 часа обаче, той става исторически. Тогава шефът на отдел „Информация“ на БНТ  Александър Късметски съобщава, че генералния секретар на БКП и председател на Държавния съвет на НРБ Тодор Живков е свален от  всичките си постове.   \n \nНовината става причина и най-заклетите трезвеници да се напият. Най-приближените до Първия, тези който са му се кланяли като на Господ, също  тържествуват. Най-после е дошло тяхното време. Петър Младенов е на върха на партията. А скоро Андрей Луканов ще стане премиер. \n \nДнес, тридесет години по-късно, 10 ноември 1989 е дата, която занимава повече историците. И докато младите не се интересуват от тази ден, още  има и такава, които го проклинат  и биха се радвали, ако той въобще не беше се случил. Тогава участниците  в събитието се окичиха   с лаврови венци, които после се оказаха трънени.   \n \nЛегендата за техния героизъм бързо бе развенчана. Нищо такова е нямало, просто борба за власт. \n \nАко  наистина трябва да говорим за историческа дата, то това е 9 ноември 1989 година. Тогава пада Берлинската стена, а на заседание на Политбюро на ЦК на БКП Тодор Живков  мирно и тихо решава да се откаже от лидерското си място в Партията, тридесет и пет години, след като се е добрал до него.  \n \nВсъщност  това едва ли е искреното му желание. Заслугата  за това негово решение е на един човек, който той безкрайно ненавижда - съветския първи комунист Михаил Горбачов.   \n \nДни преди това московският  човек в София, посланик  Виктор  Шарапов, на два пъти се среща с Живков и в прав текст му казва, че е време да си тръгва.  За велможата това е неочакван удар. Опитва се да се противопостави. Да отложи. Твърди, че няма подготвен човек, който да го замени.   \n \nНакрая, притиснат, с нежелание се съгласява, като настоява да остане поне на поста председател на Държавния съвет.  Посланикът отвръща на молбата му с мълчание. То запазва надеждата, че все още позициите му  във властта няма да бъдат изцяло загубени.   \nКакво се случва на 9 ноември 1989 година.   \n \n„От Витоша се спусна приятен хлад. 6,30 ч. Обичайната игра на футбол в голямата зала на Герена с постоянния състав: Иван Вуцов, Добромир Жечев, Иван Колев, Воин Войнов...“  Така тогавашният министър на културата Георги Йорданов във  описва утрото на този ден  в мемоарите си. \n \n17 часа заседание на Политбюро. Тодор Живков, който никога не закъснява, небрежно притваря вратата зад гърба си, оглежда насядалите в елипсовидната зала. Не пита за отсъстващи.   \n \nВсъщност най-важното, което той  казва,  може да се събере в едно изречение: „Моля Политбюро да се занимае и утре на пленума да предложи моето освобождаване като генерален секретар на ЦК на партията”.   \n \nТонът е категоричен, като се изтъкват и мотиви: възрастта и нуждата делата в държавата да се поемат от млад човек. Смята че най-подходящ е Георги Атанасов, тогава премиер  на България.  Веднага след Първия  става Атанасов и си прави отвод ,  като предлага за поста  външният министър Петър Младенов. \n \nСледва две минути напрегнато мълчание. Живков настоява за почивка. Министърът на отбраната генерал  Добри Джуров е против. Думата взема Димитър Стоянов, министър на вътрешните работи. Той явно е най-неосведомен от всички за това, което предстои. \n \nКазва, че е притеснен и изненадан и не вижда защо трябва да се прави тази промяна: „Живков ни е необходим” –заключава. Но емоционалните му думи увисват във въздуха без никакъв ефект. \n \nЛуканов е във възторг : „Другарят Живков вярно е преценил момента, ” казва. „Това е назрял за нашето общество и нашата партия въпрос”. \n \nВ този тон припяват и останалите. Времето тече бавно. Един след друг членовете на Политбюро вземат думата, за да подчертаят мъката си  от раздялата с Вожда и подкрепата към Петър Младенов.  Накрая  самият Младенов казва:  Аз мисля, че  трябва да благодарим на др. Живков за всичко, което той е направил. Ние не се прощаваме, ние сме другари, ние ще бъдем заедно докато можем. \n \nТой предлага  на Тодор Живков да се предоставят за ползване:  служебна вила номер  32 в Бояна строена специално за него, единия от двата бронираните мерцедеса, сътрудник, охрана и две лица за здравно и битово обслужване. \n \nОсвен това добавя: пенсията му да бъде равна на заплатата на председател на Държавния съвет   2700 лева,  при средната за страната - около 200. Всичко се приема без възражение. \n \nВ  19 часа и 10 минути заседанието приключва. \n \n10 ноември 1989 година. Бояна. Дом N 1. Пленума на Централния комитет на БКП” До обедната почивка в 12,15 часа всичко е както си е било открай време. Тодор Живков изнася доклад за по-нататъшното развитие на страната в сегашната сложна политическа обстановка . Говори свободно. Мисълта му я ясна . На моменти дори се шегува. \n \n15 часа. След почивката Георги Атанасов обявява, че Тодор Живков е подал молба за освобождаване от постовете генерален секретар на БКП и председател на Държавния съвет на НРБ. В този момент Първият от Правец  разбира, че е изигран. \n \nТой е имал уверението и надеждата, че ще го освободят от едното място, но ще остане на другото. Но такова нещо няма. \n \nПредложението за смяна на Живков е поставено за обсъждане на пленума. Изказващите го подкрепят с изключение на академик Николай Ирибаджаков, който предлага то   да се вземе след двадесет дни. Залата зашумява.   \n \nВсички искат спектакъла да  свърши бързо. Изказванията са прекратени.  Георги Атанасов  предлага : „Който е съгласен с решението на Политбюро, моля да гласува”. Приема се. Някой вдигат ръка искат да кажат нещо, Живков-също,  но Атанасов не ги забелязва. \n \nНа другия ден името на Тодор Живков не фигурира нито в едно от  заглавията на вестниците. Няма я и снимката му, който дотогава неизменно е присъствала във всеки брой.  На  първите страници вече е Петър Младенов. \n \nСкоро своите ще вкарат  любимеца си в затвора,  улицата ще изхвърли  Петър Младенов от всичките му постове,  Андрей Луканов  ще бъде убит пред  дома си, а много българи ще продължават да чакат своя десети ноември и до днес. \n \n Исак Гозес \n \n", "date": "2019.11.09", "title": "На 10 ноември 1989 година своите изиграха Тодор Живков"}
{"url": "https://blitz.bg/politika/muravey-radev-demokratichna-blgariya-ne-e-gradska-desnitsa-a-koalitsiya-ot-levi-partii_news708368.html", "text": "\n За да си научим урока, трябва да си дадем сметка какво точно се случи. 10 ноември беше вътрешнопартиен преврат. Едни комунисти смениха други комунисти и казаха, че са спасили държавата. Можеше да не се случи точно на тази дата, но неизбежно щеше да се случи, защото беше видим крахът на идеологията им. Това заяви бившият министър на финансите в кабинета „Костов“ Муравей Радев по Канал 3. \n „Имаше политически и икономически миш-маш. Той спечели време и част от управляващата комунистическа партия успя да превърне управлението си в икономическо. Грешката на много хора е, че слагат знак на равенство между ДБ и градска десница. \n \nТова са две коренно различни неща. Все още не го разбират. Не може ДБ да бъде градска десница, защото е коалиция от леви партии (Да, България и Зелените). Те са либерали и демократи, България има нужда от силен център. Да спрат да експлоатират представата на хората, че са десница. БСП се върна към болшевишките си корени и остави огромна политическа площадка незаета“, сподели той. \n „Не посмяха да направят истински реформи. Защото са тежки и имат висока политическа цена. Обществото говори за реформи, иска ги, но не се осмелява да ги направи. Самата система неистово се противопоставя на реформа. Синдикатите скачат“, коментира Радев. \n „ДБ са либерална общност, да, десница не са. Една такава крайно безпринципна коалиция ще има много тежки последици. Ще има разлом и вляво и в т.нар. либерална общност. Има още заблудени десни избиратели и гласуваха за Мая Манолова със срам. Само така си обясняват тази грешка. 20 000 гласа, следващия път няма да ги има. Бих ги подкрепил, ако се развиват, но така с измама, не“, заяви той. \n „Изненадах се, че никой не разбра, че БСП спечели. ГЕРБ повишиха резултата си с 10%, но БСП имат 300%. Те нямаха нито един голям град в България, сега имат 3. Да не закачат Нинова, толкова хубава работа върши“, каза още Муравей Радев. \n", "date": "2019.11.09", "title": "Муравей Радев: Демократична България не е градска десница, а коалиция от леви партии"}
{"url": "https://blitz.bg/obshtestvo/baba-mariya-razkri-kak-e-dozhivyala-do-100-bez-gram-zdravoslovno-khranene_news708311.html", "text": "\n Единствената жива жена-партизанка у нас Мария Хаджииванова навърши 100 години. Баба Муша, както е известна, е родена на 2 септември 1919 година в град Якоруда. Животът и е минал през различни исторически етапи за страната, но тя и до днес остава вярна на комунистическата идея, пише  . \n В благоевградския и апартамент роднините и бяха спретнали тържество за вековния и юбилей, като изненадата за нея беше торта, на която бе изработена от шоколад пушка с патрони. Тя винаги е била много горда, че като партизанка е имала пушка и е участвала в акции. Затова и на най-видно място на витрината и в хола стои преснимана снимка от онова време, когато е била млада партизанка с пушка в ръка. \n Баба Муша има сурово изражение на кален боец, лицето и единствено се озарява, когато вижда внуците и правнуците. \n \nОт вълнение трудно говори, но въпреки това като видя числото 100 на тортата каза с чувство за хумор: ооо, не са много, нека изкарам до 150 пък ще видим после. А вие гледайте и догодина да сте на линия на този ден.” \n \nБаба Муша не следва някакви правила за хранене или режим на живот, няма тайна рецепта за дълголетие. Живяла е доста труден живот. Казва, че дълголетието и е вероятно е наследствено, майка и Риста е починала на 96 години. Тя има три деца, от които две са починали, а третото -дъщерята Роза сега я гледа и обгрижва. Баба Муша пък казва: „Не знам защо живея, сигурно за да изживея и живота на починалите ми деца.” \n След сто години живот признава, че вече не и се говори за миналото. Но пък политиката и все в устата, не изостава и всяка вечер гледа с интерес новините. \n „За мен никога не е имало дилемата дали да сменя идеалите и партията, аз винаги съм казвала един живот-една партия. А сега като ги гледам тия днешните, без проблем се пребоядисват и скачат заради интереси от една в друга партия. Тия младите нямат идеали, а само гледат сметката. Това не го приемам”, казва днес столетницата. \n Фактите за нея казват, че от 1941 до 1944 г. е била свръзка между 4-та оперативна зона и местното ръководство на якорудския отряд „Никола Парапунов”. От 1944 до 1945 г. заедно със съпруга си Георги Хаджииванов са били партизани в този отряд, действал в района на Белица и Якоруда. Съпругът є е бил политкомисар, а след 9 септември – председател на Окръжния народен съвет в Благоевград. \n „Бяхме 106 души партизани от Якоруда. Над 500 ятака имаше,но не познавах никой от тях, запознах се с някои от тях чак след 9-ти спетември. Днес от дистанция на времето казва,че наистина е имало и такива, които се качвали за по една нощ в гората, после слизали, за да се правят близки на новата власт. \n „У нас идваха ръководителите на 4-та оперативна зона. Като загина Парапунов – убит от засада на Баларбаши, на негово място застана Никола Рачев. А моят мъж – Георги Хаджииванов отговаряше за доставката на оръжие за партизаните и за доставката на храни”, спомня си столетницата. \n В отряда е имало освен българи и цигани и мохамедани. Всички искали свобода и никога повече фашизъм. \n „Това че бях само аз жена, не ме правеше различна. Наравно с мъжете давах дежурства, постови, участвах в акции, не е имало разлика. Първо минах обучение и чак след това ми започнаха дежурствата”, спомня си партизанката. \n \nЗаради участието и в една от акциите я награждават със сръбска пушка. Жената признава, че това и е донесло най-голяма радост в живота. \n „По-страшно беше като бях ятачка, понеже нямах оръжие, полицията ни издирваше. А горе в гората беше лесно – имаш оръжие, имаш всичко. Животът на партизаните беше постоянно изложен на опасност, казва баба Муша. Спомня си, че един ден когато отряда излязъл в акция, тя останала, за да гледа бременна жена. \n Слушала радио и така чула съобщението, че Съветската армия влиза в България. Тогава тръгнали да слизат от гората. Било 9-ти септември. \n „Имаше тържества и салюти и всички се поздравявахме с думите: „Надвихме ги” Това беше думата. Заедно със Съветската армия надвихме.” А после дошли медали и награди. \n След 9-ти септември всички бяхме ангажирани да строим нова, свободна България. Трябваше да се строят пътища. За 11 години се местихме 10 пъти. Залесявахме гората над Якоруда. Сваляхме дърва. Местихме се в Разлог три пъти, София два пъти, Благоевград два пъти, Димитровград. \n За някои неща партизанката премълчава, не иска да говори. Но казва, че не съжалява за нищо от това, което е направила. \n \n  \n", "date": "2019.11.09", "title": "Баба Мария разкри как е доживяла до 100 без грам здравословно хранене"}
{"url": "https://blitz.bg/obshtestvo/regioni/politichesko-shou-v-nesebr-vodyat-s-konvoy-ot-sofiya-kmeta-za-kletvata_news708248.html", "text": "\n Избраният кмет на Несебър Николай Димитров се очаква да бъде конвоиран от София до Несебър, за да положи клетва на встъпителната сесия на ОбС в понеделник, съобщава  , цитирайки изключително достоверен източник в Специализираната прокуратура. \n Идентична ще е и ситуацията с Петър Хрусафов и Георги Георгиев от БСП, които станаха общински съветници, но към този момент са с наложена мярка „задържане под стража“. \n \n \n Очаква се тримата да бъдат доведени от следствения арест в София до Несебър, да бъдат допуснати да положат клетва, като до тях ще има служители на Съдебна охрана и отведени обратно към столицата след приключването на церемонията. \n \n \nСитуацията със задържаните е деликатна. Тримата трябва да положат клетва, тъй като са получили доверието на съгражданите си и няма основания да бъдат ограничавани, защото правомощията им могат да бъдат прекратени. И докато кметът има по-дълъг срок, то при общинските съветници ясно е разписано – ако не положат клетва на първите две сесии, мандатът им се прекратява и влизат следващите от листата.\n Специализираният съд засега отказва да насрочи нова дата за промяна на мярката им за неотклонение, но обвинението може да допусне да излязат от ареста за няколко часа. Подобна хипотеза съществува и често се прилага, за да не се нарушат човешките права на арестантите.  \n Сесията в понеделник със сигурност ще е най-необичайната в цялата история на местната политика в Несебър. \n \nТова, което ще бъде изключително интересно за медиите и политическите наблюдатели в понеделник е и появата и на новоизбрания общински съветник Костадин Нищелков.  \n \nКато водач на листа на партия ПП „Български социалдемократи“ той успя да вкара в този Общински съвет рекордния за тази формация брой съветници – 6. Нищелков има най-голямата група в местния парламент и неговата дума ще е решаваща за това кой ще е новият председател на ОбС. \n От деня, в който ЦИК свали имунитета му като кандидат за общински съветник – събота, 26 октомври, местният политик е в неизвестност. Никой в Несебър не го е виждал. Самият той се свърза с редакцията на Флагман.бг в нощта след вота – 28 октомври, за да каже, че не е в ареста, че се намира в дома си в Несебър, както и че след като е изчакал резултата поема с личния си автомобил към столицата. \n Няма данни и към този момент Нищелков да е арестуван, както и да се е свързвал с някого от колегите си в бъдещия Общински съвет. \n Загадката „Костадин Нищелков“ наистина е прецедент в най-новата политическа история на България. \n Водещи фигури от политическия живот на Несебър, с които току-що се свърза Флагман.бг смятат, че новото мнозинство ще е изцяло съставено от общински съветници, които не са крили, че подкрепят Николай Димитров. \n Мнозинството се очертава да е от 14 съветници и се оформя около ПП Български социалдемократи ( ), МК „Нова алтернатива“ ) на Румен Кулев, МК „Съюз на свободните демократи“ (  на Венелин Ташев, БСП  и Движение 21 ( . \n ПП МОРЕ и ПП ГЕРБ, които съответно са с четири и три съветници се оформят като малцинство. По данни на Флагман.бг мнозинството има нагласа да подкрепи за втори мандат като председател Румен Кулев, тъй като е общо мнението, че се е справил добре със своята работа досега. \n Очаква от вторник положението в Община Несебър да е наистина патово. В следващите 6 месеца Николай Димитров, дори и отстранен, след като положи клетва, ще продължи да е кмет. Едва след 6 месеца от деня на клетвата, Законът повелява да се прекратят правомощията му поради невъзможност да изпълнява служебните си задължения – престоят в ареста поради повдигнато обвинение. \n Кой и в какво подобие на кмет ще изпълнява длъжността на Николай Димитров в този период, ще стане ясно още в понеделник. \n", "date": "2019.11.09", "title": "Политическо шоу в Несебър! Водят с конвой от София кмета за клетвата"}
{"url": "https://blitz.bg/obshtestvo/pokrtitelni-istorii-na-khora-ot-prekhoda-koito-ss-sigurnost-nyama-da-zabravite_news708285.html", "text": "\n Най-трудното е да ги откриете. Ако ги срещнете на улицата, ще ги подминете. По нищо не се различават от съседа, с когото си кимате дежурно в асансьора на тръгване за работа, без дори да знаете името му. Или от кварталната продавачка на вестници.  \n \nКогато някой прави социологическо проучване, винаги влизат в представителната \"средностатистическа\" извадка. Те са част от 70-те процента, сменили работата си по време на 30-те години преход. \n \nИли от онези 30% българи, които са изпадали в тежка депресия заради невъзможността да се справят с проблемите. Историите им ги класират и сред 4-мата от всеки 10, напускали в един или друг момент страната, за да търсят себе си другаде. При тях нито съвпадението, нито приликата с други лица или събития е случайно. \n \n Соната за валдхорна и такси \n \nПротяжният джаз от радиото в задимената кола се смесва с \"тенекиения\" глас на таксиметровата диспечерка. Валентин се намръщва и намалява звука на радиостанцията докрай. Говори хрипкаво, обяснява, че е уморен. \n \nОколо 55-годишен мъж с анцунг, лицето му - покрито с белези. В 4 следобед това е десетият час, който е прекарал зад волана. Пали нова цигара и несъзнателно започва да си тактува с нея, докато припява на Луис Армстронг \"What a wonderfull world\". Подхваща разговор едва, когато песента свършва: \"Аз съм музикант, знаете ли?!\" \n \nОчевидно очакващ недоверие, Валентин отваря жабката и подава снимка: \"Третият от дясно на ляво\", обяснява той. Трудно би могъл да бъде разпознат в редицата от мъже, облечени с черен фрак и папийонки. Разликата е не толкова в облеклото, колкото в изражението. Мъжът от снимката, който държи в ръцете си валдхорна, е усмихнат, липсват и белезите по лицето. \n \nРазказът на Валентин се помества в разстоянието, което таксито му изминава между два квартала. Многократно отрепетирано: \"Завършил съм консерватория. Започнах работа в оркестър, но плащаха малко. С колеги си направихме група и лятото свирехме из ресторантите в Слънчев бряг. \" \n \nВ края на 1995 г. Валентин решава окончателно да скъса с музикалната си кариера и става таксиметров шофьор, за да може да издържа съпругата си и двете деца - момче и момиче. Междувременно изкарва и категория за микробус и пътува до Албания и Югославия. През 2001 г. се спасява като по чудо от смърт: \"Излезе случаен курс до Румъния. Въпреки предупрежденията, спрях да пренощувам на мотел край бензиностанция. \n \nСъбудих се от болка. Над мен се бяха надвесили двама души и се редуваха да ме удрят по цялото тяло. Крещяха на развален английски: \"Кажи къде е стоката, давай парите!\" После не си спомням нищо.\" \n \nВалентин се свестява в болница в Букурещ след пет дни кома. Когато се връща в България, продава валдхорната си, с парите от нея купува стар Опел и отново става таксиметров шофьор. Сега семейството на Валентин е разделено. Съпругата му е заминала в Испания, където се грижи за възрастни хора, синът му е строителен работник в Германия, а дъщерята работи в ресторант в Солун. Коледа на 2004 г. музикантът посреща зад волана на таксито си. \n \n Джакпот и мажоретки \n \nПреди да замине за САЩ, Иван Ташков учи в спортната академия. Бяга със студентска виза още докато следва. След това започва работа в училище като треньор на мажоретки: \n \n\"В Ню Джърси е раят на българите. Има колония от наши спортисти. Събират се от цяла Америка. Заминаването ми стана случайно, но съм много доволен. Страната никога не ми е липсвала. Харесвам реда и спокойствието. \n \nХубаво е да имам пари. Веднъж разказах на една американка, че в България има лотария и печалбата е да получиш правото да живееш в САЩ. Тя се смя много, това й се стори абсурдно. Дори не знаеше, че всичко това е организирано от собственото й правителство. Когато пристигнах в България, бях щастлив. Като си тръгвам, съм спокоен, че ще се върна обратно в Америка. Нямам търпение.\" \n \nИван говори за гостуването в страната си като за посещение в родното село - отначало е приятно, после идва досадата и накрая се сещаш защо си поискал да си тръгнеш от там. \n \nСега твърди, че опитва да измъкне колкото се може от приятелите си в Америка.  \n \n Love story \n \nТя е кварталната знаменитост. Малките деца дори са измислили песничка за нея. Възрастните я избягват. А ако я срещнат, обикновено извращат глава встрани. Дарина живее в \"Красна поляна\" и е шизофреничка на около 50 години. \n \nОблича се с шарени дрехи, с панделки на главата, през рамото - преметната чанта, на бузите си винаги слага две червени петна, устните си оформя като гейша с червило, излязло от контурите. Когато я питаш как се казва, ръката й се стрелва към косата подръпва нервно кичур, след това повдига глава и отговаря: \"Аз съм баронеса. Имаш ли една цигара?\"  \n \nДарина е дъщеря на генерал от ДС. Някога е владеела перфектно английски, немски и френски. Все още помни заучени фрази и ако е в добро настроение, излиза на балкона си и рецитира на висок глас сонетите на Шекспир в оригинал. Тогава съседите я замерват с празни кофички от кисело мляко и черупки от яйца.  \n \nКогато Дарина завършва английска филология, баща й я урежда на работа в МВР. Заради езиците, които владее, генералската дъщеря е назначена в контраразузнаването. Първата й задача е през 1985 г. - трябва да замине за Лондон. Там целта е син на арабски дипломат, с когото да установи по-близки отношения. \n \nПо-нататък историята между нея и обекта се развива по всички правила на класическия сапунен сериал. Дарина се влюбва. И решава, че не може повече да изпълнява задълженията си. Праща писмо на баща си, в което му обяснява, че няма намерение да се върне обратно в България. Уговарят я за последна среща, на която да предаде събраната информация. \n \nЯвката е ресторант на летището в Прага. Още там дъщерята на генерала е упоена. Свестява се в България. От стреса Дарина изпада в тежка депресия. Лекува се дълго време в психиатрични клиники. Пенсионира се като телефонистка в МВР. \n \nДнес само най-възрастните служители в системата знаят нейната история. Дарина не помни нищо. Живее със съзнанието, че е английска баронеса. Диагнозата й - шизофрения, отключена от постравматичен синдром. \n \n Секс, молитви и рок \n \n\"Злото ви поглъща с грозната си паст, никой не посмя да чуе моя глас, браните с рогца жалката си власт. Не, аз не мога да съм като вас!\" Текстът към песента \"Черната овца\" е написан от солиста на групата \"Ахат\" Божидар Главев. Тогава е на върха на славата. \n \nПосле внезапно се отказва от кариерата си. Завършва духовна семинария и става свещеник. Живее като отшелник в бургаското село Горица. Няма телевизор, няма радио. През лятото единственото му развлечение е да ходи със съпругата си Деси (в миналото актриса и озвучителка на филми) за гъби или билки. \n \nПрез зимата пише проповеди, които после публикува в интернет-сайтове. Метаморфозата на рокзвездата: \n \n\"Бях в безпътица. Каквото и да правех, нямах удовлетворение. Въпреки всичко, което имах на земята. От християнска гледна точка е толкова излишно да си угаждаш на прищевките. \n \nДа, взимал съм и наркотици. Дори и кора от кока. Сега бремето ми е леко. Най-големият ми наркотик беше рок-музиката. Имах демонична зависимост от нея. Сега имам власт. Духовна. Защото единственото, с което човек разполага, това са уста, ум и две ръце. Никога не мечтая. За нищо. Христос дава реалност и тя трябва да се постигне. Мечтанието от християнска гледна точка е нещо вредно.\" \n \n P. S. \n \nТова е част от галерията на България. За да прекрачите границата й, се иска виза, която никоя власт няма силата да издаде. Трябва ви и парола към душата - такава, каквато човек споделя само лично. Ако помолите. И ако не се боите от шока и неудобството да узнаете, че мелодрамите в екранните сериали бледнеят пред биография, в която пише: \"30 години на гарата на прехода\". \n \n Мира НАЙДЕНОВА, БЛИЦ \n", "date": "2019.11.09", "title": "Покъртителни истории на хора от прехода, които със сигурност няма да забравите"}
{"url": "https://blitz.bg/obshtestvo/sinoptichka-po-rizka-s-dlboko-dekolte-pokaza-kolko-shche-skochat-gradusite-tezi-dni-video_news708269.html", "text": "\n През по-голямата част от деня ще бъде предимно слънчево, съобщиха синоптиците. \n \nСутринта на места в низините и котловините ще има ниска слоеста облачност или мъгла. През деня ще се появи разкъсана висока облачност. Ще духа слаб, в Източна България и планинските райони - до умерен юго-югозападен вятър. \n \nМаксималните температури ще са между 19 и 24 градуса, по-ниски в крайните северозападни райони. \n \n \n \n", "date": "2019.11.09", "title": "Синоптичка по ризка с дълбоко деколте показа колко ще скочат градусите тези дни ВИДЕО"}
{"url": "https://blitz.bg/politika/vuchich-zapadnite-balkani-se-nuzhdayat-ot-es-tolkova-kolkoto-i-toy-se-nuzhdae-ot-tyakh_news708293.html", "text": "\n Тези, които не виждат, че Западните Балкани се нуждаят толкова от Европейския съюз, колкото Брюксел от региона, не разбират добре бъдещето на европейската политика, заяви сръбският президент Александър Вучич след лидерската среща в Женева, предава македонската телевизия “Сител“, цитирана от  . \n \n\"Когато мислите, че сте на върха на силата си, (...) тогава не забелязвате колко други има, които са гладни, жадни\", каза още Вучич. \n \nТой каза, че не разбира напълно позицията на ЕС за това, че десет държави от еврозоната уж издържат другите 17 държави-членки и използват това като аргумент срещу разширяването в Западните Балкани. \n \nВучич все пак заяви, че не трябва да изнасяме лекции на Европа и че това е тяхното решение, а той е готов пред сръбските депутати да говори свободно за това, което се случва в Европа и света.\n", "date": "2019.11.09", "title": "Вучич: Западните Балкани се нуждаят от ЕС толкова, колкото и той се нуждае от тях"}
{"url": "https://blitz.bg/obshtestvo/boyko-borisov-izliza-ot-stranata-za-klyuchova-sreshcha-i-ofitsialno-otkrivane-na-magistrala_news708275.html", "text": "\n Министър-председателят Бойко Борисов ще участва в официалното откриване на новоизградения участък от автомагистралата от българската граница до град Ниш, Сърбия. Това съобщиха от правителствената информационна служба. Трасето е част от Общоевропейския транспортен коридор №10. \n \nПремиерът Борисов е поканен на събитието от президента на Сърбия Александър Вучич. С пускането на новия участък приключва процесът по изграждането на автомагистралния път от Белград до българската граница. \n \nНа територията на България Коридор №10 продължава чрез основната пътна артерия I-8, която включва изграждащите се участъци – от ГКПП „Калотина“ до Драгоман (14,5 км) и от Драгоман до Сливница (16,98 км). Предвижда се строителните дейности да завършат в края на 2021 г. \nОбщоевропейският транспортен коридор №10 осигурява пътна, железопътна и дигитална свързаност между България и Сърбия. \n \nОткриването на сръбския автомагистрален участък ще се проведе на входа на тунел Банцарево, който се намира близо до Ниш. На церемонията премиерът Бойко Борисов ще бъде придружаван от министъра на транспорта, информационните технологии и съобщенията Росен Желязков. \n \n \n", "date": "2019.11.09", "title": "Бойко Борисов излиза от страната за ключова среща и официално откриване на магистрала"}
{"url": "https://blitz.bg/obshtestvo/georgi-markov-premiert-neka-pomisli-dokoga-shche-tolerira-da-blgariya_news708297.html", "text": "\n За резултатите от изборите говори депутатът от групата на ГЕРБ Георги Марков. Разговор за изводите, за грешките, за падането на Берлинската стена, за пороците на прехода, за Орбан, за когото Марков написа книга и за ислямизацията. \n „Ислямизацията нанесе тежък удар на Европа. Вижте какво става във Франция. Четири полицаи убити в гръб, подпалиха им „Нотр дам”, заяви Марков, цитиран от Нова телевизия. \n „Гордея се, че съм софиянец. В рамките на ЕС няма друга столица, която 30 години да не е допуснала социалисти и либерали на власт. Личните качества и приличното поведение на Йорданка Фандъкова надделяха и тя победи”, сподели Марков. Той допълни, че всеки град има своите проблеми, както и София. \n „На всички ни е ясно, че имаме нужда от още промени. Касиране на изборите няма как да има. Победата на ГЕРБ  по градовете е убедителна. От сега заявявам, че през 2021 г. Борисов ще спечели изборите”, каза още Георги Марков. \n Той допълни, че ГЕРБ трябва също да направи своите избори. „Премиерът нека помисли докога ще толерира „Да, България”, смята Марков. \n „Сърдим се на Слави Трифонов, че е сложил заглавие на партията „Няма такава държава” и се питаме, ама как така. Ами няма друга държава, в която членовете на Висшия съдебен съвет се карат по между си 10 часа по телевизията пред цяла България. Няма държава, в която председателят на ВКС чете анализи”, каза още депутатът от групата на ГЕРБ. \n \n", "date": "2019.11.09", "title": "Георги Марков: Премиерът нека помисли докога ще толерира „Да, България\""}
{"url": "https://blitz.bg/politika/rumen-khristov-prizna-stana-mi-zle-kogato-demokratichna-blgariya-podkrepikha-maya-manolova_news708300.html", "text": "\n Почувствах се много зле, когато разбрах, че нашите доскорошни приятели от „Демократична България” подкрепиха Мая Манолова. Това заяви пред bTV лидерът на СДС Румен Христов по повод острите думи на премиера Бойко Борисов за „Демократична България“ по време на Националната работна среща на ГЕРБ преди дни. \n  \nХристов присъства на срещата и стоеше редом до Борисов, когато той отправи критиките си към самопровъзгласилата се десница. Той призна, че се е почувствал зле преди това – преди втория тур на местните избори. \n  \n„Очевидно е, че гласовете, които тя (Манолова) получи на втори тур бяха от ДБ, а очевидно гласове от БСП отидоха на втория тур за кандидати за районни кметове на ДБ”, смята Христов. \n  \n„Когато подкрепяш основния си опонент, а този основен опонент е представител на БСП, която няма нищо общо с европейските социалистически партии, не може да не бъдеш разочарован. Не само Борисов, а и аз“, заяви той. \n  \n„Едно е да обявиш официално кого подкрепяш, друго е да пуснеш по структурите, това което е договорено. Винаги пред медиите може да кажеш едно, а може да се договори друго”, коментира още Христов. \n  \nТой уточни, че е най-разочарован от ДСБ, с които са били доскоро са били заедно – в една парти или една коалиция. \n  \nОтносно техния коментар, че думите на Борисов са „примитивен политически цинизъм” лидерът на СДС каза: „Сега ще има замерване с реплики, но това не помага на демокрацията в България. Хубаво е да паднат маските и да стане ясно кой кой е”. \n \n", "date": "2019.11.09", "title": "Румен Христов призна: Стана ми зле, когато „Демократична България” подкрепиха Мая Манолова"}
{"url": "https://blitz.bg/obshtestvo/bansko-iska-podkrepa-ot-drzhavata-za-svetovnata-ski-kupa_news708249.html", "text": "\n Община Банско изпрати писмо до министърът на туризма Николина  Ангелкова с искане за помощ за провеждане на Световната купа по ски. \n Световната ски купа в Банско е най-голямото спортно събтие в България за 2020 г. 24 телевизии ще отразяват пряко и на запис състезанията, като телевизионната адутория ще надхвърли 500 млн. зрители по цял свят. В двата дни състезанията от Банско ще се излъчват на живо по 90 минути, а това е уникална реклама за България, която изчеслена в пари струва милиони евро. \n В писмото се казва, че през последните години Министерство на туризма по неизвестни причини пропуска да подкрепи уникални събития като Световната купа в Банско,която е единственото спортно събитие, което в реално време показва пред целия свят България от най-добрата й страна. Това е единственият спорт, който кара десетки хиляди туристи ежегодно да посещават страната ни.  \n От Община Банско се надяват тази година Министерството на трузима да подкрепи подобаващо организацията на световната купа по ски, както ще го направи и самата община. \n \n", "date": "2019.11.09", "title": "Банско иска подкрепа от държавата за световната ски купа"}
{"url": "https://blitz.bg/zdrave/zdravni-novini/orekht-e-praten-ot-bogovete-vizhte-zashcho-e-tolkova-polezen_news707917.html", "text": "\n Орехите са считани за едни от най-здравословните ядки. За лечебните им свойства съобщава самият Хипократ, а по-късно и прочутият персийски лекар Авицена. \n Ореховата ядка е складирала в себе си голямо богатство на витамини, минерали, биоактивни вещества - елагова, фенолова киселина, оцетна киселина, есенциални хранителни вещества - витамин Е, С, група В, Р, флуорид, калий, железни и кобалтови соли, йод. \n \nПо количество на витамин С орехът стои наравно с шипките и касиса. \n \n \n", "date": "2019.11.09", "title": "Орехът е пратен от боговете! Вижте защо е толкова полезен"}
{"url": "https://blitz.bg/zdrave/zdravni-novini/fitnes-instruktor-izbroi-produktite-zagrozyavashchi-zhenite_news707903.html", "text": "\n Фитнес бикини моделът и спортна треньорка Валерия Барченко посочи продуктите, с които жените трябва да бъдат по-внимателни. Страстта към такива храни допринася за бързото стареене и проблеми с теглото и здравето. \n \nПо-специално спортистката казва, че принципите на правилното хранене са еднакви за всички - те не са разделени по пол.  \n \n \n", "date": "2019.11.09", "title": "Фитнес инструктор изброи продуктите, загрозяващи жените"}
{"url": "https://blitz.bg/zdrave/zdravni-novini/vnimanie-speshno-sprete-kombiniraneto-na-tezi-khrani_news707889.html", "text": "\n Картофи с месо, краставици с домати ... Специалистите разказаха какви комбинации от продукти често вредят на храносмилането. \n \nПо-специално, експертите препоръчаха да не се приемат заедно  вино и десертни продукти  . Сладкото е правилно да се комбинира със зелен чай или чаша вода, докато виното - с пресни зеленчуци и сирене. В комбинация с десерт виното ще допринесе за твърде рязко повишаване на кръвната захар. \n \n \n", "date": "2019.11.09", "title": "Внимание! Спешно спрете комбинирането на тези храни"}
{"url": "https://blitz.bg/zdrave/lekarite-izbroikha-mitovete-za-prichinite-za-raka_news708202.html", "text": "\n Науката постоянно търси нови начини за справяне с бича на хилядолетието - раковите заболявания. Редом с това учените се мъчат да открият каква е причината за тези заболявания. Теориите в тази посока обаче са различни. \n \n Наскоро лекарите отрекоха най-често срещаните митове, свързани с развитието на рак. \n \n \n", "date": "2019.11.09", "title": "Лекарите изброиха митовете за причините за рака"}
{"url": "https://blitz.bg/zdrave/lechitelyat-boyko-boykov-obyasni-zashcho-vznikvat-bolestite_news708204.html", "text": "\n Днес ще ви направим съпричастни към много интересен и полезен разговор. Този път поставяме акцент върху подобряването на взаимодействието между душата и тялото, което, както се оказва, е определящо за нашето здраве и дълголетие.  \n \n Разговаряме с народния лечител Бойко Бойков от Стара Загора. Той постига изключителен успех при затварянето на варикозни рани и язви, разширени вени, екземи, хемороиди, външни кисти, акне, псориазис, гъбички по ноктите, невралгии и шипове.  \n \n  \n", "date": "2019.11.09", "title": "Лечителят Бойко Бойков обясни защо възникват болестите"}
{"url": "https://blitz.bg/zdrave/kakvo-mozhe-da-prichini-bbrechna-nedostatchnost_news708207.html", "text": "\n \n Честа причина за остра бъбречна недостатъчност е използването на нестероидни противовъзпалителни средства. Особено, ако се приемат заедно с АСЕ-инхибитори - лекарства, които се предписват за понижаване на кръвното налягане. \n \n \n", "date": "2019.11.09", "title": "Какво може да причини бъбречна недостатъчност?"}
{"url": "https://blitz.bg/zdrave/tozi-trik-shche-vi-pomogne-da-zaspite-za-po-malko-ot-minuta_news708336.html", "text": "\n Безсъние. Ужасно неприятно и изморително, то е често срещано, особено ако сме по-чувствителни, емоционални или постоянно се преуморяваме. Но сега се подгответе се за най-хубавия си нощен сън, защото от Readers Digest ни разкриват тайните на бързото заспиване.  \n \nБез нощни събуждания и без броене на овце. \n Ето как да потънете в прегръдките на Морфей за по-малко от 60 секунди. \n \n \n Това изцяло натурално средство се нарича   и да, толкова е лесен, колкото звучи. Първо се настанете удобно в леглото. След това просто вдишайте през носа в продължение на четири секунди, задръжте дъха си за седем секунди и след това издишайте бавно през устата си за още осем секунди. Повтаряйте, докато заспите. \n Това е всичко! Не вярвате, че е възможно? Не и според лекаря от Харвард Андрю Вайл, който взима назаем това упражнение от вековна индийска йогистка медитация. \n \n \"Това е най-добрият метод, който открих за справяне с безсънието, без значение на часа“, казва той. \n Според него йогите използват този метод за постигане на състояние на пълна релаксация, противодействие на стреса и безпокойството. \n \nУмишленото забавянето на дишането забавя ритъма на сърцето, като кара останалата част от тялото ви да се отпусне. С други думи, това е естествено успокоително средство - за тялото и ума ви. \n \n \n Вайл казва, че трябва да прилагате този метод с постоянство и скоро ще усетите промяната. Нищо не пречи да опитате. Все пак знаете колко важен е добрият и качествен сън. \n", "date": "2019.11.09", "title": "Този трик ще ви помогне да заспите за по-малко от минута"}
{"url": "https://blitz.bg/zdrave/lekar-obyasni-kak-mirishat-razlichnite-zabolyavaniya_news708092.html", "text": "\n Един от най-големите проблеми на много заболявания е диагностицирането им. Често симптомите се оказват объркани, неточни, което затруднява лекарите и в резултат на това може да се наложи да се лекува вече пренебрегвана форма на заболяването. \n \n Но има и друг метод, за който малко хора знаят - миризмата.  Педиатърът д-р Лина Мурадова разказва как миришат различни заболявания и дали е възможно да се определи диагнозата само по това. \n \n \n", "date": "2019.11.09", "title": "Лекар обясни как миришат различните заболявания"}
{"url": "https://blitz.bg/layfstayl/skorost/sblaznitelni-krasavitsi-i-avtomobili-v-nov-goreshch-kalendar-snimki_news708037.html", "text": "\n Нов очарователен календар за 2020 г. се характеризира със стила pin-up. Карлос Кела, фотограф от Германия, е поставил на страниците фотографиите на красиви момичета и класически американски автомобили от 50-70-те години на миналия век. \n \nКомбинацията от pin-up модели и автомобили от златната епоха е зашеметяваща и човек може да й се любува безкрайно. \n \n Chevrolet Chevelle Malibu 1973 \n \n \n \nМашината е получила подобрения и коренно се различава от предишните модели. Основните промени се отразяват на размерите, вратите със стъкло без рамки и подсилването на страничните огледала. \n \n \n \n \n", "date": "2019.11.09", "title": "Съблазнителни красавици и автомобили в нов горещ календар СНИМКИ"}
{"url": "https://blitz.bg/svyat/sobshchikha-vazhna-novina-za-katrin-denov-ot-bolnitsata-sled-insulta_news708338.html", "text": "\n Актрисата Катрин Деньов е съхранила моторните си функции и се възстановява след прекарания исхемичен инсулт, съобщи Франс прес. Агенцията изтъкна, че френската екранна прима си почива, докато е подложена на допълнителни изследвания.  \n \nДеньов реагира добре на лечението, като инсултът й е с крайно ограничени последствия. На актрисата много помогнал фактът, че незабавно е получила медицинска помощ. \n Иконата на френското кино се почувствала зле на снимачната площадка на филма \"De son vivant\". Снимачната площадка беше изградена в помещенията на действаща болница в град Гонес северно от Париж. По данни на телевизионния канал Би Еф Ем инсултът на Деньов може да е бил причинен от преумора. \n", "date": "2019.11.09", "title": "Съобщиха важна новина за Катрин Деньов от болницата след инсулта"}
{"url": "https://blitz.bg/svyat/30-godini-sled-stenata-merkel-prizova-za_news708352.html", "text": "\n Германският канцлер Ангела Меркел призова Европа да брани свободата и демокрацията в реч по случай честванията на 30 години от падането на Берлинската стена, предаде Франс прес. \n \n\"Ценностите, на които се основава Европа, трябва винаги да бъдат защитавани. \n \nТрябва и в бъдеще да има ангажименти в подкрепа на демокрацията, свободата, човешките права и толерантността\", заяви Меркел в Параклиса на помирението, издигнат близо до мястото на някогашната Берлинска стена, която разделяше германската столица по време на Студената война. \n \n\"Трябва в бъдеще да се ангажираме в защита на ценностите на Европа“, добави канцлерката. \n \n\"Девети ноември ни напомня, че трябва да се борим срещу омразата, расизма и антисемитизма\", отбеляза Меркел. Днешната дата в Германия е и годишнина на т.нар. Кристална нощ от 1938 г., когато нацистите опожаряват синагогите в страната. \n \n\"Девети ноември е съдбоносен ден за германската история. На днешния ден почитаме и паметта на жертвите на погромите от 1938 г., спомняме си престъпленията против евреите в Германия в нощта на 9 срещу 10 ноември\", отбеляза тя. \n \n\"Девети ноември отразява както ужасни, така и щастливи моменти в историята ни, учи ни, че е необходимо решително да се противопоставяме на омразата, расизма и антисемитизма. \n \nТози ден ни призовава да правим всичко възможно в защита на свободата и демокрацията, на човешкото достойнство и на правовата държава\", заяви Меркел. \n \nТя добави, че за падането на Берлинската стена са повлияли в някаква степен събитията в Източна Европа, споменавайки движенията за свобода в Полша, Чехия, Унгария и балтийските страни. \n \n\"Призивът за свобода създаде нови демокрации в Централна и Източна Европа. Германия и Европа най-после можаха да се обединят\", заяви канцлерката. \n \nВ речта си Меркел обаче не спомена приноса на бившия президент на СССР Михаил Горбачов в процеса на обединение на Германия. \n \n", "date": "2019.11.09", "title": "30 години след стената: Меркел призова за..."}
{"url": "https://blitz.bg/zdrave/kakvo-se-sluchva-s-khorata-koito-yadat-kiselo-zele_news708090.html", "text": "\n Има много спорове дали различните туршии са полезни, или точно  обратното. Някой хора ги отричат, посочвайки голямо количество сол, което се слага, и развитието на гъбички и бактерии, докато други уверяват, че туршиите са чудесен начин да се компенсира зимният дефицит на витамини и минерали. \n \n Консервирането помага да се запазят полезните свойства на зеленчуците - те не се подлагат на термична обработка, а самият процес на мариноване дори увеличава техните ползи. \n \n \n", "date": "2019.11.09", "title": "Какво се случва с хората, които ядат кисело зеле"}
{"url": "https://blitz.bg/analizi-i-komentari/vzrivyavashch-analiz-amerikanskata-voyna-sreshchu-kitayskata-tekhnologiya_news708357.html", "text": "\n Най-лошото външнополитическо решение на Съединените щати от последното поколение - а може би и по-отдавна – е „войната за избор“, която те започнаха в Ирак през 2003 г. с обявена цел за премахване на оръжията за масово унищожение, което всъщност не съществуваше.  \n \nРазбирането на нелогичността на това катастрофално решение никога не е било по-уместно, защото днес се използва за оправдаване на по същия начин заблудена политика на САЩ, пише \"Поглед инфо\". \n Решението да се нахлуе в Ирак последва липсата на логика на тогавашния вицепрезидент на САЩ Ричард Чейни, който заяви, че дори и рискът от попадане на оръжия за масово поразяване в ръцете на терористите да е малък - да речем, 1% - трябва да се действа така, сякаш този сценарий със сигурност ще се случи. \n Подобно разсъждение гарантирано води до грешни решения. И все пак САЩ и някои от техните съюзници сега използват доктрината Чейни, за да атакуват китайската технология. \n \nПравителството на САЩ твърди, че тъй като не можем да знаем дали китайските технологии са безопасни, трябва да действаме така, сякаш те със сигурност са опасни и трябва да бъдат забранени. \n Правилното вземане на решение прилага оценки на вероятността за алтернативни действия. \n \nПреди поколение създателите на политики в САЩ трябваше да обмислят не само предполагаемия 1% риск от попадане на ОМП в ръцете на терористите, но и 99% риск от война, базирана на дефектни възприятия. \n \nКато се съсредоточи само върху риска от 1%, Чейни (и много други) отвлякоха вниманието на обществеността от много по-голямата вероятност, че войната в Ирак няма оправдание и че тя ще дестабилизира сериозно Близкия изток и глобалната политика. \n Проблемът с Доктрината на Чейни е не само в това, че тя диктува предприемането на действия, предхождащи малки рискове, без да се имат предвид потенциално много високите разходи. Политиците се изкушават да разпалват страховете си с користни цели. \n Именно това правят отново американските лидери: създават паника заради китайските технологични компании чрез повишаване и преувеличаване на малките рискове. \n \nНай-уместният случай (но не и единственият) е атаката на правителството на САЩ срещу компанията за безжични широколентови услуги „Хуавей“. \n \nСАЩ затварят пазарите си за компанията и се опитват да закрият бизнеса ѝ по целия свят. Както и в Ирак, САЩ могат в края на краищата да създадат геополитическа катастрофа. \n Следя технологичния напредък на „Хуавей“ и работя в развиващите се страни, тъй като считам, че 5G и другите цифрови технологии предлагат огромен тласък за прекратяване на бедността и други проблеми. \n \nПо подобен начин съм взаимодействал с други телекомуникационни компании и насърчих индустрията да засили действията си в насоката. Когато написах кратък предговор за доклад на „Хуавей“ по темата и бях критикуван от враговете на Китай, помолих висшите служители на индустрията и правителството за доказателства за вредни дейности от „Хуавей“. \n \nНеведнъж чувах, че „Хуавей“ се държи не по-различно от доверените лидери в индустрията. \n Въпреки това американското правителство твърди, че 5G оборудването на „Хуавей“ може да подкопае глобалната сигурност. \n \nСпоред американските служители „задната врата“ в софтуера или хардуера на „Хуавей“ може да даде възможност на китайското правителство да участва в надзора по целия свят. \n \nВ крайна сметка, отбелязват американските служители, китайските закони изискват китайските компании да си сътрудничат с правителството за целите на националната сигурност. \n Сега фактите са следните. 5G оборудването на „Хуавей“ е с ниска цена и високо качество, в момента изпреварва много конкуренти и вече излиза от цеховете. \n \nВисоката му ефективност е резултат от години на значителни разходи за научноизследователска и развойна дейност, мащабни икономии и обучение чрез използването му на китайски цифров пазар. \n \nКато се има предвид важността на технологията за тяхното устойчиво развитие, икономиките с ниски доходи по света би било глупаво да отхвърлят ранно внедряване на 5G. \n Въпреки това, въпреки че не предоставят доказателства за „вратички за достъп“, САЩ казват на света да стои далеч от „Хуавей“. Претенциите на САЩ са общи приказки. Както федералният комисар по съобщенията на САЩ заяви: \n \n„Страната, която притежава 5G, ще притежава иновации и ще определи стандартите за останалия свят и в момента тази страна вероятно не е САЩ.“ \n \nДруги страни, най-вече Обединеното кралство , не намериха „задни вратички“ в хардуера и софтуера на „Хуавей“. Дори ако на заден план бяха открити по-късно, в този момент те почти сигурно могат да бъдат затворени. \n Дебатът за „Хуавей“ бушува в Германия, където правителството на САЩ заплашва да ограничи сътрудничеството в разузнаването, освен ако властите изключат 5G технологията на „Хуавей“. \n \nМоже би в резултат на натиска на САЩ, ръководителят на разузнаването на Германия наскоро отправи искане, равностойно на доктрината Чейни: „Инфраструктурата не е подходяща зона за организация, на която не може да се вярва напълно.“ Той не представи доказателства за конкретни злодеяния. \n \nЗа разлика от това канцлерът Ангела Меркел се бори зад кулисите, за да остави пазара отворен за „Хуавей“. \n По ирония на съдбата, макар и предвидимо, оплакванията на САЩ отчасти отразяват собствените дейности на Америка за наблюдение у нас и в чужбина. \n \nКитайското оборудване може да затрудни тайното наблюдение от американското правителство. Но неоправданото наблюдение от страна на всяко правителство трябва да бъде прекратено. \n \nНезависимият мониторинг на Организацията на обединените нации за ограничаване на подобни дейности следва да стане част от глобалната телекомуникационна система. Накратко, трябва да избираме дипломация и институционални гаранции, а не технологична война. \n Заплахата от исканията на САЩ за блокиране на „Хуавей“ засяга повече от ранното внедряване на 5G мрежата. Рисковете за системата, базирана на правила, са дълбоки. \n \nСега, след като САЩ вече не са безспорен световен лидер в областта на технологиите, американският президент Доналд Тръмп и неговите съветници не искат да се състезават в система, базирана на правила. \n \nТяхната цел е да ограничат технологичния възход на Китай. Техният едновременен опит да неутрализира Световната търговска организация чрез деактивиране на нейната система за уреждане на спорове показва същото пренебрежение към глобалните правила. \n Ако администрацията на Тръмп „успее“ да раздели света на отделни технологични лагери, рисковете от бъдещи конфликти ще се увеличат. \n \nСАЩ подкрепят откритата търговия след Втората световна война не само за повишаване на световната ефективност и разширяване на пазарите за американска технология, но и за обръщане на краха на международната търговия през 30-те години. \n \nТози колапс произтича отчасти от протекционистките тарифи, наложени от САЩ съгласно Закона „Смут-Хюи“ от 1930 г., който ускори Великата депресия, на свой ред допринесе за възхода на Хитлер и в крайна сметка за избухването на Втората световна война. \n В международните отношения не по-малко, отколкото в други области, разпалването на страхове и въздействието върху тях, а не върху доказателствата, е пътят към разрухата. \n \nНека се придържаме към рационалността, доказателствата и правилата като най-сигурния начин на действие. \n \nИ нека да създадем независимо наблюдение, за да ограничим заплахата на която и да е държава, използваща глобални мрежи за наблюдение или кибервоенна война на други. По този начин светът може да се заеме с неотложната задача да използва напредналите цифрови технологии за глобалното благо. \n Превод: В.Сергеев \n", "date": "2019.11.09", "title": "Взривяващ анализ: Американската война срещу китайската технология"}
{"url": "https://blitz.bg/svyat/izvnredna-situatsiya-v-armenskiya-parlament-video_news708356.html", "text": "\n Пожар избухна в административната сграда на Националното събрание на Армения, съобщават световните агенции. \n На място са били извикани 15 противопожарни екипа, групи от националния кризисен център и медицински екипи. \n Пожарът е локализиран. Няма информация за пострадали. \n \n \n \n \n \n \n", "date": "2019.11.09", "title": "Извънредна ситуация в арменския парламент ВИДЕО"}
{"url": "https://blitz.bg/svyat/atina-prezhivya-istinski-koshmar_news708354.html", "text": "\n Гръцката полиция арестува двама мъже и една жена, замесени в терористична дейност. Задържани са още 15 при мащабна операция на отряда за борба с тероризма срещу предполагаеми леви екстремисти, предаде \"Асошиейтед прес\", цитирана от БТА. \n При операцията е открито и голямо количество оръжия. Гръцката полиция съобщи днес, че в рамките на акцията се издирва още едно лице. \n Двама от арестуваните и лицето, което още не е заловено, са обвинени в тероризъм, незаконно притежание на огнестрелни оръжия и експлозиви, и подправяне на документи. \n Смята се, че тримата са участвали в обир на пункт за залагания в атинско предградие на 21 октомври, съобщи полицията. \n При акцията на отряда за борба с тероризма бяха претърсени 13 адреса. Открити са пет автомата АК-47, друг модел автомат, два пистолета, гранати, експлозиви и детонатори. \n Един от арестуваните вкаран в затвора през 2010 г. като член на въоръжената групировка \"Революционна борба\". Той е бил освободен през февруари 2018 г. \n", "date": "2019.11.09", "title": "Атина преживя истински кошмар"}
{"url": "https://blitz.bg/svyat/nevizhdan-krvav-uzhas-v-germaniya-snimki_news708345.html", "text": "\n Туриcтичecки aвтoбуc, идвaщ oт Пoлшa c 48 пътници, кaтacтрoфирa рaнo в cъбoтния дeн нa aвтoмaгиcтрaлa №1 крaй Хaмбург. Превозното средство се е е отклонило от пътя, пресякло е мантинелата и е паднало в крайпътната канавка. \n \nCлeд прeoбръщaнeтo нa прeвoзнoтo cрeдcтвo 32 души ca рaнeни. \n \nПричинaтa зa инцидeнтa ce изяcнявa. \n \n \n \n \n \n \n \n \n \n \n \n \n \n", "date": "2019.11.09", "title": "Невиждан кървав ужас в Германия СНИМКИ"}
{"url": "https://blitz.bg/zdrave/razvaleno-li-e-pileshkoto-eto-kak-da-proverite_news708093.html", "text": "\n Без храна човек не може да оцелее. Въпреки това понякога и самата храна може да бъде опасна. Не случайно имаме поговорка \"Ти си това, което ядеш\". В този ред на мисли как да разберем, дали това, което слагаме в устата си, няма да ни навреди. \n \n Така например една от най-често срещаните храни е пилешкото. То обаче е продуктите, които могат да причинят хранителни отравяния, ако се ядат развалени. \n \nВ този ред на мисли трябва да можем да разпознаваме дали е годно за консумация. Месото може да се развали по различни причини, но каквато и да е тя, трябва да знаем как да преценим дали може да го ядем или не. \n \n", "date": "2019.11.09", "title": "Развалено ли е пилешкото, ето как да проверите"}
{"url": "https://blitz.bg/layfstayl/skorost/klasatsiya-na-avtomobilite-koito-rzhdyasvat-nay-brzo-snimki_news708211.html", "text": "\n Един от важните критерии при закупуване на употребяван автомобил е устойчивостта на корпуса към корозия. И тук дори опитните шофьори може да ги очакват изненади. \n \nЕкспертите от изданието NJCAR са направили рейтинг с четирите коли, пуснати през периода от 2005 до 2014 г., които са най-податливи на ръжда. \n \n На четвърто място е Mazda 6 2005-2008 година на пускане на модела . \n \n \n \nТази машина още четири години след началото на експлоатацията започва да ръждясва по дъното и задните арки. \n \n \n \n \n", "date": "2019.11.09", "title": "Класация на автомобилите, които ръждясват най-бързо СНИМКИ"}
{"url": "https://blitz.bg/svyat/chudo-na-balkanite-zamislyat-mini-es_news708280.html", "text": "\n Балканските държави често са били изпокарани и обзети от старанието да се избутват една друга от пътя към ЕС. Толкова по-странно е, че сега те явно са решени за нещо наистина голямо - нещо, което граничи с чудото, пише  . \n \nТрима силни мъже от региона на Балканите напоследък замислят нещо наистина мащабно. Да припомним, че френското вето блокира по-нататъшните присъединителни преговори на страните от Западните Балкани с Европейския съюз. И точно след като зачестиха предупрежденията за ново напрежение в региона, Сърбия, Албания и Северна Македония с гигантски стъпки изглежда крачат към едно невероятно обединение. \n Години наред Брюксел настояваше за по-тясно сътрудничество между балканските страни – за последен път преди две години на Балканската среща в Триест. Точно сега, когато Брюксел вече почти не вдъхва на страните от Западните Балкани надежди за присъединяване към ЕС, сътрудничеството като че ли ще проработи. \n \nВ Охрид, Северна Македония, ще се проведе вече втора регионална среща на върха (10 и 11 ноември) в рамките на един и същи месец Трите страни се разбират блестящо и дори канят за участие и другите три изолирани от ЕС държави да се присъединят – за огромна изненада, сред тях е дори Косово. Как е възможно това? \n Сътрудничеството и създаването на връзки между държавите в региона на Балканите наистина е крайно наложително. Товарните автомобили, пренасящи стока от една в друга страна, често чакат с дни по границите. Митата и административните пречки ревностно защитават прекалено малките пазари срещу конкуренцията на съседните държави. \n Митото от сто процента, което Косово налага върху сръбските стоки, е уникално – няма го никъде другаде в света. И за частни лица пътуванията, особено в летните месеци, се превръщат в изтощително бягане с препятствия. Върху икономиките в региона всичко това се отразява фатално, а за инвеститорите малките страни с ниска покупателна способност не представляват интерес. \n В надпреварата си към ЕС балканските страни досега неизменно се избутваха една друга от пистата. Сега обаче, явно искат да тръгнат сплотено напред. \n \nПрез октомври сръбският президент Александър Вучич и правителствените ръководители на Албания и Северна Македония Еди Рама и Зоран Заев заедно формулираха целта: да въведат на Балканите четирите свободи, съществуващи в ЕС: свободното придвижване на хора, капитали, стоки и услуги. \n \nТози „мини-Шенген\", както го нарича Вучич, ще позволи безвизови пътувания в региона, само с лична карта. Идеите щели да бъдат конкретизирани още тази неделя, а реализирани на практика – още през 2021 година. \n Балканите обаче са си Балкани. Спънките пред сътрудничеството винаги се крият в конкретните детайли. Границите на трите страни, които изведнъж се оказаха приятелски, почти изцяло обграждат една четвърта: Косово. \n \nБезпрепятствените пътувания от Сърбия до Албания, каквито обещава Вучич, няма да са възможни, или поне би трябвало да преминават по дълги обиколни маршрути, ако в инициативата не бъде включено и Косово, което обаче Сърбия не признава за независима държава. \n В трудния диалог, воден между Белград и Прищина, много от проблемите, които следва да бъдат решени, според прокламациите на трите водещи държави в балканския „Мини ЕС\", са остро оспорвани или решими само на теория, но не и на практика. Например взаимното признаване на дипломи. Как шест страни ще успеят да постигнат това, което и само две от тях все още не могат, не е ясно. \n Строго погледнато, желаният митнически съюз също е изправен пред трудно преодолими спънки. Още преди Косово да въведе астрономическите си мита върху сръбски стоки, там се страхуваха, че с превъзхождащата си икономическа сила Сърбия може да задуши едва-едва процъфтяващото стопанство на Косово. А по-заможната Черна гора се опасява от евтината сръбска конкуренция. \n Напълно неразрешим е освен това въпросът как ще се връзва бъдещият митнически съюз с Договора за свободна търговия, който Сърбия неотдавна сключи с Евразийския икономически съюз на Путин. \n \nВсички балкански държави ли ще търгуват занапред свободно с Русия, Киргизстан или Армения? И как ще се съвместява Евразийската зона за свободна търговия със Споразумението за стабилизиране и асоцииране, което балканските държави подписаха с ЕС? \n Ядрото на желания „Балкански ЕС\" е новата ос Белград - Тирана. С инсценировката на „историческо помирение между сърби и албанци\" преди три години сърбинът Вучич, както и албанският му колега Рама си осигуриха предимства. \n \nДвете страни почти нямат проблеми помежду си и всъщност изобщо нямаха нужда от някакво си помирение. Съюзят ли се обаче сърбите и албанците, нерешеният проблем с Косово може да се окаже по-лесен за преодоляване. С приятелски настроената Тирана може да се преговаря много по-лесно, отколкото с опърничавата Прищина. \n Рама, който се смята за „президент на всички албанци\", на свой ред приема на драго сърце предлаганата му лидерска роля. Така интересите на Косово ще бъдат загърбени. \n \nПремиерът на Северна Македония Зоран Заев знае защо участва в играта: от една страна, той има нужда от осезаем успех след шамара, който ЕС удари на страната му. От друга, той е длъжен да гарантира, че Белград и Тирана няма да се обединят за негова сметка, а на всичкото отгоре да си присвоят и влиянието над албанската част от населението в неговата страна. \n Чудеса рядко се случват, както е известно. И то не само на Балканите. Ако все пак се появи някакво чудо, зад него най-често се крие ловък трик. \n \n", "date": "2019.11.09", "title": "Чудо на Балканите: Замислят мини ЕС"}
{"url": "https://blitz.bg/layfstayl/skorost/otkrikha-unikalen-bmw-7-seriya-s-dvigatel-v16-snimki_news708214.html", "text": "\n Този BMW 7 Series E32 е много необичаен. Представителният седан BMW 767i е оборудван с изумителен V16 двигател. \n \nВ съвременния свят само Bugatti има 16-цилиндрови двигатели, но в Мюнхен такъв двигател е създаден 20 години преди Veyron. Той е базиран на V12 BMW M70, на който са добавени още четири цилиндъра. \n \n \n \n \n", "date": "2019.11.09", "title": "Откриха уникален BMW 7 Серия с двигател V16 СНИМКИ"}
{"url": "https://blitz.bg/layfstayl/skorost/vizhte-kak-khvrchi-i-kakvo-mozhe-nay-moshchnata-volga-video_news707420.html", "text": "\n Тази Волга спокойно може да претендира за титлата на най-мощната в историята. Екстремният тунинг на ГАЗ-24 повишава мощността й до невероятните 700 конски сили. \n \nЗадните колела имат 900 Nм въртящ момент. Волгата така пили гумите в началото, че ускорението до 100 км/ч така и не е измерено. Известно е обаче, че от 100 до 200 км/ч автомобилът достига за 7,26 с - по-бързо от Nissan GT-R. \n \n \n", "date": "2019.11.09", "title": "Вижте как хвърчи и какво може най-мощната Волга ВИДЕО"}
{"url": "https://blitz.bg/svyat/gorbachov-s-neochakvano-priznanie-za-perestroykata_news708370.html", "text": "\n Бившият лидер на СССР Михаил Горбачов не съжалява за \"перестройката\". Той смята, че един от важните елементи е бил изграждането на ново външнополитическо мислене. \n \nГорбачов направи коментара в интервю за германското списание \"Шпигел\" по случай 30 г. от падането на Берлинската стена. \n \n\"Дадохте на германците обединението, но скоро след това вие изгубихте позицията си и СССР се разпадна. Как гледате на това днес?\", Горбачов отговори: \"Защо просто не ме попитахте дали съжалявам за перестройката? Не, не съжалявам. Беше невъзможно да се живее като преди. \n \nИ важен елемент от перестройката беше това ново външнополитическо мислене. Включваше универсални ценности и ядрено разоръжаване, както и свободни избори...Когато започнахме перестройката, знаехме, че поемаме риск. \n \nНо цялото държавно ръководство се съгласи, че промените са необходими. Вината за края на перестройката и разпадането на Съветския съюз лежи върху ръцете на тези, които организираха преврата през август 1991 г. и се възползваха от отслабената позиция на президента на Съветския съюз\". \n \nПо думите му перестройката е имала за цел да изведе страната от безизходицата. \n \n\"Ние не се нуждаехме от \"Желязната завеса\". Искахме да се отървем от стената на недоверие между Изтока и Запада\", коментира той. \n88-годишният Горбачов смята, че обединението на Германия е едно от най-важните неща, които е направил в живота си. Той смята, че германците са имали право да решат съдбата си. \n \nГорбачов разказа, че по време на събитията през 1989 г. е имало 380 000 съветски войници в ГДР, но им е било наредено да не се намесват. \nБившият съветски лидер каза, че няма никаква носталгия по отношение на Студената война. \n \n\"Трябва да признаем, че след края на Студената война новите лидери не успяха да създадат модерна архитектура за сигурност, особено в Европа. В резултат на това бяха създадени нови линии на разделение и разширяването на НАТО в източна посока премести тези линии до границата на Русия\", смята той. \n \nГорбачов припомни, че наскоро е поискал всички ядрени сили да приемат съвместна декларация, с която да се обявят срещу ядрена война. Според него Русия и САЩ, както и другите ядрени държави, трябва да възобновят преговорите и консултациите.\n", "date": "2019.11.09", "title": "Горбачов с неочаквано признание за перестройката"}
{"url": "https://blitz.bg/svyat/osvirepyal-slon-ubi-turist-v-palatkata-mu_news708247.html", "text": "\n \n Група пътешественици, сред които бил и загиналият, се разположили на къмпинг в Намибия за през нощта, който бил атакуван от слон. \n В изявлението на Министерството на туризма на африканската държава се казва, че агенцията е получила съобщение за инцидента. Длъжностните лица изказаха съболезнования на семейството и приятелите на жертвата на нападението. Местните власти установяват дали групата е била съпровождана от водач. \n", "date": "2019.11.09", "title": "Освирепял слон уби турист в палатката му"}
{"url": "https://blitz.bg/layfstayl/skorost/eto-kak-shche-izglezhda-salont-na-novata-lada-4kh4-snimki_news708217.html", "text": "\n АВТОВАЗ е патентовал дизайна на салона на новата Lada 4x4, над който са се трудили 13 специалисти под ръководството на главния дизайнер на завода Стив Матин, който също е посочен сред авторите на проекта. \n \nИнтериорът на автомобила ще има класическо оформление с големи въздуховоди, екран, разположени в горната част на централната конзола и широк цифров приборен панел. \n \n \n \n \n", "date": "2019.11.09", "title": "Ето как ще изглежда салонът на новата Лада 4х4 СНИМКИ"}
{"url": "https://blitz.bg/zdrave/dori-ne-posyagayte-km-tezi-khrani-ako-ste-bolni-shche-stane-po-zle_news708197.html", "text": "\n Сезонът на настинките и грипа вече е тук. А няма човек, който да обича да е болен. За съжаление на всеки един от нас му се е случвало да го хване хрема, да му тече носът и като цяло да е настинал. Но веднъж случи ли ни се това, правим всичко възможно да оздравеем максимално бързо. \n \n Наред с лекарствата, бабините илачи и всички познати методи, обаче трябва да имаме предвид нещо, което често забравяме - храната, която консумираме. Малцина знаят, че определени храни вместо да ни помогнат по-бързо да се възстановим, всъщност ни пречат. \n \n", "date": "2019.11.09", "title": "Дори не посягайте към тези храни, ако сте болни - ще стане по-зле"}
{"url": "https://blitz.bg/ikonomika/bogatashite-po-sveta-veche-ne-kharchat-pari-za_news708329.html", "text": "\n Най-богатите хора в света все по-рядко си купуват яхти заради нестабилността на икономиката, съобщава „Блумбърг”. \n \nИзданието твърди, че търсенето на тази луксозна стока е намаляло със 7% в сравнение с миналата година. Производителите на яхти „Heesen Yachts” е продал през 2018 г. 199 яхти „Conboy”, а през 2019 г. – само 102. \n \nВърху спада на интереса към яхтите са оказали влияние съобщенията за търговската сделка между САЩ и Китай, Брекзит и други новини. Експерти прогнозират, че ситуацията ще се задълбочи през 2020 г. заради президентските избори в САЩ.\n", "date": "2019.11.09", "title": "Богаташите по света вече не харчат пари за..."}
{"url": "https://blitz.bg/lyubopitno/nauka-i-tekhnologii/ucheni-s-novo-20-rakt-trgva-oshche-s-prvata-tsigara_news708313.html", "text": "\n Тютюнопушенето нанася вреди на организма само няколко минути след първата цигара, а не след години, твърдят американски учени. Според доклад, публикуван в сп. Chemical Research in Toxicology, почти веднага след първите дръпвания от цигарата се образуват вещества, предизвикващи ракови заболявания, предаде Би Би Си. \n Резултатите от малкото по мащабите си изследване представляват недвусмислено предупреждение за пушачите. Благотворителното дружество Ash, което се занимава с борбата с тютюнопушенето, заяви, че изследванията доказват: никога не е рано да се откажем от цигарите. \n Дълготрайните вреди, нанесени от пушенето – от сърдечносъдови болести до различни видове рак – са добре известни. Новото изследване доказва, че вредите върху организма се нанасят още с първата цигара. \n Изследователите са проверили съдържанието в кръвта на 12 пациенти на химически вещества, свързани с рака – на полицикличните ароматни въглеводороди. \n Полицикличните ароматни въглеводороди, добавени в цигарите, са били преработени от организма и са се превърнали в друго вещество, което уврежда ДНК и води до развиване на рак. \n В експеримента целият този процес е отнел от 15 до 30 минути. Проф. Стивън Хехт от Университета на Минесота предполага, чеекспериментът на учените е уникален, тъй като за първи път е изследван метаболизмът на полицикличните ароматни въглеводороди, вдишвани с цигарения дим, без влиянието на други фактори като замърсяване на околната среда или храна. \n \"Резултатите от изследването трябва да послужат като сериозно предупреждение за всеки, които иска да започне да пуши\", казва ученият. \n \"Всеки знае, че тютюнопушенето може да доведе до рак на белите дробове – напомня Мартин Докрел от благотворителната организация Ash. – Най-страшният извод от този доклад е, че показва колко бързо започва пътят към рака – той не отнема 30 години, а само половин час след първата цигара\". \n \n", "date": "2019.11.09", "title": "Учени с ново 20: Ракът тръгва още с първата цигара"}
{"url": "https://blitz.bg/svyat/tova-e-nay-starata-semeyna-dvoyka-na-sveta_news708330.html", "text": "\n Съпрузи от Тексас станаха най-старата брачна двойка в света, измерено според общата им възраст, съобщиха от рекордите на „Гинес“. \n Джон Хендерсън е на 106 години, а съпругата му Шарлот на 105. Общата им възраст от 211 години ги постави на върха в класацията, а на 15 декември двамата ще отпразнуват 80 години брак. \n Джон и Шарлот се запознали по време на лекции в университета в Тексас през 1934 г. Шарлот се обучавала да стане учител, а Джон играел във футболния отбор на университета. \n Женят се през 1939 г. по време на Голямата депресия, когато имали само 7 долара за хотелска стая за медения им месец. \n \n \n \nДжон има и друг рекорд – той е най-старият жив бивш играч на местния футболен отбор. Той има традиция да всяка година да ходи на поне един мач. \n Съпрузите са здрави, като Джон продължава да тренира всеки ден. Преди 10 години се преместили да живеят в дом за възрастни хора в Тексас. А на въпроса каква е тайната на дългия живот и успешния брак, Джон отговаря: Да живееш живота си умерено и да бъдеш сърдечен с партньора си. \n \n", "date": "2019.11.09", "title": "Това е най-старата семейна двойка на света"}
{"url": "https://blitz.bg/svyat/obedinenoto-kralstvo-se-razpada-do-10-godini_news708308.html", "text": "\n Oбeдинeнoтo ĸpaлcтвo мoжe дa нe cъщecтвyвa в ceгaшния cи вид cлeд дeceтилeтиe, cмятaт пoлoвинaтa oт гpaждaнитe мy, ycтaнoви пpoyчвaнe нa Ірѕоѕ МОRІ, цитиpaнo oт Rеutеrѕ. \n Boтът, ĸoйтo пoдĸpeпи бpитaнcĸoтo нaпycĸaнe нa EC c 52% нa 48% пpeз 2016 г., oбтeгнa вpъзĸитe, ĸoитo дъpжaт Aнглия, Шoтлaндия, Уeлc и Ceвepнa Иpлaндия в Oбeдинeнoтo ĸpaлcтвo, ĸaтo Шoтлaндия и Ceвepнa Иpлaндия глacyвaxa зa ocтaвaнe, a Aнглия и Уeлc зa нaпycĸaнe. \n Tъй ĸaтo Oбeдинeнoтo ĸpaлcтвo ce нacoчвa ĸъм пocлeдния cи cpoĸ зa Вrехіt, ĸoйтo e 31-и янyapи, иcĸaниятa зa peфepeндyм зa нeзaвиcимocт в Шoтлaндия нapacтвaт, ĸaĸтo и зa глacyвaнe зa oбeдинeниe нa Ceвepнa Иpлaндия c Peпyблиĸa Иpлaндия. Πpeз 2014 г. шoтлaндцитe вeчe вeднъж oтxвъpлиxa идeятa зa нeзaвиcимocт c 55 cpeщy 45% пo вpeмe нa нaциoнaлeн peфepeндyм. \n Πpoyчвaнeтo нa Ірѕоѕ МОRІ пoĸaзвa, чe 50% oт гpaждaнитe cмятaт, чe Oбeдинeнoтo ĸpaлcтвo нямa дa cъщecтвyвa cлeд 10 гoдини, ĸaтo пpeз 2014 г. дeлът им бил 43%. Caмo 29% ca зaявили, чe дъpжaвaтa щe ocтaнe в ceгaшнaтa cи фopмa cлeд дeceтилeтиe, ĸoeтo e нaмaлeниe cпpямo 45% пpeз 2014 г. Oт изcлeдoвaтeлcĸaтa ĸoмпaния интepвюиpaт във Beлиĸoбpитaния извaдĸa oт 1 001 възpacтни, ĸoитo ca нaд 18 г. Πepиoдът, пpeз ĸoйтo ce cлyчвa тoвa e 25-28 oĸтoмвpи. \n B пo-ĸpaтĸи cpoĸoвe cъдбaтa нa cъюзa - ĸoятo пpocлeдявa иcтopиятa cи нaзaд ĸъм Дoгoвopa зa Cъюзa oт 1707 г. - cъщo e нecигypнa: 42% зaявявaт, чe Oбeдинeнoтo ĸpaлcтвo щe cъщecтвyвa в пepиoд дo пeт гoдини, cpeщy 44%, ĸoитo ca ĸaзaли, чe нямa. \n \"Бpитaнcĸaтa oбщecтвeнocт ceгa e мнoгo пo-paздвoeнa в oчaĸвaниятa cи зa бъдeщeтo нa Cъюзa, oтĸoлĸoтo пpeз 2014 г., ĸoгaтo тo бeшe пoд интeнзивeн дeбaт c Шoтлaндия caмo тpи мeceцa cлeд peфepeндyмa зa нeзaвиcимocт\", ĸaзвa Eмили Гpeй, yпpaвлявaщ диpeĸтop нa Ірѕоѕ МОRІ Шoтлaндия. \n \"Peзyлтaтитe щe бъдaт тpeвoжни зa тeзи, ĸoитo иcĸaт Шoтлaндия дa ocтaнe в cъюзa, дoĸaтo вoдeщитe ĸaмпaния зa нeзaвиcимa Шoтлaндия щe ce нaдявaт, чe тoвa щe e пpoдължaвaщa тeндeнция\", дoпълвa тя. \n", "date": "2019.11.09", "title": "Обединеното кралство се разпада до 10 години?"}
{"url": "https://blitz.bg/svyat/armiite-na-ukrayna-i-dnr-se-izteglyat-ot-petrovsk_news708334.html", "text": "\n Украйна и Донецката народна република (ДНР) започнаха синхронизирано изтегляне на войските и оръжията от района на селцето Петровск - ключов район на фронтовата линия, съобщава \"Ройтерс\". \n Планираното изтегляне от Донбас е първата от   поредицата от мерки за изграждане на доверие, които могат да открият пътя към четиристранна среща на върха между лидерите на Украйна, Русия, Франция и Германия за прекратяване на конфликта в Източна Украйна. \n Повече от 13 000 души загинаха при боевете между украинската армия и подкрепяни от Русия сепаратисти в Източна Украйна от 2014 г. Двете страни взаимно се обвиняват в нарушаване на примирие, договорено в беларуската столица Минск през 2015 г. \n Правителството в Киев съобщи, че изтеглянето от село Петровск означава, че Украйна е изпълнила всички необходими условия от своя страна, за да се проведе мирна конференция. \n След изтеглянето на силите от фронта трябва да се уведомят наблюдателите от Организацията за сигурност и сътрудничество в Европа (ОССЕ), които трябва да потвърдят. За да се случи това, в района трябва да започнат мероприятия по разминиране и демонтаж на фортификационните съоръжения. \n Богдан Бондар, високопоставен представител от украинската армия, потвърди, че украинската страна е започнала изтегляне на силите и средствата от района на Петровск. Той поясни, че ще отстъпят на места на 600 метра, на разстояние до 1 километър. \n \nБогдан Бондар припомни, че изтеглянето ще продължи три дни - до 12 ноември 12,00 часа местно време, а в продължение на 25 дни трябва да бъде завършено разминирането на района. \n", "date": "2019.11.09", "title": "Армиите на Украйна и ДНР се изтеглят от Петровск"}
{"url": "https://blitz.bg/svyat/otide-si-oshche-edin-chovek-svrzan-s-biytls_news708337.html", "text": "\n Бившият член на \"Бийтълс\" Пол Маккартни отдаде почит на Робърт Фрийман, един от предпочитаните фотографи на групата, който почина в петък на 82-годишна възраст. \n \n\"Той беше предпочитаният ни фотограф, сътворил едни от най-емблематичните корици на албумите ни\", написа в сайта си сър Пол, научавайки за кончината на Фрийман. \n По неговите думи Фрийман е бил забележителен творец с оригинален почерк. \"Този изключителен човек ще ми липсва, но ще запазя винаги в себе си хубавите спомени за него!\", написа музикантът. \n Роденият на 5 декември 1936 година Фрийман беше автор на кориците на тавите на \"Бийтълс\" With The Beatles\" /1963/, \"Meet the Beatles\" /1964 в САЩ/,\"Beatles for Sale\"/1964/\"Help!\"/1965/ и \"Rubber Soul\" /1965/. \n \"Хората често си мислеха, че корицата на \"Rubber Soul\" e била заснета във фотостудио. Всъщност Робърт доста набързо ни снима в коридора на хотела ни, като естествената светлина падаше от прозорците. Цялата фотосесия не продължи повече от половин час!\", спомня си сър Пол.   \n", "date": "2019.11.09", "title": "Отиде си още един човек, свързан с Бийтълс"}
{"url": "https://blitz.bg/layfstayl/skorost/prez-ochite-na-shofora-eto-kak-audi-rs-q8-schupi-rekord-na-nyurburgring-video_news708035.html", "text": "\n Новият Audi RS Q8 все още не е официално представен, но вече се отличи на легендарната немска писта Нюрбургринг. \n \nAudi RS Q8 е успял да надмине постижението на Mercedes-AMG GLC63 S с мощност от 510 к.с., който премина Nordschleife за 7 минути и 51,7 секунди. В допълнение, той се оказа по-бърз от някои суперколи от миналото, включително Nissan GT-R, Mercedes-Benz SLS AMG и Ferrari 599 GTB. \n \n \n \n \n", "date": "2019.11.09", "title": "През очите на шофьора: Ето как Audi RS Q8 счупи рекорд на Нюрбургринг ВИДЕО"}
{"url": "https://blitz.bg/svyat/poyavi-se-prvoto-izobrazhenie-na-svrkhtezhkiya-transporten-samolet-slon-snimki_news708346.html", "text": "\n ЦАГИ публикува снимка на модел на перспективния тежкотоварен военен транспортен самолет “Слон”, създаден да замени Ан-124 “Руслан”. Моделът е направен за изпитване в аеродинамичния тунел на Института.  \n \nДължината на модела е 1,63 метра, размах на крилата 1,75 м, тегло 120 килограма, пише \"Поглед инфо\". \n За да се намали теглото, по-голямата част е направена от алуминиеви сплави, а най-натоварените елементи са направени от конструкционни стомани. \n  \n \n „Най-отнемащата време работа беше по крилото, то има сложна пространствена форма, за да осигури високи аеродинамични характеристики при летене”, заяви Андрей Сидоров, заместник-началник на технологичния отдел на опитното производство. \n Моделът ще бъде изпитан в свръхзвуковата тръба Т-106. Изпитанията са планирани за 2020 г. на Т-106 и Т-102, като в допълнение към характеристиките при полетни режими ще се изучава поведението на самолета по време на излитане и кацане. \n Външно „Слонът“ прилича на Ан-124, докато има редица сериозни разлики от предшественика си. Първо, той може да превозва 180 тона вместо 120. \n \nТоварното отделение е почти с метър по-високо, на тавана му ще се поставят релси за два телфера с обща товароносимост 30 тона. Над товарното отделение се намира пътническо с капацитет до 100 души. \"Слонът\" може да вземе на борда 400 десантчици и 14 бронирани машини \"Тигър\" или пет самоходни оръдия \"Октопод\". \n \nСамолетът е проектиран за перспективните двигатели PD-35. За по-лесно вкарване в хангар, върховете на 88-метровите крила се сгъват. \n При проектирането на транспортния самолет са използвани много технологии от Ан-124: носови и кърмови товарни рампи, възможност за поставяне на допълнителна палуба и шаси с регулируем клиренс. \n Превод: В.Сергеев \n", "date": "2019.11.09", "title": "Появи се първото изображение на свръхтежкия транспортен самолет “Слон” СНИМКИ"}
{"url": "https://blitz.bg/layfstayl/za-damite/svekrva-mi-sipva-sol-v-toaletnata-i-mivkata-shchom-nauchikh-zashcho-pochnakh-i-az-video_news707731.html", "text": "\n Преди време от   разкриха  . За да бъдат в полза на всички, от   винаги се опитват да ви разкрият по някоя хитринка, която да облекчи живота ви. \n Така например преди време от   споделиха  . \n Сега обаче от   ще споделят с вас писмо на друга тяхна читателка, което тя изпратила във  . \n „Преди време забелязах, че свекърва ми сипва по лъжица сол в тоалетната чиния, а понякога и в канала на мивката. Първоначално не обърнах голямо внимание, но когато няколко пъти вече я засякох да го прави, реших да я попитам „Защо?“, така читателката на   започва писмото си. \n \n „Щом свекърва ми каза защо го прави, започнах и аз. Повярвайте ми! Трикът е страхотен“, казва жената. \n \n", "date": "2019.11.09", "title": "Свекърва ми сипва сол в тоалетната и мивката, щом научих защо почнах и аз ВИДЕО"}
{"url": "https://blitz.bg/svyat/eto-koga-kitay-shche-napravi-sedmoto-prebroyavane-na-naselenieto_news708333.html", "text": "\n Китай планира да проведе седмото преброяване на населението през 2020 г., заявиха от Държавния съвет в петък, предава \"Радио Китай\". То ще започне на 1 ноември 2020 г., ще направи преглед на числеността, структурата и разпределението на населението.  \n \nПреброяването ще събере данни за имената, ЕГН-то, пола, семейното положение, образованието, професията и други аспекти на китайските граждани, се казва още в съобщението. \n Държавният съвет ще създаде водеща група, която ще отговаря за проучването и вземането на решения по основни въпроси по време на преброяването. \n", "date": "2019.11.09", "title": "Ето кога Китай ще направи седмото преброяване на населението"}
{"url": "https://blitz.bg/svyat/otselyala-ot-aushvits-poluchava-po-200-zaplakhi-dnevno_news708255.html", "text": "\n Лилиана Сегре е едно от 25-те деца на възраст под 14 години, оцелели след депортирането в Аушвиц. По-късно е прехвърлена в Малчов, откъдето е освободена на 1 май 1945 г. \n \n \n \n82-годишната жена, която оцеля в Аушвиц, сега е под полицейска закрила, след като започна да получава по 200 заплахи на ден. \n \nЛилиана Сегре, която била едва 13-годишна, когато била депортирана в Аушвиц, е доживотен сенатор, който ръководи създаването на италианската парламентарна комисия срещу омразата, расизма и антисемитизма, пише CNN. \nНапоследък  в социалните мрежи тя започнала да получава повече от 200 заплахи или агресивни, вербални атаки ежедневно, според базираната в Милано Centro di Documentazione Ebraica Contemporanea. \n \n\"Всеки път, когато уважавани евреи попадат в светлината на прожекторите в Италия, те са изложени на антисемитски атаки в социалните медии\", заяви Стефано Гати от CDEC. \n \n Превод: БЛИЦ \n \n", "date": "2019.11.09", "title": "Оцеляла от Аушвиц получава по 200 заплахи дневно"}
{"url": "https://blitz.bg/svyat/newsweek-pentagont-prizna-izostavaneto-ot-rusiya-pri-khiperzvukovoto-orzhie_news708342.html", "text": "\n Владимир Путин похвали новото руско оръжие, като заяви, че никоя друга държава няма такива технологии, пише Newsweek.  \n \nМеждувременно представителите на Пентагона в интервю за изданието признаха, че поради решението на Москва да използва хиперзвук за военни цели, съществува „асиметрия в бойните способности“, която Вашингтон трябва да отстрани, пише \"Поглед инфо\". \n Владимир Путин похвали последните постижения на страната в отбраната. Освен всичко друго, президентът похвали образците от руски свръхмодерни оръжия, с които според американските военни САЩ  , пише Newsweek. \n В обръщение към офицерите на церемония в Кремъл държавният глава заяви:  \n \n \n , обясни Путин.  \n \n \n „ , добави президентът. \n Новият руски арсенал включва междуконтиненталната балистична ракета РС-28 «Сармат» и ракетната система «Авангард», чиято бойна глава може да достигне скорост 20 пъти по-висока от скоростта на звука. \n \nДруги видове хиперзвукови оръжия включват авиационния комплекс Х-47М2 «Кинжал» и противокорабната ракета 3М22 «Циркон», обръща внимание изданието. \n Предполага се, че всички тези оръжия, които включват и новия подводен дрон «Посейдон», крилатата ракета с атомна тяга 9М730 «Буревестник» и лазерната система «Пересвет», не са в състояние да прихващат водещи и дори перспективни средства за защита. \n \nДнес, когато Китай също развива подобни бойни възможности, САЩ заемат все по-активна позиция в тази област, подчертава Newsweek. \n „ , заяви говорителят на Пентагона Робърт Карвър.  \n \n \n „ , увери Карвър. \n Тази година на фона на нарастващото недоверие между САЩ и Русия престана да съществува многогодишният договор за ракетите със среден и по-малък обсег (Договор за РСМО). Властите на САЩ заявиха, че новата руска крилата ракета 9M729 нарушава споразумението, а Москва в отговор обвини Вашингтон, че неговата система за противоракетна отбрана Aegis Ashore в Източна Европа може да бъде използвана за настъпление. \n В резултат на това през август САЩ се оттеглиха от Договора за РСМО и само седмица по-късно тестваха ракета, нарушаваща споразумението. По този начин те използваха същата система за вертикално изстрелване Mark-41, която е инсталирана на Aegis Ashore. \n \nРусия и Китай осъдиха Америка за опита да  , припомня изданието. \n Доналд Тръмп каза пред журналисти, че администрацията му очаква да сключи споразумение за контрол над въоръженията с Русия и Китай. Според него и двете страни биха искали да сключат тази сделка. Но докато Москва приветства идеята за нов договор, Пекин отхвърли предложението на американския президент. \n „ , заявиха преди известно време в Министерството на външните работи на азиатската страна. \n САЩ и Русия разполагат с най-големите запаси от ядрено оръжие. Но техните арсенали са ограничени от СТАРТ III. Това споразумение изтича през 2021 г., но засега и двете страни не са успели да седнат на масата за преговори, което за първи път от няколко поколения  , заключава Newsweek. \n", "date": "2019.11.09", "title": "Newsweek: Пентагонът призна изоставането от Русия при хиперзвуковото оръжие"}
{"url": "https://blitz.bg/svyat/chernogorka-stana-baba-tri-pti-navednzh_news708265.html", "text": "\n В родилния дом на най-старата болница в Черна гора Данило в Цетине три сестри родиха в петък четири деца по едно и също време, пишат местни медии . \n \nПървата, която влезе в родилната стая, беше Оливера, която роди Стефан около 9 часа сутринта. Сестра й близначка Ясна по-малко от час по-късно роди близнаците Урос и Аня, а в 11 часа Хелена беше доведе на бял свят Дария. \n \nСпоред черногорските медии най-щастливата днес е Мара Мугоса, майката на трите сестри, която се сдоби четири внучета само за два часа. \n \n Превод: БЛИЦ \n \n", "date": "2019.11.09", "title": "Черногорка стана баба три пъти наведнъж"}
{"url": "https://blitz.bg/svyat/irina-sheyk-otnovo-vzbudi-vobrazhenieto-na-fenovete-si-snimka_news708251.html", "text": "\n Ирина Шейк публикува снимка на себе си с миниатюрни бикини и показа своето секси тяло в огледалото. \n \n \n \n \nВярваме, че мнозина са пренебрегнали уискито на същата снимка, както и дали Ирина провокира бивши любовници или примамва нови ухажори, предстои да видим ... \n \n Превод: БЛИЦ \n", "date": "2019.11.09", "title": "Ирина Шейк отново възбуди въображението на феновете си СНИМКА"}
{"url": "https://blitz.bg/svyat/the-economist-syuznitsite-vzroptakha-sreshchu-dumite-na-makron-za-nato_news708278.html", "text": "\n Съюзниците възроптаха срещу думите на френския президент Еманюел Макрон за НАТО, пише британското списание The Economist. \nВ продължение на месеци в НАТО се притесняваха, че срещата на върха на лидерите на Aлианса в Лондон на 3 декември може да бъде помрачена от неподходяща забележка на Доналд Тръмп.  \n \nТе не взеха предвид Еманюел Макрон. В интервю за The Economist, публикувано на 7 ноември, президентът на Франция заяви, че НАТО преживява „мозъчна смърт“. Той постави под въпрос член пет, клаузата за колективна защита на съюза и заяви, че не е сигурен дали САЩ ще се появят, за да защитят Европа в криза. \n \nМакрон не каза нищо повече от това, което се мърмори в канцелариите и мозъчните тръстове от години, особено след избирането на Тръмп, който нарече НАТО „остарял“ и се скара на съюзниците, че не изразходват достатъчно за отбрана. Но желанието на Макрон да го каже на висок глас разтревожи НАТО. \n \nВ същата сутрин, когато се появиха думите на Макрон, Йенс Столтенберг, генералният секретар на НАТО, произнесе реч в Берлин. Макар и да не е замислена като отговор на френския президент, може и да е било такава. \n \nМакрон се похвали, че новите схеми на ЕС за отбрана показват, че „Европа има капацитет да се защити“. Столтенберг приветства тези проекти, но се подигра с идеята, че те могат да заменят силата на САЩ, заявявайки: „Европейският съюз не може да защити Европа.“ \n \nСтолтенберг посочи, че след като Великобритания напусне блока, 80% от разходите за отбрана на НАТО ще идват от съюзници извън ЕС. Германия ще бъде оставена като единственият член на ЕС, ръководещ една от четирите бойни групи на Aлианса в Източна Европа (Франция спорадично допринася с малобройна войска за към британското военно присъствие в Естония). „Европейското единство“, заключи той, „не може да замени трансатлантическото единство“. \n \nМного страни в НАТО са съгласни. Източноевропейските съюзници са особено подозрителни към всичко, което може да отблъсне САЩ, или още по-лошо, да даде на Русия полъх на западната слабост. \n \nСлавомир Дебски, директор на Полския институт за международни отношения, мозъчен тръст, близък до правителството, каза, че амбицията на Макрон за европейска отбрана „се разглежда във Варшава като опасен мираж“. Това мнение е широко разпространено източно от река Одер. „Макрон вижда това като последно усилие от страна на ЕС да бъде участник в геополитиката на 21 век“, казва Джейми Шей, който до миналата година беше заместник-помощник генерален секретар в НАТО. \n \n„Но идеята за стратегическа автономия все още не е изчезнала.“ \n \nДруги споделят съмненията на Макрон, но смятат, че тяхното публично изричане от политически лидер е дипломатическа грешка. Ангела Меркел, канцлер на Германия, която сама призова Европа да \"вземе съдбата си в свои ръце\" през 2017 година и миналата година призова за \"истинска, реална европейска армия\" порица Макрон за неговите \"остри думи\" и \"съкрушителен удар \". \n \nТя настоя, че НАТО остава крайъгълен камък на германската сигурност. \n \nДори много френски наблюдатели, които симпатизират на Макрон, останаха объркани. „Силата на НАТО се опира не на танкове или бомби, а на схващането, че когато настъпи криза, Алиансът ще действа като цяло. \n \nПовдигането на съмнение относно член пет само по себе си го обявява за мъртъв “, казва Фабрис Потие, бивш ръководител на политическото планиране на Йенс Столтенберг и член на политическата партия на Макрон, „Република, напред“. Франсоа Хайсбург, бивш френски служител по отбраната, който беше съветник в кандидат-президентската кампания на Макрон за националната сигурност, казва, че думите му са \"много смущаващи\". \n \nНай-мекото тълкуване на коментарите на Макрон е, че преди срещата на върха в НАТО той се стреми да отправи „двоен призив за събуждане както на САЩ, така и на Европа“, както казва Шей: “Казва на САЩ да се посвети отново на отбраната на Европа и Европа да вземе сериозно своята собствена сигурност. \n \nОпасността е, че този коментар просто ще раздели двете страни на разстояние и ще засили вярата на Тръмп в девиза „Америка на първо място“. Това би могло да доведе до трудна среща на върха.\n", "date": "2019.11.09", "title": "The Economist: Съюзниците възроптаха срещу думите на Макрон за НАТО"}
{"url": "https://blitz.bg/svyat/merkel-iztochna-germaniya-shche-zaprilicha-na_news708296.html", "text": "\n Изравняването на условията на живот в източна и западна Германия може да отнеме още около половин век, че и повече, заяви канцлерката Ангела Меркел в интервю за в. Suddeutsche Zeitung, информира БГНЕС. \n Според нея германското общество по-активно отпреди осъжда темата за падането на Берлинската стена, което според нея може да е свързано със засилването на „националистическите и протекционистките тенденции в света”. „И тук погледът е много по-силно насочен към различията, които съществуват между “старите” и “новите” земи”, посочи тя. \n Меркел призова към търпение, включително за преодоляване на тези различия. „Трябва да се преодоляват и трудностите на свободата, свеждащи се до това, че трябва да се взимат решения. Животът в ГДР понякога бе почти по-удобен, защото на някои неща просто не може да се влияе”, отбеляза тя. \n", "date": "2019.11.09", "title": "Меркел: Източна Германия ще заприлича на..."}
{"url": "https://blitz.bg/svyat/panika-v-moskva-plashat-5-zvezdni-khoteli-s-otroven-gaz_news708302.html", "text": "\n Неизвестни са заплашвали скъпи, петзвездни хотели в Москва, че ще вкарат вътре отровен газ.  \n \nНа пощата на легендарния Арарат Парк Хаят е пристигнало съобщение, в което е имало предупреждение, че в три хотела ще бъдат активирани балони с отровен газ.  \n \nТе заявили, че балоните с газ се задействат дистанционно и ще бъдат пуснати през нощта, когато всички спрят, за да има колкото се може повече жертви. \n \nВ писмото пишело още: \"Да живее октомврийската революция!\" \n \nВъв всички хотели е била изпратена полиция и следови кучета за проверка на помещенията и прилещажата територия, но не са намерени подозрителни предмети.  \n \nПо-рано мъже заплашваха, че ще взривят купола на храма Василий Блажени и офис на \"Яндекс\", ако не получат биткойни. Тогава също се оказа, че заплахата е фалшива.  \n \n", "date": "2019.11.09", "title": "Паника в Москва! Плашат 5-звездни хотели с отровен газ"}
{"url": "https://blitz.bg/lyubopitno/video-s-polugoliya-prezident-na-ukrayna-razsmya-mrezhata_news708304.html", "text": "\n В Мрежата се появи видео от тренировката на президента на Украйна Владимир Зеленски.  \n \nНа кадрите той спортува полугол, обут в шорти и прави странични преси \n \nЛидерът на Украйна изпълнява упражненията под ръководството на треньор. \n \n \n \n Превод БЛИЦ \n", "date": "2019.11.09", "title": "ВИДЕО с полуголия президент на Украйна разсмя мрежата"}
{"url": "https://blitz.bg/svyat/nay-uzhasyavashchite-opiti-za-byagstvo-prez-berlinskata-stena_news708287.html", "text": "\n В месеците преди изграждането на Берлинската стена, хиляди хора от ГДР бягат в Западен Берлин. Почти 50 000 души стават бежанци, защото се опасяват, че ще бъдат изолирани от останалия свят.  \n Каквото се случва на 13 август 1961 г. Този ден е наречен „Неделята на бодливата тел“. Тогава границата между Източен и Западен Берлин е затворена. Събитието се разиграва в малките часове на нощта, а на сутринта гражданите на Източен Берлин се събуждат в капан, разказва в репортаж Нова телевизия.  \n Шокът за хората е голям, те не могат да повярват, че повече няма да има влакове, които да ги водят в Западен Берлин. Така семейства остават разделени, а много студенти прекъсват образованието си.  \n Гражданите от Западен Берлин не са съгласни с това брутално потъпкване на човешките права и протестират край поставената бодлива тел на границата. В източната част на града хората са подложени на пропаганда, която трябва да ги убеди, че те не са в капан, а по този начин са защитавани от правителството.  \n \n \n В същото време американският президент Джон Кенеди се съгласява с изграждането на Стената. Според него това е много по-добро решение, отколкото една предполагаема война, която може да е катастрофална за човечеството.  \n Така жителите на Източен Берлин са оставени сами. Те не могат да се примирят с положението и още в първите часове от затварянето на границата, започват да правят опити за преминаването ѝ.  \n През първите дни и седмици след построяването на Стената много от жителите на Bernauer Strasse се опитват да избягат от граничните си домове. Те не искат да се разделят с роднините си и са подложени на постоянен тормоз от източногерманските власти.  \n \n  \n След 18 август всички входни врати, които излизат на тротоара в Западен Берлин, са заковани или затворени, а през задните дворове са създадени нови входове. Полицаи стоят в коридорите на сградите и проверяват документите на всички, които искат да отидат в някой апартамент.  \n \n \n \nТези мерки пораждат страх и отчаяние у много от жителите. Затова те започват да скачат от прозорците си, за да избягат на Запад. Пожарната служба в Западен Берлин се опитва да ги хване в спасителните си мрежи, за да не се наранят. Но много от тези хора намират смъртта си.  \n Петер Фехтер \n Съдбата на 18-годишния Петер Фехтер е един от най-известните случаи на убийство край границата. Младото момче решава да премине през Берлинската стена близо до американския сектор. То е забелязано от войниците на Източен Берлин, които охраняват стената. Те стрелят по него и го улучват в крака.  \n \nПетер пада в ничията земя. Момчето агонизира и моли за помощ. Никой не идва да му помогне. Хората от източната и западната част стоят безучастни. След няколко часа страдание, момчето издъхва. Смъртта му предизвиква големи демонстрации в Западен Берлин.  \n Фотографии на умиращия младеж са показани по целия свят. Те превръщат агонизиращата смърт на Питър Фехтер в символ на безчовечността на източногерманския режим. Днес нито една хроника на 20-ти век не пропуска името му. \n \n„В Петер Фехтер Берлинската стена намира, ако не първия, то може би най-големия мъченик. Това е срам, от който източногерманският режим никога не се възстановява, въпреки най-добрите си пропагандни усилия“. \n \n Децата \n На 14 март 1966 г. граничните полицаи застрелват две деца - Йорг Хартман и Лотар Шлойзер, които са на възраст 10 и 13 години. Момчетата успяват да проникнат незабелязано в граничната зона на Източен Берлин, след като се стъмва. Те искат да отидат при бащата на едното от тях, който живее в Западен Берлин.  \n Тридесет години след тяхната смърт, граничарят, който ги застрелва, обяснява защо го е направил. Той вижда сянка от своята наблюдателна кула и стреля по нея само защото смята, че това е негово задължение.  \n \n \n Десетгодишното момче умира веднага, а неговият тринадесетгодишен приятел загива в полицейската болница, в която е откаран. И двете деца са родени и израснали в Източен Берлин. Властта там обаче  не иска да съобщи истинската причина за смъртта им  и кара близките на момчетата да повярват, че те са загинали при инцидент.  \n Водата \n Инго Крюгер и годеницата му Ингрид живеят от двете страни на Берлинската стена. Колегите на младия мъж докладват на ЩАЗИ за връзките му със Запада. Инго пояснява пред властта, че след сватбата, годеницата му ще се премести при него. Мъжът кандидатства и за собствен апартамент.  \n \n \n Двамата влюбени си разменят писма и подаръци през бодливата тел. Но с течение на времето тези срещи стават трудни за организиране. А когато двойката разбира, че затворената граница се превръща в постоянна ситуация, Инго започва да подготвя бягството си.  \n \n \n Тъй като е опитен водолаз, Инго решава, че ще може да избяга през някоя от гранични води. Подобно на много източногерманци след него. Той старателно подготвя плана си, някои негови приятели му помагат, а годеницата му го чака на западния бряг. Крюгер влиза във водата на 10 декември, но така и не успява да стигне до Ингрид. Тялото му е извадено от източногерманските митничари. Смята се, че 21-годишният бежанец се е удавил.  \n Властите съобщават на роднините и колегите му, че негови приятели и годеницата му са му помогнали да подготви бягството си и те са виновни за смъртта му. Един от приятелите му е  арестуван за подпомагане на „бягство от републиката“. Друг пък е изнудван да работи с ЩАЗИ.  \n В периода 1961-1989 г. поривът към свободата се оказва смъртоносен за най-малко 140 души, които са убити или загинали по други начини, пряко свързани с граничния режим на ГДР при Берлинската стена. \n \n \n", "date": "2019.11.09", "title": "Най-ужасяващите опити за бягство през Берлинската стена"}
{"url": "https://blitz.bg/layfstayl/skorost/ordie-na-dve-kolela-vizhte-vpechatlyavashchiya-ducati-panigale-v4-s-video_news707617.html", "text": "\n Италианската марка представи новия си супермотоциклет, в който са въплътени най-новите пистови технологии. \n \nDucati Panigale V4 S 2020 е получил нова каросерия, а също така някои части от корпуса и технологиите от пистовия V4 R. Производителят твърди, че всички изменения в модела осигуряват на мотоциклета 10-30% по-добри показатели от предшественика си. \n \nАеродинамиката на новия Panigale е оптимизирана за създаване на по-силно притискане, по-ниско съпротивление и по-ефективно охлаждане на двигателя. \n \n \n", "date": "2019.11.09", "title": "Оръдие на две колела: Вижте впечатляващия Ducati Panigale V4 S ВИДЕО"}
{"url": "https://blitz.bg/svyat/silno-zemetresenie-raztrese-gvatemala_news708318.html", "text": "\n Земетресение с магнитуд 5,6 По Рихтер разтърси днес южната част на Гватемала. Това съобщи „Ройтерс”, като се позовава на Геофизичния институт на САЩ. \n Епицентърът на труса е на 8 км северозападно от град Касиляс и на 50 км югозападно от столицата Гватемала, на дълбочина около 200 километра. \n Все още не е ясно дали има жертви и разрушения. \n", "date": "2019.11.09", "title": "Силно земетресение разтресе Гватемала"}
{"url": "https://blitz.bg/svyat/strashna-zaraza-v-madrid-panikata-raste_news708273.html", "text": "\n Черните плъхове вече са в Мадрид, съобщиха днес от Асоциацията за опазване на околната среда (Anecpla). От департаментът за опазване на околната среда в Мадрид, потвърдиха за наличието на този опасен вид гризачи в десет точки на испанската столица.      \n \nПървите екземпляри от този вид плъхове са забелязани в края на 2018 г., както бе посочено в изявленията пред медиите от ръководителя на отдела за векторен контрол на Комунидад Мадрид Хосе Мария Камара, въпреки че досега не е представлявал опасност за общественото здраве. \n \nАсоциацията за опазване на околната среда и кметството на Мадрид съгласуваха днес план за премахване на този опасен вид гризачи. Черният плъх (Rattus rattus) идва от Азия. \n \nТой тежи около 250 грама, размножава много бързо и е потенциален носител на инфекции като лептоспироза или салмонелоза, казват от Асоциацията.   \n \nТези вид гризачи, който досега се срещаше само покрай реки и влажни зони в Мадрид, вече може да се види в паркове и градини, за разлика от сивият плъх, който се крие в канализацията. Затова от администрацията на Мадрид отправиха призив към всички граждани, ако видят черен плъх, да позвънят на 010, който е безплатен.\n", "date": "2019.11.09", "title": "Страшна зараза в Мадрид, паниката расте"}
{"url": "https://blitz.bg/layfstayl/za-damite/kolegi-spukakha-ot-podigravki-krasavitsa-za-bradata-snimki_news707727.html", "text": "\n Докато сме в офиса можем да се нагледаме на какви ли не странни колеги. Но оказа се, че винаги този, който се смее последен печели. \n Доказателство за това е случката в един обикновен офис. \n \n Едно от момичетата, работещо там, започнало да се дразни на дългата си коса, която била пусната и пречила на работния й процес. \n \n \nТогава тя си направила „брада“, а колегите и почнали да я спукват от подигравки. \n \n Но само с едно движение тя успя да затапи всички. \n \n", "date": "2019.11.09", "title": "Колеги спукаха от подигравки красавица за брадата ѝ СНИМКИ"}
{"url": "https://blitz.bg/svyat/kral-potrese-sveta-s-podartsite-za-svoite-zheni-video_news707831.html", "text": "\n В това кралство две трети от жителите се намират под прага на бедността, а всеки четвърти е носител на ХИВ (световен антирекорд). \n \nКадрите, разпространени в мрежата, накараха потребителите да реагират и да изразят своето възмущение от действията на владетеля на държавата, който прави впечатление с изумително разточителен лукс на фона на безкрайно бедните му поданици, които са в окаяно положение. \n \n \n \n \n", "date": "2019.11.09", "title": "Крал потресе света с подаръците за своите жени ВИДЕО"}
{"url": "https://blitz.bg/layfstayl/za-damite/viktoriya-reshi-che-chaka-vtoro-bebe-no-istinata-se-okaza-poveche-ot-uzhasyavashcha_news708138.html", "text": "\n Жителка на британския град Бовингтън обърка злокачествен тумор с бременност. 31-годишната Виктория Джонстън узнала, че ще става майка, след като си направила тест за бременност, купен от най-близката аптека. \n \n„В първите пет седмици след теста чувствах, че нещо не е както трябва. Много е трудно да се обясни, просто не чувствах, че не съм бременна”, разказва тя, цитирана от „Дейли мейл”. \n \n \n \nНепрекъснато й се гадело, а коремът й растял много по-бързо от очакваното. \n \n \n \nВ 12-ата седмица си направила видеозон, който потвърдил, че подозренията й не са случайни. \n \nВместо плод обаче, лекарите открили нещо ужасяващо.  \n", "date": "2019.11.09", "title": "Виктория реши, че чака второ бебе, но истината се оказа повече от ужасяваща"}
{"url": "https://blitz.bg/svyat/sashch-nalagat-vzrastovi-ogranicheniya-za-elektronnite-tsigari_news708258.html", "text": "\n Администрацията на САЩ планира да вдигне до 21 години възрастта за правото да се купуват електрони цигари, обяви президентът Доналд Тръмп пред журналисти. \n \n\"Трябва да се погрижим за нашите деца, това е особено важно, у нас ще имаме възрастово ограничение – 21 години, ще обявим това следващата седмица\", категоричен е държавният глава. \n През последните месеци в САЩ се изостри дискусията дали тези цигари влияят негативно върху здравето. \n Министърът на здравеопазването и социалните служби Алекс Азар заяви, не властите искат в значителна степен да ограничат продажбата в страната на електронни цигари с ароматни добавки. \n", "date": "2019.11.09", "title": "САЩ налагат възрастови ограничения за електронните цигари"}
{"url": "https://blitz.bg/svyat/gugl-otbelyaza-30-godini-ot-padaneto-na-berlinskata-stena_news708261.html", "text": "\n \"Гугъл\" отбеляза с дудъл 30 години от падането на Берлинската стена. Това е епохално събитие за Европа. \n Във вечерта на 9-ти ноември 1989 година отпада забраната за преминаване на границата между Източен и Западен Берлин. \n \"Добър ден, уважаеми зрители! От тази сутрин граждани на Германската демократична република могат да пътуват до Федералната република през Чехословакия. За напускането на ГДР те вече не се нуждаят от изходна виза, а единствено от документ за самоличност\". \n Това обявява на днешния ден преди 30 години в новинарската си емисия германската обществена телевизия Цет Де Еф. \n Всичко започва на 12-ти август 1961 година. На Бранденбургската врата има проверки, но минаването все още е възможно. Около два часа през нощта полицаи запречват всички входове и изходи към Западен Берлин и така започват 28 години разделение и преследване. \n \"Чекпойнт Чарли\" е бил един от граничните пунктове от Източен към Западен Берлин. Към днешна дата за много е една от най-популярните туристически атракции. За други - лична история от Западен Берлин. \n Все пак едно съмнение за изборни манипулации отприщва протестната вълна в бившата ГДР, преляла в масови демонстрации и в кулминацията - падането на Берлинската стена на 9 ноември 1989 г., припомня БНР. \n Че изборите в бившата ГДР се манипулират, не е било тайна за никого. След затварянето на изборните секции на местния вот на 7 май 1989 г. стотици граждани на Лайпциг се обявяват за доброволци в броенето на бюлетините, което по закон им е разрешено, но до този ден никой не се е осмелявал да направи. \n От тогава на всяко седмо число от месеца започват да се провеждат протестни демонстрации в Лайпциг, Дрезден и Източен Берлин с искане за свободни избори, свобода на словото и свободно пътуване зад границите на ГДР. \n През октомври на пл. \"Александерплац\" в разделения град се събират над 70 хиляди души в най-големия спонтанен протест в историята на Източна Германия. Месец по-късно пада Берлинската стена. \n \"Александерплац\" е едно от местата, където днес започва \"седмица на спомените\" до края на седмицата ще се състоят различни събития, с които Германия ще отбележи 30-та годишнина от падането на стената. \n \"Преборихме се с диктатурата. Свободата, в която живеем днес, беше извоювана преди 30 години на улицата. Точно това искаме да припомним на хората, но и да се запитаме, дали днес всичко е наред\", казва Мориц ван Дюлмен от организационния комитет на честванията на мирната революция в Берлин. \n 30 години след промените германците не оценяват еднозначно прехода. 56 процента от западногерманците смятат, че преходът е бил справедлив. На същото мнение са едва 40 процента от хората в източната част. \n", "date": "2019.11.09", "title": "\"Гугъл\" отбеляза 30 години от падането на Берлинската стена"}
{"url": "https://blitz.bg/svyat/shotlandiya-reshava-bdeshcheto-si-na-12-dekemvri_news708262.html", "text": "\n Първият министър на Шотландия и лидер на Шотландската национална партия (ШНП) Никола Стърджън заяви, че гласуването за нейната партия в извънредните общи избори на 12 декември ще бъде вот за определяне на бъдещето на Шотландия от самите шотландци. \n \nСтартирайки предизборната кампания на шотландските националисти, Никола Стърджън изтъкна, че общите избори на 12 декември са най-важните за цяло едно поколение и ще определят бъдещето на Шотландия. \n \nСтърджън иска да бъде проведен втори референдум за независимост на Шотландия следващата година. \n \nПремиерът Борис Джонсън заяви при вчерашното му посещение в Шотландия, че твърдо ще се бори за запазване на целостта на Обединеното кралство и няма да допусне такъв референдум. \nШНП бе представена с най-много депутати в предишния парламент след двете основни партии на консерваторите и лейбъристите, така че техните гласове не са за пренебрегване като коалиционен партньор. \n \n", "date": "2019.11.09", "title": "Шотландия решава бъдещето си на 12 декември"}
{"url": "https://blitz.bg/svyat/tvrde-debela-kotka-ne-beshe-dopusnata-v-salona-na-samoleta-i-ya-pratikha-v-biznes-klasa_news708267.html", "text": "\n Фантастична, но въпреки това най-истинска история, се случи с котарака Виктор, който заедно с господаря си Михаил Галкин отлетя от Рига за родния му Владивосток през Москва. Първата част от полета Рига-Москва беше нормална: регистрирана, качеване на борда, полет. Вярно, че Виктор имаше труден полет, дрога, стискаше уши и пр. Може би го измъчвали лоши опасения? \n \nВ Москва обаче, по време на пехвърлянето в Шереметиево, служителите поискали да претеглят котката на ветеринарен контрол. \n \n„Контролното претегляне показа, че животното тежи твърде много повече от 10 кг,  за да може да пътува в салона. След което служителката тържествено обявила, че котката е отравила в багажното. На всички опити да се обясни, че котката няма да издържи 8 часа в багажното жива и ще има кошмари за това до края на живота си, тя отговори, че има правила и няма да поема отговорност заради 2-та излишни килограма на Виктор,\" описа злополуките с котката на страницата си във Фейсбук Галкин. В резултат на това Михаил трябвало да предаде билета си. \n \nТой започнал да търси мъчително изход и го намерил - да организира подмяна. С помощта на социалните мрежи намерих мини Виктор с приятел - очарователна котка Фийби, която тежеше толкова, колкото изисква Аерофлот. Но възникна и друг проблем - с билетите. Галкин го завел в бизнес класа. \n \nНа другия ден Михаил с добре охранения Виктор, пристигнали на летището. Операцията по заместването била успешна: кантарът показал приемливо тегло. След като се регистрирла за полета, Михаил върна Фийби на собствениците и се качил с Виктор. Седейки в салона на бизнес класата, едва се сдържах от изкушението да викам на стюарда от радост: „Момче, донеси ни малко водка, ние летим до вкъщи,“ пише той. \n \n Превод: БЛИЦ \n \n", "date": "2019.11.09", "title": "Твърде дебела котка не беше допусната в салона на самолета и я пратиха в бизнес класа"}
{"url": "https://blitz.bg/layfstayl/za-damite/avstraliyski-dietolog-razkri-kak-da-se-razdelim-s-izlishnite-kilogrami-bez-usiliya_news708133.html", "text": "\n Австралийският диетолог Сузи Бърел разкри най-голямата тайна, която не дава мира на хиляди жени по света - как да се разделим с излишните килограми. \n \nПо думите й, за да отслабнем, не трябва да се подлагаме на глад и да се потим до припадък във фитнеса.  \n \n \n \nСъветите й са изключително прости и не изискват специални жертви. Единственото, което трябва да направим, е да започнем да ги следвате още сега, за да постигнем желания ефект.  \n \n \n", "date": "2019.11.09", "title": "Австралийски диетолог разкри как да се разделим с излишните килограми без усилия"}
{"url": "https://blitz.bg/svyat/lavrov-se-zakacha-s-makron-kogato-nato-izleze-ot-mozchnata-smrt-nie-shche-sme-tuk_news708277.html", "text": "\n Френският президент Еманюел Макрон е точният човек, който е в състояние да постави диагнозата, че НАТО е в \"състояние на мозъчна смърт\". Това заяви министърът на външните работи на Руската федерация Сергей Лавров, като добави, че Москва е готова да изчака, докато алиансът се възстанови от своите заболявания, предават световните агенции. \n \n\"Що се отнася до медицинските въпроси, не бих искал да влизам в полемика. Ако президентът Макрон е почувствал, че тази диагноза е налице, той има пълното право да се изкаже. Той познава НАТО много по-добре от мен, тъй като представлява страна, която е един от лидерите на Северноатлантическия алианс\", заяви Лавров. \n \n\"Ние, разбира се, бихме искали да имаме нормален диалог с НАТО, но всички форми на взаимодействие бяха замразени не по наша вина. Не ние бяхме инициатори на мерките, които НАТО предприе срещу руската делегация при алианса в Брюксел. Тях просто ги размотват по няколко дни, без да отговарят на предложенията за срещи. Ние, разбира се, няма да се натрапваме\", обясни Лавров. \n \nСъщевременно той отбеляза, че Москва е готова за равноправно и взаимноизгодно сътрудничество с НАТО. \n \n\"Така че, когато НАТО оздравее, ние сме на линия\", подчерта руският дипломат №1. \n \nПо-рано президентът на Франция Еманюел Макрон заяви в интервю пред списание Economist, че НАТО е в „мозъчна смърт“, като обясни, че има предвид липсата на координация между Европа и САЩ, както и агресивните действия на страната-членка на Алианса Турция. \n \n„Това, на което ставаме свидетели в момента, е мозъчната смърт на НАТО“, заяви държавният глава. \n \n„Няма каквато и да е координация за взимането на стратегически решения между САЩ и техните съюзници в НАТО. Никаква. Имате некоординирани агресивни действия спрямо друг съюзник в НАТО – Турция, в район, където нашите интереси са поставени на карта“, добави Макрон. \n \n", "date": "2019.11.09", "title": "Лавров се закача с Макрон: Когато НАТО излезе от мозъчната смърт, ние ще сме тук"}
{"url": "https://blitz.bg/layfstayl/skorost/prodava-se-idealen-mercedes-s-class-ot-90-te-s-malk-probeg-snimki_news707419.html", "text": "\n Поставен за продажба е култовият седан Mercedes-Benz S500 от 1996 г. в перфектно състояние. \n \nАвтомобилът е отлично съхраняван. Например, пробегът му е само 12 хиляди км. Освен това, в продължение на 23 години той е имал само един собственик. \n \nСалонът на Mercedes S500 W140 се отличава с рядка синя кожа и орехово дърво. Той също така е отлично запазен. Оборудването включва климатичен контрол и електрически седалки. \n \n \n", "date": "2019.11.09", "title": "Продава се идеален Mercedes S-Class от 90-те с малък пробег СНИМКИ"}
{"url": "https://blitz.bg/layfstayl/skorost/nay-posle-poyavikha-se-snimki-ot-salona-na-novata-skoda-octavia_news707835.html", "text": "\n Преди официалната премиера на четвъртото поколение на Skoda Octavia в интернет бяха публикувани нови шпионски фотографии. \n \nТози път имаме възможността да разгледаме екстериора на новата Octavia „от друг ъгъл“, но по-важното е, че за първи път можем да разгледаме интериора на автомобила. \n \nМоже да бъде направен извод, че вътрешността на най-популярната Skoda ще се промени драстично. \n \n \n \n \n", "date": "2019.11.09", "title": "Най-после! Появиха се СНИМКИ от салона на новата Skoda Octavia"}
{"url": "https://blitz.bg/svyat/statuya-na-ronald-reygn-be-otkrita-v-berlin_news708264.html", "text": "\n Статуя на Роналд Рейгън бе открита днес в посолството на САЩ в Берлин с изглед към мястото, където през 1987 г. тогавашният американски президент призовава Съветския съюз да разруши Берлинската стена, предаде АП. \n Държавният секретар Майк Помпейо окачестви събитието като \"величествен момент\", преди да помогне за свалянето на драперията от статуята. Изпълнената в по-голям от човешки ръст скулптура е разположена на терасата на посолството на равнището на прочутата Бранденбургска врата. \n Бранденбургската врата, която бе в Източен Берлин, бе мизансцен на речта на Рейгън, в която той прикани съветския президент Михаил Горбачов да продължи започнатите от него реформи. \"Ако се стремите към либерализация, елате при тази врата, г-н Горбачов, отворете тази врата. Г-н Горбачов, разрушете тази стена\", каза той. \n В събота се навършват 30 години от падането на Берлинската стена. По време на двудневното си посещение в Германия Помпейо ще присъства на възпоменателните церемонии в няколко германски населени места. \n \nНаскоро министърът на външните работи на Германия Хайко Маас бе критикуван у дома и в чужбина заради своя статия, публикувана в 26 европейски вестника, за падането на Стената и на комунизма, в която не споменава Рейгън или друг американец. \n", "date": "2019.11.09", "title": "Статуя на Роналд Рейгън бе открита в Берлин"}
{"url": "https://blitz.bg/svyat/myuzikl-za-zhivota-na-tina-trnr-izleze-na-broduey_news708256.html", "text": "\n Мюзикълът за живота на Тина Търнър излезе на Бродуей. В биографичното представление с брилянтното си превъплъщение в образа на звездата овациите обра актрисата Ейдриън Уорън. Самата Тина не присъства на премиерата сред публиката. \n \nВечните хитове на Тина Търнър сякаш върнаха времето назад в златните години на кралицата на рокендрола. Мюзикълът на режисьорката Филида Лойд излезе най-напред в Лондон през април тази година, а сега събра на премиерата на Бродуей съзвездие от знаменитости.Упи Голдбърг, телевизионна водеща: За мен тя означава целия свят. \n Спектакълът проследява живота на Тина - дълга битка с нещастия, трудности и страдания, от която се ражда ярка звезда. Певицата похвали горещо изпълнителите.Тина Търнър: Някой написа, че този мюзикъл представя моя живот, но той е като отрова, която се е превърнала в лекарство. Никога няма да бъда толкова щастлива както сега. \n По всеобщо мнение Ейдриън Уорън, така успешно се превъплъщава в ролята, че на сцената сякаш е самата Тина.Ейдриън Уорън, актриса: Не можеш да си спестиш тежкия труд, казва Тина. Аз се старая да открия нейната същност. Но екипът ми разреши да вложа в ролята и нещо от себе си. \n Вече се продават билети за мюзикъла до юни идната година. \n", "date": "2019.11.09", "title": "Мюзикъл за живота на Тина Търнър излезе на Бродуей"}
{"url": "https://blitz.bg/layfstayl/za-damite/dzhendr-idiotiya-napravi-krasivoto-momichentse-na-dzholi-i-brad-pit-v-ppchivo-momche-snimki_news707733.html", "text": "\n Това, което може да се случи в Холивуд, винаги може да изненада всички. Но когато към екстравагантността на знаменитостите, които живеят там, се добави и джендър идеологията, нещата могат да излязат извън контрол. \n \n Доказателство за това е странното нещо, което се случи с едно от красивите русокоси момиченца на вече разделилите се холивудски знаменитости Анджелина Джоли и Брад Пит. \n Преди време от   ви показаха  . \n Малко преди това от   публикуваха и  . \n Именно за нея ще поговорим сега. Най-голямата родна дъщеря на известната холивудска двойка сега изглежда като тийнейджърка. \n Тази година Шайло навърши 13 години. Но, оказа се, че детето не мечтае за първия си грим, красиви рокли и момчета, както правят обикновените момичета на тази възраст.  \n \n Като дете Шайло казала на родителите си, че иска да бъде момче. Тази новина се разпространи по целия свят, където някои укориха родителите за лоялността им, а други смятаха, че това е проста детска глупост. \n Въпреки опитите на майка й да се обърне към лекарите, позицията на Шайло не беше променена, тя също помоли близките й да я наричат Джон.  \n \n Но не само това. \n \n", "date": "2019.11.09", "title": "Джендър идиотия направи красивото момиченце на Джоли и Брад Пит в пъпчиво момче СНИМКИ"}
{"url": "https://blitz.bg/svyat/piyano-dete-izskochi-pred-kolata-na-politsay-i-zagina-video_news708266.html", "text": "\n Шестгодишно дете загина под колелата на кола на полицай, след което вещото лице откри 0,51 промила алкохол в тялото на починалото малолетно, пишат местни медии.  \n \nМайорът от полицията Сергей Меншиков, който уби шестгодишния Ваня в село Буйско край Киров на 13 юли, е само свидетел по наказателно дело за смъртта на детето, което изскочило с колелото си ненадейно на улицата. За това разказа адвокатката на семейството на починалото момче Жана Шмит. \n \nВидяхме материалите по случая само в съда и бяхме зашеметени. Оказва се, че е имало някакъв вид биологична експертиза. Те просто искаха да приключат делото поради липса на доказателства (престъпление). Детето умря, но никой не е виновен. Самото дете е виновно, че пияно е изскочило на пътя. В тази част от делото прочетох, че той е разпитан като свидетел. Подадох петиция и получих официален отговор, че статутът му е „свидетел“, негодува Шмит. \n \nПо думите й на полицая не е повдигнато обвинение. Адвокатката смята също, че изводите за липсата на причинно-следствена връзка между скоростта на автомобила и смъртта на Ваня са неправилни.  \n \n Превод: БЛИЦ \n \n \n", "date": "2019.11.09", "title": "Пияно дете изскочи пред колата на полицай и загина ВИДЕО"}
{"url": "https://blitz.bg/layfstayl/mariya-si-khvana-nov-lyubovnik-i-si-vdigna-tsenata_news708128.html", "text": "\n Хонорарите в попфолка се покачват значително с всеки следващ месец. И докато едни от топимената съвсем основателно си вдигат цената, то има такива, които се надценяват и се причисляват там, където не й е мястото.  \n \nМария явно бързо е намерила заместник на починалия си любовник Ангел Свинаря. Чалга фурията наду изкуствено хонорара си, за да не я викат по участия. Точно така процедираше и докато бе съпруга на Християн Гущеров. \n \n \n", "date": "2019.11.09", "title": "Мария си хвана нов любовник и си вдигна цената"}
{"url": "https://blitz.bg/layfstayl/vizhte-kak-e-izglezhdala-veneta-raykova-predi-25-godini-snimki_news708134.html", "text": "\n Устата журналистка Венета Райкова изпитва носталгия към миналото. Към днешна дата водещата на \"Папараци\" е загубила от позициите си в бранша, а зрителите я недолюбват. Това я кара да милее по старите години, когато още прохождаше в телевизията и всички виждаха светло бъдеще пред нея.  \n \nВече няколко дни Райкова публикува ретро снимки, когато още работеше в БНТ. Повод за показването на фотосите е 60-годишният юбилей на медията.  \n \n \n", "date": "2019.11.09", "title": "Вижте как е изглеждала Венета Райкова преди 25 години СНИМКИ"}
{"url": "https://blitz.bg/layfstayl/za-damite/datata-vi-na-razhdane-izdava-kolko-dlgo-shche-zhiveete_news707944.html", "text": "\n Животът ни на този свят е кратък и трябва да го изживеем по най-правилния и запомнящ се начин. Може би поради тази причина много хора биха искали да знаят колко им е писано да живеят и дали времето ще им стигне да изпълнят всичките си планове.  \n \nВъпреки че много хора вярват в прераждането, почти всички се страхуват от смъртта. Мнозина дори биха били много стресирани, ако знаеха точната дата на смъртта си или тази на някой от любимите си хора.  \n \n \n \nНякои нумерологични прогнози могат да разкажат и за причината за кончината. \n \nЗа да разберете продължителността на живота си, трябва да съберете числата от датата, месеца и годината си на раждане и след това да приведете полученото число до едноцифрено.  \n \n \n \nАко сте родени на 5 октомври 1986 година, например, трябва да съберете: 5+1+1+9+8+6=30=3+0=3. \n \n \n \n", "date": "2019.11.09", "title": "Датата ви на раждане издава колко дълго ще живеете"}
{"url": "https://blitz.bg/layfstayl/ekskluzivni-snimki-ot-taynata-masonska-svatba-na-antoniya-petrova-batinkova_news708121.html", "text": "\n Антония Петрова и Ивайло Батинков вдигнаха цели три сватби, за да обявят любовта си, но една от тях бе абсолютно апокрифна – тайната им масонска венчавка, от която е имало строга забрана да се издава дори детайл в публичното пространство, пише  \n \nСнимки от венчавката така и не се появиха нито веднъж в социалните мрежи, където обикновено можем да видим всичко, но ето, че все пак някой се изкуши да покаже на какво интересно събитие е присъствал... \n \n \n", "date": "2019.11.09", "title": "Ексклузивни СНИМКИ от тайната масонска сватба на Антония Петрова-Батинкова!"}
{"url": "https://blitz.bg/svyat/v-avstriya-se-gotvyat-za-koalitsiya_news708254.html", "text": "\n Консервативната австрийска народна партия (АНП) приключи предварителни консултации с други политически сили на страната и в понеделник ще обяви решение, с кого ще започне практическата част от преговорите за създаване на коалиционно правителство.  \n \nТова съобщи в петък лидерът на АНП Себастиан Курц, който след парламентарните избори президентът Александър ван дер Беллен разпореди да сформира австрийски кабинет. \n \"Този уикенд Народната партия ще обсъди впечатленията от консултациите <...> Не по-късно от понеделник ще вземем решение и ще го обявим\", каза Курц пред репортери във Виена. \n В началото на октомври лидерът на АНП Себастиан Курц получи мандат да състави ново правителство, след като неговата партия спечели предсрочни парламентарни избори. Работата по формирането на кабинета може да продължи до католическата Коледа, 25 декември. Преходното правителство, ръководено от първата канцлерка на Австрия, Брижит Бирлайн, продължава да изпълнява задълженията си до създаването на нов кабинет. \n Най-вероятните сценарии могат да се считат за коалиция с Зелените или възстановяване на правителство с дясната Австрийска партия на свободата (APS). Тандемът със зелените може да се сблъска с трудности поради противоречия с ANP относно миграционната политика и енергетиката. Възможно е нова коалиция на ANP и APS да стане възможен резултат, но ръководството на APS поради разочароващите резултати от изборите се оттегли от коалиционните преговори. \n На 25 октомври Курц обяви, че неговата партия може да започне преговори на правителството със зелените, ако на етапа на консултация успеят да разрешат разногласията по значими въпроси. Както отбеляза Курц, АНП е в добра консултация със Зелените, но по същество партиите са изправени пред вътрешни разногласия, което може да бъде пречка за коалицията. \n", "date": "2019.11.09", "title": "В Австрия се готвят за коалиция"}
{"url": "https://blitz.bg/layfstayl/ptuvane/zimnite-ni-kurorti-se-styagat-usileno-za-sezona-v-bansko-umuvat-koy-e-vinoven-za-video_news708286.html", "text": "\n Все повече българи избират родните курорти за почивка. Това отчитат от Министерството на туризма. На българските туристи ще се разчита много и за успешен зимен сезон в Банско. Днес в курортното градче институциите се събраха, за да обсъдят организацията преди началото на зимния сезон. \n \nМесец преди началото на официалния ски сезон в Банско, все още не са перфектни отношенията между местните традиционни бански механи и  по-високо категориините хотели. Това, което не мога да разделят все още, са туристите. Ако към това се добави и факта, че през изминалия сезон броят на туристите съвсем не беше според очакванията и желанията на местните хотелиери, става ясно, че проблемът съвсем не е малък. \n \n \n \n \n", "date": "2019.11.09", "title": "Зимните ни курорти се стягат усилено за сезона, в Банско умуват кой е виновен за... ВИДЕО"}
{"url": "https://blitz.bg/layfstayl/eto-koya-aktrisa-ot-otkradnat-zhivot-se-razvede_news708301.html", "text": "\n На актьорите и въобще на публичните хора им е много трудно да съчетаят професията с личния живот. Разводите при тях за ежедневие, а някои дори се отказаха от това да търсят любовта.  \n \nЕдна от актрисите от \"Откраднат живот\" също е минала по този път. Разделила се е със съпруга си, но досега предпочиташе да крие този факт.  \n \n \n", "date": "2019.11.09", "title": "Ето коя актриса от \"Откраднат живот\" се разведе!"}
{"url": "https://blitz.bg/layfstayl/pleymeytka-vdigna-top-svatba-i-grabna-titlata-misis-blgariya-kontinental-2019-snimki_news708116.html", "text": "\n Една от най-актуалните плеймейтки вдигна приказна и супер луксозна сватба и заедно с това грабна и престижната титла \"Мисис България Континентал 2019\" на гала церемония в столицата, пише  \n \nСтарозагорката е носителка и на титлите \"Мис Силикон естетик\", \"Мис Стара Загора 2014\", \"Мис София 2015\" и \"Best Erotic Model 2017\", а само преди броени седмици каза заветното \"да\" на известния в Благоевград Йордан Петров по прякор Дани - Таляно! \n \n \n", "date": "2019.11.09", "title": "Плеймейтка вдигна топ сватба и грабна титлата \"Мисис България Континентал 2019\" СНИМКИ"}
{"url": "https://blitz.bg/layfstayl/nova-lyubov-vrna-usmivkata-na-aneliya-snimka_news708307.html", "text": "\n Фолкпевицата Анелия отново се носи на гребена на любовта. Новата тръпка на певицата е отпечатана в нейната усмивка и безупречен външен вид.  \n \nИзпълнителката на \"Дай ми още\" сподели в личния си профил във 'Фейсбук\" огромен букет от червени рози, чиято бройка не можем да преброим. От фотоса веднага заваляха предложения, че става въпрос за изненада от таен обожател.  \n \n \n", "date": "2019.11.09", "title": "Нова любов върна усмивката на Анелия? СНИМКА"}
{"url": "https://blitz.bg/blits-tv/shern-stoun-preszdade-kultovata-seks-stsena-ot-prvichen-instinkt_news708326.html", "text": "\n Една от най-култовите сцени в модерната кино история е нейна и тя е в \"Първичен инстинкт\". Шарън Стоун я пресъздаде на сцената по време на наградите Woman of the Year и Man of the Year на списание GQ в \"Комише Опер\" в Берлин. \n 61-годишната актриса изглеждаше феноменално в къса бляскава рокля с дълбоко V-образно деколте и ръкави тип \"прилеп\". В публиката бе и 19-годишният ѝ син Роан Бронстийн, пише  . \n \n \n Когато получи наградата си, Стоун реши да го направи по своя начин, произнасяйки речта си седнала на стол. С широка усмивка актрисата пресъздаде култовото си движение от преди 27 години, но без да шокира излишно, предвид, че синът ѝ бе там. \n Във въпросната сцена героинята на Шарън - Катрин Трамел, е на разпит в полицията. Докато е бомбардирана с въпроси, тя успява да разсея полицаите, сред които и Майкъл Дъглас, кръстосвайки краката си със суперкъса бяла рокля с полуполо, а отдолу не носи бельо. \n Сцената е особено противоречива за времето си, а към днешна дата е смятана за една от най-култовите в съвременната кино история. \n \n   \n", "date": "2019.11.09", "title": "Шерън Стоун пресъздаде култовата секс сцена от „Първичен инстинкт\""}
{"url": "https://blitz.bg/layfstayl/dve-zheni-se-biyat-za-srfista-lyubovchiya-vv-fermata-snimka_news708097.html", "text": "\n Ревност разяжда риалитито \"Фермата\". Две от красавиците, които лудо си падат по сърфистът-любовчия Сами Хосни, събраха очите на останалите и си спретната нещо невиждано, пише  \n \nДвете дами заформиха такава остра схватка, че на всички свят им се зави. А любопитното в случая е, че ябълката на раздора върти и двете на малкия си пръст... \n \n \n", "date": "2019.11.09", "title": "Две жени се бият за сърфиста-любовчия във \"Фермата\"! СНИМКА"}
{"url": "https://blitz.bg/layfstayl/ptuvane/kakvo-se-sluchva-ako-umre-ptnik-v-yaponski-layner_news708055.html", "text": "\n Ето какво се случи преди година. Излетях за Тайван от Япония с полет на Peach Airlines и по време на полета се случи неприятен инцидент.  \n \nСамолетът  беше на една трета празен и имаше повече от достатъчно свободно място. Тайванско семейство с бебе пътуваше до мен; детето беше палаво, оригваше се, даваха в устата му бутилка мляко, местеха опаковки и торбички, памперси и други подобни напред-назад, пише блогърът Юрий Николаевич.  \n \n \n", "date": "2019.11.09", "title": "Какво се случва, ако умре пътник в японски лайнер"}
{"url": "https://blitz.bg/layfstayl/za-damite/tezi-4-zodii-snuvat-prorocheski-snishcha-ne-prenebregvayte-dumite-im_news707941.html", "text": "\n Хората винаги са се интересували от сънищата и най-вече от тяхното значение. Особен интерес предизвикват пророческите сънища, които могат да ни предупредят за някаква опасност или задаващи се промени. \n \nОбикновено хората сънуват пророчески сънища в нощта на четвъртък срещу петък. На тези четири зодии обаче това им се случва доста по-често.  \n \n \n \nЕкспертите твърдят, че това може да се случи на рождения им ден, на петък 13-и, както и във всеки ден, когато звездите и планетите са конфигурирани възможно най-благоприятно. \n \n \n \nАстролозите не се съмняват, че пророчески сънища съществуват. Но само определени зодии са в състояние да ги сънуват често. \n \n \n", "date": "2019.11.09", "title": "Тези 4 зодии сънуват пророчески сънища, не пренебрегвайте думите им!"}
{"url": "https://blitz.bg/lyubopitno/gael-bonel-sanches-puska-chasovnik-s-avtograf-ot-napoleon_news708322.html", "text": "\n Френският продуцент с испански корени Гаел Бонел Санчес (Gaël Bonnel Sanchez), който избра България, за да живее и работи, е готов с новия си иновативен проект. \n \nСлед като представи своята водка с хайвер – Almas Vodka, сега бизнесменът ще представи пред света през пролетта на 2020 г. колекция часовници с истински подписи на легендарни личности, оставили своята следа в световната история. \n \n \n \n \nВ новото си начинание, Гаел Бонел Санчес ще си партнира с швейцарския бранд „Голай Спирер“ (Golay Spierer). \nПървият такъв ще бъде с името и подписа на един от най-успешните военни пълководци в европейската история – Наполеон Бонапарт. Поводът е 250-годишнината от неговото рождение. Автентичният часовник ще бъде изработен ръчно и само в един екземпляр в цвят розово злато, като на задната страна ще има монета с лика на Наполеон. \n \n \n \n \n„Благодаря на „Голай Спирер“, че харесаха идеята ми и ми се довериха да направим такава лимитирана колекция от часовници. Всеки един от тях ще бъде в един единствен екземпляр, просто защото Айнщайн е един, Моцарт, Леонардо да Винчи и т.н.“, споделя за своето начинание Гаел Бонел Санчес и допълва, че всеки от тях ще бъде със собствен дизайн, в зависимост на коя известна личност е. Тъй като часовниците са лимитирани и само по един брой, те ще бъдат предлагани на търг. Първоначалната такса на аксесоарът с подписа на Наполеон е 50 000 евро и може да бъде намерен тук:  \n", "date": "2019.11.09", "title": "Гаел Бонел Санчес пуска часовник с автограф от Наполеон"}
{"url": "https://blitz.bg/layfstayl/dshcheryata-na-sanya-armutlieva-otiva-na-evroviziya_news708111.html", "text": "\n Талантливата Алма, която прави хит след хит, е най-вероятният представител на България за следващото издание на песенния конкурс \"Евровизия\" в Ротердам през май другата година, пише \"Уикенд\", цитирани от  \n \n16-годишната гласовита къдрокоска, която е копие на майка си Саня Армутлиева, направи нещо невероятно, което със сигурност ще натежи на везната при избора кой да представи страната ни на песенния конкурс... \n \n \n", "date": "2019.11.09", "title": "Дъщерята на Саня Армутлиева отива на \"Евровизия\"?"}
{"url": "https://blitz.bg/layfstayl/ptuvane/otvorikha-izumitelen-muzey-na-khranata-kdeto-posetitelite-tryabva-da-izyadat-video_news708292.html", "text": "\n „Гледай без да пипаш“ – обикновено това е правило номер едно във всеки музей по света. \n \nТо, обаче, не важи в един особен новооткрит музей във френския град Лион. Посетителите в музея, който се помещава в реставрирания Grand Hôtel-Dieu – бивша болница, имат шанса да „погълнат“ информация за всичко, което е изложено там. Буквално. \n \nВ Cité Internationale de la Gastronomie (Международния град на гастрономията) можете да се потопите в дълбините на френската и световната кухня и да ги усетите с всичките си сетива. \n \nТам можете да научите всичко – от това как храните са се развивали през вековете до това как да подредите атрактивно масата за вечеря. Информацията получавате от първа ръка – от най-реномираните шеф готвачи в Лион, съобщава „Дейли Мейл“. \n \n \n", "date": "2019.11.09", "title": "Отвориха изумителен музей на храната, където посетителите трябва да изядат… ВИДЕО"}
{"url": "https://blitz.bg/layfstayl/rayna-se-sbleche-na-raysko-mestentse-snimki-18_news708104.html", "text": "\n Райна не се спира! Пилето на поп фолка, както е известна изпълнителката, пребивава повече в самолетите на път за екзотични дестинации, отколкото на сцената, пише  \n \nИ ако участията й се броят на пръстите на едната ръка, то пътуванията й отдавна са няколко чифта ръце. При едно от скорошните си екскурзии Райна публикува такива горещи кадри, от които се вижда не само, че е в отлична форма, но и че със сигурност е способна да съблазни всеки с вида си... \n \n \n", "date": "2019.11.09", "title": "Райна се съблече на райско местенце СНИМКИ 18+"}
{"url": "https://blitz.bg/layfstayl/za-damite/ekspert-po-ezika-na-tyaloto-razkri-ogromna-tayna-svrzana-s-megan-markl_news708143.html", "text": "\n Изглежда, че Меган Маркъл наистина не лъже и изпитва огромно неудобство, когато цялото внимание е насочено към нея. Или поне в това са убедени психолозите.  \n \nПреди дни експертът по езика на тялото Джуди Джеймс анализира публичните появи на херцогинята на Съсекс и забеляза една интересна и повтаряща се особеност.  \n \n \n \nКогато Меган е на някакво събитие без съпруга си Хари, тя винаги е със спусната коса.  \n \n \n \n", "date": "2019.11.09", "title": "Експерт по езика на тялото разкри огромна тайна, свързана с Меган Маркъл"}
{"url": "https://blitz.bg/lyubopitno/amerikanka-specheli-ot-konni-nadbyagvaniya-no-za-malko-da-stane-golyama-belya_news708294.html", "text": "\n Жителката на американския град Балтимър, щата Мериленд, спечели 12 3000 долара от залог на конни надбягвания и от вълнение забравила фиша в магазина, съобщи UPI. \n \n70-годишната американка пуснала фиша при престоя си в търговски център, докато съпругът й отишъл в магазин за хранителни продукти. Жената избрала виртуални конни надбягвания и заложила на конете с номерата 2, 5, 10 и 7. По думите й цифрите били рожденните дати на хора от семейството й. \n \nКогато номерата съвпаднали, тя занесла фиша на касиера, който потвърдил, че може да претендира за голяма награда. От радост жената хукнала към колата, където вече я чакал мъжът й, и споделила с него радостната новина. И когато той поиска да му покаже печелившия фиш, жената се усетила, че го е забравила на касата. \n \nДвойката се върнала в търговския център и касиера й предал фиш. След няколко дни жената отишла да си прибере печалбата. \n \nПо-рано бе съобщено, че британката Гейл Сей купила три фиша от лотария и от разсеяност записала едни същи числа в два от тях. При проверката на резултата станало ясно, че грешката е усвоила печалбата.\n", "date": "2019.11.09", "title": "Американка спечели от конни надбягвания, но за малко да стане голяма беля"}
{"url": "https://blitz.bg/layfstayl/za-damite/nova-otkrovena-modna-tendentsiya-podludi-zvezdite_news708136.html", "text": "\n Нова откровена модна тенденция набира все по-голяма популярност и определен ще са истински хит през следващия сезон. \n \nМного световноизвестни модни къщи като Loewe, Christian Dior и Tom Ford наблегнаха точно на нея, представяйки новите си колекции а пролет 2020, отбелязва Vogue. \n \nВ модната тенденция веднага се влюбиха и известните дами.  \n \n \n \nВъпреки че навън вече е доста студено, красавици като Джиджи Хадид и Емили Ратаковски, които обожават да се разголват, намериха изход от ситуацията и направо се влюбиха в горещото предложение.  \n \n \n \n \n  \n  \n", "date": "2019.11.09", "title": "Нова откровена модна тенденция подлуди звездите"}
{"url": "https://blitz.bg/layfstayl/skandalno-video-vizhte-kakvi-gi-vrshi-palavata-natali-trifonova-v-kuba_news708320.html", "text": "\n Натали Трифонова от няколко дни е на почивка с майка си и баща си в Куба. Синоптичката съвсем реши да му отпусне края в страната, в която напрежението и стресът са нещо непознато.  \n \nКрасивата блондинка захвърли всички задръжки и се впусна в неспирен купон. Тя побърза да сподели със своите виртуални приятели в социалните мрежи как си прекарва, но някои от тях бяха меко казано шокирани от нейното фриволно поведение.  \n \n \n", "date": "2019.11.09", "title": "Скандално ВИДЕО! Вижте какви ги върши палавата Натали Трифонова в Куба"}
{"url": "https://blitz.bg/layfstayl/za-damite/tazi-drekha-shche-e-khit-v-studenite-dni-prez-esenta-i-zimata-snimki_news707734.html", "text": "\n Напоследък времето тотално се чална и градусите полудяха. Да се чуди човек кой сезон сме. \n Но все пак есента е тук, а скоро и зимата ще се появи. \n Преди време от   ви показаха  . \n Но когато говорим за зимата, облеклото става малко по-сложно. Отрицателните градуси, които са присъщи на този сезон, често ни карат да се навличаме с много и дебели дрехи и да забравим за добрата визия в името на това да ни е топло. \n Но оказа се, че е необходимо да пръскаме луди пари за термо бельо и дрехи, които да ни стоплят. Можем да постигнем всичко това само с една дреха, която вече имаме в гардероба си. \n Друг плюс е, че правилно съчетана, тя може да направи така, че хем да ни е топло през есента и зимата, хем да изглеждаме добре облечени. \n \n \n", "date": "2019.11.09", "title": "Тази дреха ще е хит в студените дни през есента и зимата СНИМКИ"}
{"url": "https://blitz.bg/layfstayl/za-damite/ne-e-za-vyarvane-kakva-krasavitsa-e-zhenata-na-sultan-syuleyman-ot-velikolepniyat-vek-snimki_news707729.html", "text": "\n Ако сте гледали сериала „Великолепният век“, то вероятно познавате актьор като Халит Ергенч. В крайна сметка именно той изигра една от главните роли в този филмов шедьовър, а именно султан Сюлейман Великолепни.  \n \n От   уточняват, че „Великолепният век“ (на турски: Muhteşem Yüzyıl) е турски сериал, който художествено пресъздава историята на Сюлейман Великолепни с наложницата Александра, дъщеря на православен украински свещеник. \n Заедно с Халит във „Великолепния век“ играе и съпругата му Корел Бергусар. \n \n Но имате ли идея колко красива всъщност е тя? \n \n", "date": "2019.11.09", "title": "Не е за вярване каква красавица е жената на султан Сюлейман от „Великолепният век“ СНИМКИ"}
{"url": "https://blitz.bg/layfstayl/ptuvane/zashcho-momichetata-v-kuba-sa-tolkova-privetlivi-km-turistite_news708259.html", "text": "\n Това е страна, в която ромът е по-евтин от водата и хората живеят в разпадащи се къщи. Според статистиката 95% от населението са политически бежанци и затворници. Мнозина някога се опитвали да избягат (отплуват) до САЩ и други страни, но сега те могат да живеят само в Куба. \n Защо хората на Куба са толкова приятелски настроени към туристите, особено момичетата? Факт е, че тук едва наскоро се появи Интернет, и то платен. Но това вече донесе на местните огромен скок в развитието. Но те също така видяха как живеят в останалия свят, а за кубинците това се оказа много интересно. \n \n \n", "date": "2019.11.09", "title": "Защо момичетата в Куба са толкова приветливи към туристите?"}
{"url": "https://blitz.bg/layfstayl/za-damite/baba-me-nauchi-kak-da-pravya-unikalni-kyuftentsa-taynata-im-se-krie-v_news707943.html", "text": "\n Едва ли има човек, който да не обича кюфтенца. Те се приготвят много бързо и са отлично решение, когато нямате време, а трябва да зарадвате семейството си с вкусна вечеря. \n \nДълго време правех кюфтета по традиционната рецепта: смляно месо, накиснат хляб, лук, чесънче и яйчице. А после ги хвърлях в тигана или във фурната. Винаги ставаха много сочни и вкусни, но сякаш нещо им липсваше. \n \n \n \nНе бяха като тези, с които едно време баба ме гощаваше на село, когато й гостувах през лятото.  \nЕдин ден я поканих на вечеря, дадох x от моите кюфтенца, а после я попитах какво не им достига, за да са като нейните. \n \n \n \nОказа се, че им липсва една тайна съставка. Прибавяйки я към каймата, ще получите едно фантастично и изключително вкусно ястие, от което няма да можете да се откъснете, докато не свърши.  \n \n \n \n", "date": "2019.11.09", "title": "Баба ме научи как да правя уникални кюфтенца! Тайната им се крие в..."}
{"url": "https://blitz.bg/svyat/tsetsa-i-karleusha-ochi-v-ochi-peyat-zaedno-na-shou-no-ne-se-znae-na-koya-y-e-po-nepriyatno-video_news708250.html", "text": "\n Това е, което всички с нетърпение очакват да видят, коментарите не спират, пише Вечер. \n \nЦеца Ражнатович и Йелена Карлеуша от години са върли съпернички. \n \nКарлеуша използва всяка възможност да прояви враждебност към Ражнатович, а Цеца по принцип не реагира или действа като че ли тя изобщо не съществува. \n \nТова обаче не винаги е било така. Именно двете гостуваха на шоуто с Минимакс през далечната 1998 г., когато Карлеуша имаше различно отношение към Цеца. Хората, които коментираха кадрите, забелязаха, че Карлеуша е треперила през цялото шоу, което може да бъде забелязано и от други гости. \n \nТова, което определено се промени, е поведението на Карлеуша и това, че днес тя има далеч повече самоконтрол. \n \n Превод: БЛИЦ \n", "date": "2019.11.09", "title": "Цеца и Карлеуша очи в очи: Пеят заедно на шоу, но не се знае на коя й е по-неприятно ВИДЕО"}
{"url": "https://blitz.bg/layfstayl/khoroskop/khoroskop-za-9-noemvri-tezhk-no-uspeshen-den-za-chetiri-zodii_news708271.html", "text": "\n Овен \nВие сте огнено кълбо и всеки, който Ви познава повече от 10 минути, ще се съгласи с това. По тази причина, когато получите бележка, позвъняване или многозначителен поглед, и бидейки това, което сте, направете , което можете най-добре - отреагирайте импулсивно. За много от нас се подразбира, че това означава по-предпазливо, вежливо поздравление или тайно ръкостискане. Но не и за Вас! Вие незабавно ще поискате да разберете, в колко утре вечер да отидете за този човек, а това ще проработи по сякаш по магически начин. \n \n Телец \nДнес в хода на събитията ще станат неочаквани промени, които не може да не Ви засегнат. Най-вероятно ще Ви се прибавят нови грижи и ангажименти и остава да се надявате, че ще бъдат приятни. Отгоре на всичко Вашият любим човек ще откаже да Ви сподели някаква своя тайна, защото ще се бои да не се разприказвате, или ще реши, че това не Ви засяга. Не се вълнувайте - ще разберете всичко малко по- късно! \n \n Близнаци \nПрез целия ден може да изпитвате някаква неудовлетвореност то това, което имате: от размера на жилищната площ, с която разполагате, от служебното си положение или авторитета, който имате в определени среди. За съжаление точно сега не всичко, което имате, ще може да се изпълни, та по тази причина ще се наложи, да се успокоите. Някои Ваши надежди може да се окажат безпредметни, или прекалено оригинални. Освен това днес не е денят, когато Вашите надежди ще се изпълняват сами по себе си. Ако в главата Ви се е появила хубава идея, недейте да забравяте, че за реализацията и в живота, е необходима работа. \n \n Рак \nАко се занимавате с търговска дейност, значи Ви предстои един успешен ден. Ще имате възможност да намерите успешно приложение на своите пари, да сключите изгодна сделка, а може и да започнете работа по някакъв изгоден проект. Останалите неща ще „вървят” някак трудно, тъй като работите, не насочени към получаване на финансова изгода, ще се придвижват доста по-бавно от обичайното. Емоционалният фон не е благоприятен, но Вие ще запазите спокойствие и добро разположение на духа. Отношенията, започващи днес, ще бъдат продължителни и сериозни. \n \n Лъв \nНа Вашия любим човек днес ще се наложи доста да се потруди, за да Ви уговори да постъпите по един или друг начин. Възможно е, препятствие за бързо намиране на пресечна точка да бъде Вашето упорство, а може би и вечната Ви увереност в своята правота. \n \n Дева \nАко в последно време сте се усещали като в мъгла, днес ще получите много важни новини, които ще хвърлят светлина на Вашето забъркване. Облаците се разсейват и на небето отново светва слънце. Ситуацията започва да се прояснява, частично поради това, че на свой ред Вие започвате да разбирате, какво искате да постигнете по-нататък. Поставените цели подобряват положението Ви, и затова ги следвайте. Не обръщайте внимание на песимистите, които сочат рискове или евентуални усложнения. \n \n Везни \nТози ден ще се наложи да посветите на не най-приятния начин на общуване - ще се наложи, да се оправдавате. Не е важно, дали сте правили нещо осъдително или не – вината Ви ще бъде обявена за очевидна и не Ви остава нищо друго, освен да я признаете и да се опитате да обясните своето поведение. Късмет!... \n \n Скорпион \nДнес ще бъдете съсредоточени върху своите работни задължения. Благоприятно ще премине общуването с колеги, както и обсъждането на нови постижения. Днес може да предложите своите идеи за частична корекция на работния процес, а също и на плана за деня. Критиката ще се възприема леко. В семейството ще възникнат дълги разговори и обсъждания. Добре би преминало общуването с родителите, а и организирането на семейни мероприятия. \n \n Стрелец \nНе може да се похвалите с висок жизнен тонус, но настроението Ви ще бъде хубаво, и дори в сложните ситуации ще успеете да запазите своя оптимизъм. Бъдете готови да си спомните за нерешените проблеми, а и да се заемете с оправянето на своите и чужди грешки. Обичайните дейности и домашните грижи ще Ви отнемат прекалено много време. Много силно ще бъде влиянието на позитивните тенденции в сферата на романтичните отношения. Ще се появят благоприятни обстоятелства за нови запознанства и увлечения. Това ще бъде особено валидно, ако планирате пътуване или посещение на увеселително заведение. Денят също е подходящ за решаване на финансови проблеми. \n \n Козирог \nТова е успешен ден, през който събитията ще Ви съдействат да откриете нови възможности за себе си. От Вас ще се изисква готовност, да направите промяна на своите планове. Изключителната упоритост и желанието Ви на всяка цена да постъпите по своему, няма да доведете до нищо хубаво. Вероятни са разногласия не само на работа, но и в къщи. Развитието на събитията ще зависи от това, какъв тон на обсъждане на проблемите ще изберете. Прекомерната ироничност не Ви е нужна, но и мрачната сериозност в нищо няма да Ви е от полза. Постарайте се, да намерите златната среда. \n \n Водолей \nДнешният ден е подходящ за общуване – и с колеги, и с роднини. Всичко ще преминава хармонично. Ще възникнат нови теми за обсъждане. Може да Ви бъде даден добър съвет в интересуващата Ви област. Денят е подходящ и за общуване с близки роднини. От сутринта може да се занимавате с оформяне на документи. Бъдете внимателни при шофиране. \n \n Риби \nДнес Луната е в миролюбиво настроение и вдъхновява всички да загладят своите провинения, да поискат прошка за своите постъпки и да приемат чужди извинения. Ако чувствате, че е крайно време да сложите край на разправиите с някой от близките си хора, ще можете да направите всичко, без да полагате много усилия. Вие се славите с това, че умеете да улавяте и най-слабите сигнали, и затова сте най-подходящия сигнал за миротворец. Така че смело предлагайте на хората своята помощ - тя, несъмнено, ще бъде приета. \n \nИзточник:  \n", "date": "2019.11.09", "title": "Хороскоп за 9 ноември: Тежък, но успешен ден за четири зодии"}
{"url": "https://blitz.bg/layfstayl/grandiozen-skandal-mariana-popova-obvini-plachkov-v-iznevyara-aktort-go-zagazi_news708295.html", "text": "\n Екипът на \"Пътят на честта\" е разтърсен от грандиозен скандал, а в основата му стои певицата Мариана Попова.  \n  \nУстатата Мариана Попова придружава всеки ден Веселин Плачков на снимките и му устройва грандиозни сцени на ревност, без той да й дава повод. Изпълнителката се държи изключително провокативно с колежката му София Маринкова, с която той си партнира.  \n \n \n", "date": "2019.11.09", "title": "Грандиозен скандал! Мариана Попова обвини Плачков в изневяра, актьорът го загази"}
{"url": "https://blitz.bg/layfstayl/ptuvane/shokirashcha-oferta-kompaniya-vodi-piyachi-na-alkokholen-tur-v-severna-koreya_news708312.html", "text": "\n Известно е, че британците и ирландците празнуват изключително бурно Деня на Свети Патрик и го поливат обилно с бира, която често е зелена в чест на светеца. \n \nСега, обаче, на тяхното внимание е една меко казано необичайна оферта – алкохолен тур в Северна Корея. \n \nТуристическата компания Smiling Grape Adventure Tours, ще заведе клиентите си в най-добрите кръчми, барове и малки пивоварни на Пхенян през март 2020 година. \n \nТуристите ще бъдат придружени и до местна винарна, където ще бъдат сред първите западняци, опитали тамошните вина. \n \n \n", "date": "2019.11.09", "title": "Шокираща оферта: Компания води пиячи на алкохолен тур в… Северна Корея"}
{"url": "https://blitz.bg/layfstayl/za-damite/vsichki-se-smeekha-na-robrt-no-kogato-vlyazokha-v-peshcherata-mu-pozelenyakha-ot-zavist_news708142.html", "text": "\n Семейството на Робърт Олафсън дълго време си търсело дом, но всички оферти в Калифорния били прекалено скъпи за възможностите им. Вместо мечтата да притежават собствен имот, можели да си позволят само тесен апартамент с много съседи.  \n Те дълго търсели собствено жилище, но добри предложения така и не се появявали. Цените не спирали да растат, а надеждата им да намерят приличен дом се топяла пред очите им.  \n \n \n Отчаяни, съпрузите се решили на нещо изключително крайно - отказали се от опитите си да намерят обикновено жилище и се заселили в пещера.  \n \n \n Отначало съседите не спирали да им се присмиват. Все пак кой нормален човек живее в каменна яма? \n Но месеци по-късно Олафсън поканили старите си познати на гости. Щом влезли вътре, подигравателният им смях се сменил със завист. \n \n \n \n", "date": "2019.11.09", "title": "Всички се смееха на Робърт, но когато влязоха в пещерата му, позеленяха от завист"}
{"url": "https://blitz.bg/obshtestvo/sinoptikt-krasimir-stoev-sobshchi-nay-prekrasnata-novina-za-dneshnata-sbota_news708272.html", "text": "\n Днес, през по-голямата част от деня, ще бъде предимно слънчево - след обяд с разкъсана висока облачност. Това съобщи Красимир Стоев, дежурен синоптик в Националния институт по метеорология и хидрология (НИМХ).  \n \nСутринта на места в низините и котловините ще има ниска слоеста облачност или мъгла. Ще духа слаб, в Източна България и планинските райони – до умерен юг-югозападен вятър. Максималните температури ще са между 19° и 24°, по-ниски в крайните северозападни райони. \n \nАтмосферното налягане е ще се задържи по-ниско от средното за месеца. \n \nНад Черноморието ще е предимно слънчево. Ще духа до умерен юг-югозападен вятър. Максимални температури на въздуха: 20°-24°. Температурата на морската вода е 18°, по-ниска е на север от н. Калиакра. Вълнението на морето ще е 2 бала. \n \nНад планините облачността ще е променлива, без съществени валежи. Ще духа до умерен, по високите и открити части и временно силен югозападен вятър. Максимална температура на височина 1200 метра около 14°, на 2000 метра - около 8°.\n", "date": "2019.11.09", "title": "Синоптикът Красимир Стоев съобщи най-прекрасната новина за днешната събота"}
{"url": "https://blitz.bg/obshtestvo/gurbetchiyki-izplakakha-po-dobre-da-beresh-yagodi-v-chuzhbina-otkolkoto-da-si-visshist-v-blgariya_news708274.html", "text": "\n България е страна на лукса. Имаме най-скъпите лекарства, най-скъпите горива, най-скъпите телефонни разговори, най-високите лихви по кредитите, отскоро и най-скъпите яйца в Европа, а след някой друг месец и най-скъпия ток.  \n \nИ щастливите, и нещастните кокошки вече снасят златни яйца. Лошото е, че веднъж сдобил се с тях, човек не става по-богат, а само по-мизерстващ. Цените вървят само нагоре, а заплатите са си все същите. Как оцеляваме, си остава пълна загадка, пише сайта vijti.com \n \nЗа разликите на живота в нормалните държави и България разказват сестрите Калина и Невена Тодорови. \nНаскоро те са се завърнали от гурбет в Шотландия и имат богата база за сравнение относно абсурдите в нашата страна и „белите страни” в Западна Европа. \n Калина е на 31 години. Завършила е счетоводство и контрол в Свищовската академия. Невена е на 28 години. Тя е възпитаничка на ВТУ “Св. св. Кирил и Методий”, специалност “Начална педагогика”. Двете сестри живеят в Свищов.Юристка разкри лошата страна на гурбета: Разказа как българи тормозят и експлоатират сънародници в Германия„В момента най-тежка е ситуацията в сектора на куриерските услуги“, изтъква Надя Клуге. \n „Безпаричието е основната причина, която ни накара да тръгнем на гурбет”, започва разговора Калина. „Много е трудно за младите хора в страната ни да си намерят работа. Те са принудени в днешно време или да седят вкъщи без доходи, или да тръгнат да работят в чужбина. За да си намериш работа, ти искат трудов стаж най-малко 5 години или ти предлагат минималната работна заплата. \n \nОсвен това искахме да видим и нещо по-различно от България, да усетим как живеят хората на Запад”, допълва Невена. \n Шотландците са много спокойни хора, споделя Калина. По думите й живеят по много по-различен начин от нас, българите. Много трудно е да срещнеш загрижен човек по улиците. \n \nПочти всички са усмихнати и приветливи както един към друг, така и към чужденците, дошли да работят в тяхната страна. Докато в Шотландия с една минимална заплата човек може да преживее съвсем спокойно месеца, то тук, в България, това е почти невъзможно. \n \nКалина е опитвала трудова реализация у нас, но без успех. „Аз съм с образователно-квалификационна степен “магистър”, а ми предлагат заплата, която ми е обидно да произнеса. \n \nВ България трудно се доверяват на младите специалисти.” \n„Аз въобще и не смятам да се опитвам да търся работа по специалността си. Не искам. Достатъчно трудно е на човек да си намери каквато и да е работа, камо ли да стане учител, който да може да се издържа само от тази си дейност”, допълва Невена. \n Работехме в Шотландия за шест паунда на час. Това беше минимумът за селскостопанска работа (беряхме ягоди). Специално минималната заплата на един средностатистически шотландец е две хиляди паунда, разказва Калина. \n \nНие изкарвахме около сто до сто и петдесет паунда на седмица. Един паунд е около 2 лева и тридесет стотинки. Можете сами да си направите сметка каква е разликата в минималните възнаграждения в двете страни. При условие, че и двете са членове на Европейския съюз. \n Всички продукти в Шотландия са наполовина по-евтини от тези тук, в България, изключение правят само плодовете и зеленчуците. Примерно десет яйца там струват около лев и тридесет, докато тук в последно време, ако успееш да си ги купиш под три лева, си късметлия. \n \nДавам за пример яйцата, защото напоследък само за тях и цената им се говори навсякъде – във вестници и телевизии, но още за много неща могат да се видят фрапантни разлики. За един килограм ориз шотландецът плаща тридесет стотинки, тук ние не можем да се похвалим със същото. Не знам какво да мисля по този въпрос, пресмята Калина. \n", "date": "2019.11.09", "title": "Гурбетчийки изплакаха: По-добре да береш ягоди в чужбина, отколкото да си висшист в България"}
{"url": "https://blitz.bg/obshtestvo/strashna-drama-v-ruse-stotitsi-rabotnitsi-ostavat-bez-domove_news708283.html", "text": "\n Повече от 280 човека в Русе могат да останат без жилища, ако кредиторите на фалиралата захарна фабрика продадат ведомствените имоти, съобщава Нова телевизия. \n \nС парите от продажбата на недвижимата собственост трябва да се погасят задължения на фабриката от 18 млн. лева. Въпреки че процедурата по несъстоятелност още не е приключила, НАП вече обяви за продан няколко имота. Този факт засилва страховете на хората. \n \nФабриката не работи от 10 години. На терена на завода всичко е разпродадено. Сградите са разрушени, с изключение на 100-годишните жилищни сгради. \n \nЕдна от потърпевшите обясни в ефира на „Здравей, България”, че синдикът на фирмата Георги Чолаков е обещал да се даде възможност на наемателите да закупят жилищата, в които живеят на преференциални цени. \n \n„В един момент обаче се оказва, че 4 жилища вече се продават в НАП и тези хора остават на улицата”, заяви тя. \n \n„Директно се обяви търг. Всеки може да дойде на оглед и да има претенции към нашето жилище”, коментира друга жена, която живее под наем във ведомствен имот от 17 години. \n \nВ същото време банките отказват ипотечни кредити за въпросните сгради, тъй като са много стари. \n \n„Служителите имат възможност да закупят въпросните жилища. Но тук не става въпрос това да стане на преференциални цени, а за друг ред за продажба. Жилищата първо се предлагат на наемателите. Те не се продават по Търговския закон. Продажбата може да се осъществи до 6 месеца след откриването на производството по несъстоятелност. Всички жилища, които до 20 ноември не се осребрят по реда на Данъчно - осигурителния процесуален кодекс, ще бъдат предложени в производство по несъстоятелност”, обясни синдикът Георги Чолаков. \n   \n", "date": "2019.11.09", "title": "Страшна драма в Русе, стотици работници остават без домове"}
{"url": "https://blitz.bg/obshtestvo/zdraveopazvane/lekar-blgarint-prodlzhava-da-smyata-che-mozhe-sam-da-se-lekuva_news708289.html", "text": "\n С настъпването на есенно-зимния сезон броят на болните се увеличава. Само за вчерашния ден бяха открити 6 души с пневмония, от които 4 деца. Много често хората си мислят, че могат сами да се лекуват. Това заяви пред Нова телевизия общопрактикуващият лекар Гергана Николова. \n  \n„Наскоро имах една пациентка, която три дни беше пила един антибиотик и пет дни втори антибиотик и беше дошла при мен с усложнения. Българинът просто продължава да смята, че може сам да се лекува и да си играе с най-ценното, което има и това е животът“, разказа тя. \n  \nОтносно решението на съд в Сливен, според което неваксинирано дете може да посещава детска градина, тя заяви, че по този начин са били нарушени няколко действащи наредби, касаещи закона за здравето. \n  \n,,Това е много неприятно, защото в случая не са отчетени медицинските показания. Поставянето на ваксина и борбата с епидемиите е част от националната сигурност, защото в крайна сметка здравето е национална сигурност и трябва да се пази'“, коментира д-р Николова и разясни, че най-удачният период за поставяне на противогрипна ваксина е от октомври до средата на декември. \n  \nМежду 1 400 000 и 1 600 000 годишно са случаите на остри респираторни заболявания у нас. \n  \n„Противогрипната ваксина е хубаво да се постави през октомври и ноември – преди грипът да е дошъл. След като се ваксинираме, има период през който организмът трябва да изработи защитните антитела. Няма смисъл да слагаме ваксина, когато пикът на вирусите вече е дошъл“, обясни тя. \n \n", "date": "2019.11.09", "title": "Лекар: Българинът продължава да смята, че може сам да се лекува"}
{"url": "https://blitz.bg/layfstayl/izvestnite-rozhdenitsi-na-9-noemvri_news708268.html", "text": "\n \n  \n Днес повод за празнуване и почерпка имат: \n  \n У нас: \n  \n Александър Морфов , театрален режисьор и актьор. Новият сезон в Народния театър „Иван Вазов“ започна на 13 септември с представлението „Хъшове“ на Александър Морфов, а на 28  ноември можем да видим неговата постановка „Животът е прекрасен“ \n  \n Бригаден ген. Борислав Сертов , директор на Служба “Военна полиция” , три пъти магистър – по управление на оперативните и тактическите формирования, по стратегическа сигурност и по право \n  \n Проф. д-р Генчо Начев , лекар, носител на орден „Стара Планина“ – І-а степен за изключителните му заслуги за развитието на кардиохирургията и трансплантологията в България, изпълнителен директор на университетска болница “Св. Екатерина”, главен координатор на Експертния съвет по кардиохирургия   \n  \n Чл. кор. проф. дтн. инж. Георги Михов , учен в областта на биомедицинското инженерство, създател на метод за обработка на кардиологични сигнали, ректор на Техническия университет с изтичащ мандат   \n  \n Енчо Пиронков , художник, един от най-ярките представители на Пловдивската школа от 60-те години на ХХ в., носител на орден Стара планина І-а степен. \n  \n Роберт Янакиев , директор на Театър Възраждане, актьор („Под прикритие“, „Недадените“, „Столичани в повече“ \n  \n Румен Георгиев , юрист, бивш член на ВСС \n  \n Станка Желева , художничка, създателка и председател на фондацията ИзиАрт \n  \n По света: \n  \n Аксел Шулц , бивш германски професионален боксьор, състезавал се при най-тежките. по пътя към върха се бие с легендата Джордж Форман, с южноафриканския гигант Франсоа Бота (Белия бизон), с  Майкъл Мурър и Владимир Кличко \n  \n Алесандро Дел Пиеро , бивш италиански футболист, считан за един от най-добрите футболисти в световен мащаб, дългогодишен капитан на Ювентус и рекордьор по мачове и голове за отбора (705 мача и 290 гола в периода от 1993 г. до лятото на 2012 г.). \n  \n Андреас Бреме , бивш германски футболист и футболен треньор .  шутът му от бялата точка във вратата на Аржентина, който направи Германия световен шампион за 1990 година  носителят \"Бронзовата топка\" за 1990 година се пробва в треньорството, но без успех. \n  \n Делта Гудрем,  австралийска певица, автор на песни и актриса. \n  \n Луиш Фелипе Сколари  е бивш бразилски футболист и настоящ треньор по футбол. През 2002 година, става световен шампион с Бразилия. След това поема националния отбор на Португалия, с който печели сребърен медал на Европейското първенство през 2004 и четвърто място на Световното първенство през 2006. \n  \n Серхио Батиста , бивш аржентински футболист, национал в периода 1985 - 1990 г., победител в Световното първенство по футбол през 1986 г. Като треньор води националния си младежки отбор до 23 г. и печели златен медал на Олимпиадата през 2008 година в Пекин, и е главен треньор на националния отбор по футбол от юли 2010 г. до юли 2011 г\n", "date": "2019.11.09", "title": "Известните рожденици на 9 ноември"}
{"url": "https://blitz.bg/layfstayl/ptuvane/ne-e-za-vyarvane-koya-strana-e-sred-nay-opasnite-za-samotni-zheni_news707847.html", "text": "\n Към избора на страна за пътуване сам трябва да се подхожда с голямо внимание, особено що се отнася до нежния пол. Туристически блог разказва от пътуване до кои страни самотните момичета трябва по-добре да се въздържат. \n Саудитска Арабия \n В тази страна  е забранено да бъдат на обществени места жени без придружител мъж. Това се отнася не само за туристите, но и за местните жители.  \n \n \n", "date": "2019.11.09", "title": "Не е за вярване коя страна е сред най-опасните за самотни жени!"}
{"url": "https://blitz.bg/obshtestvo/regioni/pokrtitelna-tragediya-zaginaliyat-stefan-ne-uspyal-da-otvori-vratata-na-goryashchiya-si-apartament_news708298.html", "text": "\n Загиналият при пожара на ул. „Цар Калоян” №49 в Бургас е 86-годишният Стефан, научи репортер на Флагман.БГ, след като днес, по светло, посети мястото на трагичния инцидент. Той не е успял да отвори входната врата и да излезе след като огънят вече бил обхванал голяма част от апартамент, съобщава \"Флагман\". \n Жилището, което се намира на четвъртия етаж на кооперацията там, е почти напълно изгоряло. От улицата се вижда, че пламъците са избили  прозорците и са достигали чак до петия етаж, където и днес се виждат черни следи от пушека. \n Флагман.БГ научи още, че Стефан бил женен с дете. Когато огънят пламнал около 19:25 ч., той бил сам в апартамента, тъй като съпругата му била излязла. Не е ясно как възрастният мъж не е успял да усети дима по-рано, но това, което е ясно, е, че сигнал за горящото жилище е подаден от съседи, които чули виковете на 86-годишният мъж и усетили задушлива миризма. Някои от тях се опитали дори да помогнат при отварянето на вратата преди пристигането на пожарната, но за жалост безуспешно. \n Както стана ясно още вчера, пожарникарите пристигнали на мястото в рамките на броени минути. Те влезли в горящото жилище през съседната тераса и бързо успели да се справят с пламъците, но за жалост 86-годишният Стефан бил вече починал – вероятно от задушаване. \n Все още не са ясни причините за пожара. По-късно днес вероятно ще се проведе повторен оглед, който да установи откъде е започнал огъня. \n", "date": "2019.11.09", "title": "Покъртителна трагедия: Загиналият Стефан не успял да отвори вратата на горящия си апартамент"}
{"url": "https://blitz.bg/obshtestvo/izvnredno-v-blits-plamna-izvesten-sofiyski-khostel-pozharna-i-politsiya-na-krak_news708305.html", "text": "\n Пожар гори в хостел на ул. „Княз Борис I” в София, съобщиха очевидци за БЛИЦ. \n  \nОгънят е тръгнал от втория етаж, който за щастие не е бил обитаем. \n  \nНа място са пристигнали две пожари и няколко полицейски коли. Евакуирани са хората, намиращи се на по-високите етажи. \n  \nЗасега няма информация за пострадали. Причините за пожара не са известни. \n \n \n", "date": "2019.11.09", "title": "Извънредно в БЛИЦ! Пламна известен софийски хостел, пожарна и полиция на крак"}
{"url": "https://blitz.bg/obshtestvo/regioni/otnovo-mrachna-statistika-za-katastrofite-u-nas-samo-za-den-sa_news708314.html", "text": "\n Двайсет човека са били ранени в 15 катастрофи, станали през изминалото денонощие. Това съобщиха от МВР. \n На територията на столицата са били регистрирани 44 леки и едно тежко пътнотранспортни произшествия; един човек е пострадал. \n", "date": "2019.11.09", "title": "Отново мрачна статистика за катастрофите у нас, само за ден са..."}
{"url": "https://blitz.bg/intsidenti/pozhari/mvr-s-podrobnosti-za-pozhara-v-stolichniya-khostel_news708317.html", "text": "\n Погасен е пожар, възникнал в столичен хостел. Няма пострадали, съобщиха от МВР. \n \n \n  \nСигнал за възникнал пожар в хостел на ул. „Княз Борис I” в София е получен днес към 10.35 часа. Веднага на място били насочени пожарни и полицейски екипи, които са евакуирали хората от сградата. Огънят е погасен. \n  \nСпоред първоначалната информация късо съединение в електрическото табло е причината за възникналия инцидент. Продължава огледът на място. \n \n", "date": "2019.11.09", "title": "МВР с подробности за пожара в столичния хостел"}
{"url": "https://blitz.bg/obshtestvo/stolitsa/izvnredno-v-blits-uzhasyavashch-intsident-v-tsentra-na-sofiya-snimka_news708340.html", "text": "\n Тежка катастрофа е станала на кръстовището на бул. \"Тодор Александров\" и ул. \"Инж. Иван Иванов\" в София. Това става ясно от снимка, публикувана в социалните мрежи. На кадъра се вижда помляна кола, която е забита в ограда над канала. \n \n\"Има една кола в оградата над реката и един ударен бакшиш на светофара\", пише в коментар към фотоса. \n \nВсе още не е ясно дали и колко са пострадалите при инцидента. \n \nПредстои да се разбере и каква е причината за инцидента. \n \nВ един от коментарите под поста пише, че в катастрофата е участвала и трета кола, която обаче не се вижда на снимката. \n \n\"Доста силен беше удара между 2 от 3те коли, явно някой е минал на жълто\", пише потребителят. \n \n \n \n \n \n", "date": "2019.11.09", "title": "Извънредно в БЛИЦ! Ужасяващ инцидент в центъра на София СНИМКА"}
{"url": "https://blitz.bg/intsidenti/katastrofi/verizhna-katastrofa-po-ptya-silistra-dobrich_news708353.html", "text": "\n Двама мъже са пострадали във верижна катастрофа по пътя Силистра - Добрич. Това съобщиха от ОДМВР - Силистра, цитирани от \"Фокус\". \n \nСигналът е получен в 14.00 часа. Двамата пострадали мъже са откарани в болница. Към момента се извършва оглед и се изясняват причините за произшествието. \n \nПътят за Добрич е отклонен към Алфатар. Все още е ограничено движението по път ll-71 Силистра-Добрич в района на Срацимир. \n \n \n", "date": "2019.11.09", "title": "Верижна катастрофа по пътя Силистра - Добрич"}
{"url": "https://blitz.bg/obshtestvo/nagl-apash-obra-mayka-pred-detsata-y_news708279.html", "text": "\n Млада майка е ограбена посред бял ден в столичния кв. “Надежда” пред очите на децата ѝ. За това съобщи тя в социалните мрежи. Жената шофирала и возила двете си деца - момиченца на 3 и 4 г. \n \nНа по-малкото му се допишкало и тя спряла. Излезнала с него, а в колата останало голямото ѝ дете. В бързината майката не заключила колата. Когато се отдалечила непознат мъж приближил, отворил вратата и грабнал чантата ѝ пред очите на другото дете, което чакало вътре. След това то разказало на майка си за случката. \n \nЖената споделя във фейсбук група, че в чантата имало много вещи със сантименална стойност за нея. Не е подавала сигнал в полицията. В коментарите става ясно, че кражбите от коли стават все по-често. \n \nДруга жена споделя как я обрали преди години, докато чакала на светфар в Бургас. Младеж отворил врата на пасажерското място и грабнал компютъра и дамската ѝ чанта. \n \nТрета майка разказва, че е била окрадена в столичен мол, докато е пазарувала, нагли крадли отмъкнали дамската й чанта направо от бебешката количка.  \n \n", "date": "2019.11.09", "title": "Нагъл апаш обра майка пред децата й"}
{"url": "https://blitz.bg/layfstayl/eto-koya-rialiti-zvezda-styaga-svatba-snimki_news707936.html", "text": "\nЕдин от най-забележителните участници от историята на \"Фермата\" се готви за едно от най-щастливите събития в живота на един човек. Той е предложил брак на своята приятелка и в момента обмислят кога да бъде сватбата.  \n \nТой стана популярен като еидн от най-големите свалячи във формата, а в миналото си е имал връзка с известна чалга певица. Мина през любовна авантюра с гимнастичка, а сега се е спрял на обикновено момиче.  \n \n \n", "date": "2019.11.09", "title": "Ето коя риалити звезда стяга сватба! СНИМКИ"}
{"url": "https://blitz.bg/layfstayl/eto-prichinata-za-smrtta-na-mzha-na-irina-papazova_news707960.html", "text": "\n Бившата манекенка и организаторка на конкурси за красота Ирина Папазова остана за втори път вдовица. \n \n  Той умря нелепо едва на 54 години, след усложнения, причинени от наглед банална операция за отслабване. Иво си сложил прочутия гастрален пръстен с идеята да свие корема си и да намали апетита си. Именно това го е убило. \n \n \n", "date": "2019.11.09", "title": "Ето причината за смъртта на мъжа на Ирина Папазова!"}
{"url": "https://blitz.bg/layfstayl/ptuvane/zatvorikha-stklenite-mostove-v-kitay-bili-ne-samo-strashni-no-i-opasni_news707846.html", "text": "\n От вчера беше забранен достъпът до стъкления мост в туристическия център на Хандан, който доскоро беше най-дългият в света.  \n Дължината му е 488 метра, а ширината -  4. Мостът е разположен на височина 218 метра над долината между две стръмни скали.  \n Прави впечатление, че атракцията беше отворена за посетители едва през юли 2018 г. Друга популярна туристическа дестинация е планинска пътека в Източен Тайханг.  \n \n \n", "date": "2019.11.09", "title": "Затвориха стъклените мостове в Китай - били не само страшни, но и опасни"}
{"url": "https://blitz.bg/kriminalni/loshi-novini-za-mzha-ot-srednoshchnoto-klane-v-sofiya_news708282.html", "text": "\n 50-годишен мъж е хоспитализиран снощи в Клиниката по анестезиология, реанимация и интензивно лечение на УМБАЛ \"Св. Анна\"-София с множество прободни рани и все още е в много тежко състояние, с опасност за живота. Това съобщиха от пресцентъра на болницата. \n \n \n  \nЗагубил е над 1 литър кръв. \n  \nОсвен порезните рани мъжът има пневмотроакс и множество контузни рани, включително на главата. Още снощи екип, ръководен от д-р Ивайло Григоров от Клиниката по хирургия на УМБАЛ \"Св. Анна\", е оперирал пострадалия. \n  \nДопълнително усложнение за лекарите е, че пациентът е рядка кръвна група - В отрицателна. \n \n", "date": "2019.11.09", "title": "Лоши новини за мъжа от среднощното клане в София"}
{"url": "https://blitz.bg/obshtestvo/stolitsa/ognena-vendeta-zaradi-dlgove-v-studentski-grad_news708321.html", "text": "\n Палеж на кола в \"Студентски град\" е било извършено тази нощ. От пламъците е засегнат още един автомобил, съобщава bTV. \n Престъплението е извършено малко след полунощ. Според записи от охранителни камери извършителите са поне двама. \n \n Снимка: btvnovinite.bg \n Колите са напълно унищожени. \n На блока, срещу който са паркирани, има и надпис със заплаха, в който се съдържа конкретна фамилия и напомняне за пари. \n   \n", "date": "2019.11.09", "title": "Огнена вендета заради дългове в Студентски град"}
{"url": "https://blitz.bg/kriminalni/shokirashchi-podrobnosti-za-obira-v-sukhata-reka-karkt-bandit-se-ostavil-da-go_news708281.html", "text": "\n Маскираният крадец, който обра банка в столичния квартал „Сухата река“, си тръгна със скромната сума от 1000 лв. \n  \n \n  \nТой станал за секунди, тъй като в офиса по това време не е имало никаква охрана. Имало само две служителки и клиенти, съобщава „Телеграф“. \n  \nМаскираният влязъл вътре, насочил пистолета срещу едната касиерка и пред смаяните погледи на всички се разкрещял: „Горе ръцете! Давай парите! Веднага!“. \n  \nРазтреперана, служителката извадила каквото имало в касата и го връчила на бандита. Той грабнал парите, част от тях разпилял по пода, и се изстрелял от офиса. \n  \nСвидетели го видели да се оттегля пеша. Някои дори го заснели с мобилните си телефони. Бил облечен със синьо горнище и черни панталони. \n  \nТепърва разследващите ще проверяват и камерите за видеонаблюдение в района, за да видят дали някой не е чакал обирджията в близките пресечки с автомобил, с който да избягат по-бързо. \n  \nЗаписите от камерите в самия банков офис вече са иззети от служителите на реда. \n  \n \n", "date": "2019.11.09", "title": "Шокиращи подробности за обира в „Сухата река“! Каръкът-бандит се оставил да го…"}
{"url": "https://blitz.bg/obshtestvo/v-dva-stolichni-kvartala-e-neshcho-strashno-prestpnitsite-nalitat-tam-kato-mukhi-zashchoto_news708076.html", "text": "\n Крадците обират най-много апартаменти в кварталите \"Младост\" и \"Студентски град\". В тях са станали 426 взломни кражби от началото на годината до момента.  \n \nКонкуренция с 66 случая по-малко им правят \"Слатина\", \"Изгрев\" и \"Витоша\", които са разположени под района на 1 РПУ.  \n \nПроверка на \"Телеграф\" показва кои районни управления са най-потърпевши и кои са най-честите престъпления.  \n \nХората са пропищяват най-вече от домовите крадци. Затова и взломните кражби са най-голям брой. Първи сред деветте района по извършване на този вид престъпление е 7-о РПУ. Там са отчетени 726 случая от началото на годината до момента.  \n \n\"Населението на \"Младост\" и \"Студентски град\" е в пъти по-голямо от това на други квартали. Тук има повече автомобили, повече жилищни сгради, респективно и повече възможности за извършване на престъпления. \n \nЗнаете, че по-младите хора разполагат с повече и по-нова техника, телефони, лаптопи. Освен това районът е близо до \"Цариградско шосе\" и Околовръстното. по което става по-бързото оттегляне\", споделя шефката на 7-о РПУ Ани Петрова.  \n \nХората от по-богатите квартали на столицата, като \"Красно село\", \"Борово\" и т.н. също са потърпевши от краджи, но се нареждат на трето място по взломни кражби с 346 случая.  \n \nЗа последните 10 месеца под района на 6-о РПУ са откраднати 161 коли, имало е и 29 палежа, сочат данните на МВР.  \n \n\"Една от причините е, че под наша територия живеят най-състоятелните хора в столицата, тук са и южните квартали на София, където има големи и скъпи къщи и вили, което от своя страна предизвиква апетитит на престъпниците\", коментира още началникът на 6-о РПУ Милчо Милчов.  \n \nНай-спокойно районно в столицата, що се отнася до битовата престъпност, е 8-о РПУ. Една от основните причини за това е, че там няма луксозни имоти, които да изкушават вандалите. \n", "date": "2019.11.09", "title": "В два столични квартала е нещо страшно! Престъпниците налитат там като мухи, защото..."}
{"url": "https://blitz.bg/obshtestvo/regioni/mzh-i-zhena-priznakha-davakhme-po-30-lv-na-glas-za-yordan-lechkov_news708324.html", "text": "\n Първа ефективна присъда за купуване на гласове на местните избори. Мъж от Сливен получи пет месеца затвор, съобщава bTV. \n Светлин Светланов и жена му са задържани по сигнал за купуване на гласове още преди първия тур на местния вот в сливенския квартал \"Дружба\". Според прокуратурата те договаряли по 30 лева на глас. \n \"В извършителя бяха намерени списък с 30 и няколко души с личните им карти. При снети обяснения се доказа, че е предлагал имотна облага на няколко лица от този списък, за да гласуват на изборите за Йордан Лечков за кмет на общината. \n \nТе не са давали пари, а са договаряли, ако гласуват за съответния кандидат за кмет, че ще дадат по 30 лева”, обясни наблюдаващият прокурор Васил Драганов. \n Самият Йордан Лечков е извикан на разпит. Той е заявил, че няма връзка със случая. Няма и доказателства той да е замесен. \n На първият тур на изборите Йордан Лечков получи 2130 гласа и остана трети с едва 5% от общия вот. Той отрича да има нещо общо със случая. \n Съпругата на Светлин е с условна присъда. Двамата имат четири деца и живеят в крайна бедност.\"Нито ги познавам тези хора, нито се занимавам с такива неща. По гласовете е видно. Някой може да им е дал 50 лева или 30 лева да го кажат това нещо”, каза Лечков. \n", "date": "2019.11.09", "title": "Мъж и жена признаха: Давахме по 30 лв. на глас за Йордан Лечков"}
{"url": "https://blitz.bg/obshtestvo/regioni/skandal-vv-varna-uchenichki-se-mlatikha-zverski-ednata-vleze-v-bolnitsa_news708332.html", "text": "\n 17-годишно момиче от Варна попадна в болница след жестока саморазправа със съученичка във Варненската хуманитарна гимназия, съобщава Varna24.bg. \n \nРодителите на пострадалата девойка са подали жалба до Инспектората във Варна, откъдето са разпоредили проверка по случая, съобщи началникът на РУО-Варна Венцеслава Генова. Тя допълни, че от самото учебно заведение до момента не е постъпвал сигнал за сбиването. \n \nЗа случая потвърдиха и от пресцентъра на полицията във Варна. От там уточниха, че е подаден сигнал за конфликтна ситуация между две непълнолетни момичета, прераснала във физическа саморазправа и тече проверка.   \n \nИнцидентът е от 6 ноември, когато две момичета от различни класове разменят остри реплики пред училището в междучасието. Според родителите на пострадалата девойка, тя е била подложена на словесна атака, психически тормоз и унижения, а след конфликта отвън, нападната от другото момиче и нейна приятелка. След побоя потърпевшата била отведена в болница с наранявания.  \n \nСпоред свидетели на случилото се обаче истината е друга и жертвата е провокирала конфликта. Ето какво сподели ученичка от същото училище в личния си профил във Фейсбук: \n \n\"Пълни лъжи, изречени от устата на непълнолетно зависимо от наркотици момиче, опитващо се да се изкара жертва на насилие, което тя причинява на двете \"побойнички\", заплахи, психически тормоз в продължение на седмица, заплахи, физически тормоз от самата нея и нейния приятел с криминално досие.\" \n \nТепърва проверката от страна на полицията и инспектората ще установят причините и обстоятелствата, довели до неприятния инцидент, както и кой носи вината и отговорността за случилото се.\n", "date": "2019.11.09", "title": "Скандал във Варна: Ученички се млатиха зверски, едната влезе в болница"}
{"url": "https://blitz.bg/svyat/shefkata-na-neonatsistkata-grupirovka-ariyski-momicheta-ubi-gadzheto-si-s-chuk-snimki_news707921.html", "text": "\n Доживотна присъда е получила шефката на австралийската неонацистка групировка \"Арийски момичета\" Мелъни Атууд. Това съобщава местното издание на британския в. Дейли мейл.  \n \n \nМагистрати в западния град Пърт са признали 39-годишната жена и нейния любовник Робърт Едхаус (на 22 години) за виновни в предумишлено убийство на мъжа, с когото Атууд е деляла един покрив - Алън Тейлър. \n \n \nКакто е станало известно по време на изслушвания, Атууд е завъртяла връзка с Едхаус зад гърба на Тейлър. Рогоносецът е надушил кръшкачката. Неонацистката е отрекла връзката и за да докаже своята вярност, е предложила тройка. Тя е щяла да доведе още една жена и всички да се отдадат на любовни ласки. \n  \nАтууд преди очакваното интимно преживяване е наляла питие на своята жертва. В уискито е имало приспивателно, което е оказало мигновено въздействие върху Тейлър.\n \nТогава \"Арийското момиче\" е взело чук и нанесло няколко смъртоносни удара по главата на мъжа. След това убийцата е извикала своя любовник и двамата са разхвърляли дрехи и мебели, за да замаскират своето престъпление като убийство по време обир. \n  \nПред съдиите двамата са признали вината си за жестоко деяние. Въпреки разкаянието, магистратите са наложили на любовниците най-тежкото възможно наказание. \n \n \n", "date": "2019.11.09", "title": "Шефката на неонацистката групировка \"Арийски момичета\" уби гаджето си с чук СНИМКИ"}
{"url": "https://blitz.bg/layfstayl/potres-suzanita-se-podgotvya-da-stava-mayka_news707897.html", "text": "\n Тийн сензацията Сузанита за пореден път скандализира обществеността и вероятно най-вече семейството си с това, което показа и призна, пише  \n \nЕдва ли някой е очаквал да види и да прочете нещо подобно от 16-годишната щерка на Орхан Мурад в социалните мрежи, която умее с лека ръка да предизвиква бурни реакции по свой адрес. \n \n \n", "date": "2019.11.09", "title": "Потрес! Сузанита се подготвя да става майка"}
{"url": "https://blitz.bg/kriminalni/pokrtitelni-razkritiya-za-krasavitsata-anastasiya-nargana-107-pti-ot-nekadren-lyubovnik_news708178.html", "text": "\n 16 години в колония при особено строг режим - това е наказанието за 21-годишния Иля Метлицки, който през май миналата година уби по особено жесток начин красивата бюти блогърка и модел Анастасия Казанцева.  \n \nПо време на показанията си пред съда той твърди, че е бил пиян, когато посяга на момичето. Двамата имали отношения от известно време, но те не били сериозни.  \n \n \n \nСлед една от срещите му Анастасия започнала да му се подиграва, че не е добър любовник и му казала, че не е на нивото й.  \n \nПрисмивала му се и заради дълговете. Самият Метлицки никога не бил работел където и да е, но обичал да демонстрира в социалните мрежи добро благосъстояние, снимал се на фона на скъпи коли и с пачки пари.  \n \n \n \nВ пристъп на умопомрачение той извадил нож и започнал да го ръга в момичето, докато тялото й не се превърнало на пихтия. По-късно патоанатомите ще преброят 107 удара.  \n \nСлед всичко това Иля снимал окървавения труп и изпратил фотографията на бившата си приятелка, заплашвайки я със саморазправа.  \n \nМладият мъж е арестуван само няколко дни след убийството.  \n \nПрисъдата му не подлежи на обжалване.  \n \n \n \n", "date": "2019.11.09", "title": "Покъртителни разкрития за красавицата Анастасия, наръгана 107 пъти от некадърен любовник"}
{"url": "https://blitz.bg/analizi-i-komentari/mvf-trevozhno-evropa-navleze-v-retsesiya-neobkhodimi-sa-speshni-merki_news707859.html", "text": "\n Международният валутен фонд (МВФ) предупреди Европа да подготви план за действие в случай на икономически спад, след като рисковете в региона се увеличават, а монетарната политика остана без арсенал, пише Bloomberg. \n \"Вземайки предвид увеличените рискове, плановете за действие трябва да бъдат готови за изпълнение, ако рисковете се материализират\", казват от МВФ в последния си доклад за Стария континент. \n \nЕдна от мерките, които фондът предлага, е \"синхронизиран фискален отговор\". \n\n Предупреждението идва, след като последните икономически данни показаха, че икономиката на еврозоната е по-устойчива от очакваното, движена от силна експанзия в страни като във Франция. \n \nГермания обаче най-вероятно е влязла в техническа рецесия през последното тримесечие, а пазарът на труда в най-голямата икономика на континента започва да се влошава. \n И в бъдеще може да има още проблеми. \n Ако Великобритания напусне Европейския съюз през януари без сделка, брутният вътрешен продукт на страната ще бъде с 3,5 процента по-нисък в следващите две години, гласи прогнозата на МВФ. При този сценарий икономиката на ЕС ще намалее с 0,5 процента. \n Несигурността около Брекзит се допълва и от \" \", казват от МВФ. \n \nДокладът предупреждава и за завишени цени на активите в някои страни - включително на недвижимите имоти - което прави банките по-уязвими на шокове. \n МВФ посочва поименно Германия и Холандия като страни, които трябва да развържат кесията, за да подкрепят растежа. В същото време по-високите разходи могат да намалят външните дисбаланси. \n Дори и страни с високи дефицити и дълг трябва да обмислят \" \", ако негативните сценарии се материализират. В същото време правителствата трябва да обмислят \" \", за да се възползват от ултраниските лихви. \n", "date": "2019.11.09", "title": "МВФ тревожно: Европа навлезе в рецесия! Необходими са спешни мерки"}
{"url": "https://blitz.bg/kriminalni/deputatt-spas-grnevski-stanal-svidetel-na-uzhasa-v-kvartal-iztok-eto-kakvo-razkaza_news708288.html", "text": "\n Депутатът от ГЕРБ и бивш кмет на Пловдив Спас Гърневски се оказа съсед на мъжа, който беше намушкан в столичния квартал „Изток“. \n  \nПред bTV той разказа, че нападението е станало между първия и втория етаж на високия блок. \n  \n„След минути дойде Бърза помощ, която вдигна пострадалия. Веднага се задейства полицията и, виждате, вече няколко часа работят“, каза той. \n  \n„Видели са ги съседи, след покушението са избягали през този гараж. Дано да успеят да ги разкрият. Двама души са видели, че бягат. Вероятно те са извършителите и са нападнали човек, който има на втория етаж офис“, обясни Гърневски. \n  \n \n  \nИзвършителите се издирват. Все още не е ясна и причината за нападението. \n \n", "date": "2019.11.09", "title": "Депутатът Спас Гърневски станал свидетел на ужаса в квартал \"Изток\"! Ето какво разказа"}
{"url": "https://blitz.bg/ikonomika/rodna-kartinka-kachestvenite-imoti-ne-stigat-bezbozhno-skpite-v-izlishk_news708306.html", "text": "\n Динамичността на пазара на недвижими имоти в цялата страна е забележима с просто око през последните няколко години. Засиленото търсене и  постоянният ръст на цените водят до логичния въпрос - Има ли недостиг на имоти на жилищния пазар? \n  \nImoti.net потърси за коментар експерти от трите най-големи града в страната за коментар относно ситуацията на местния пазар: \n  \nНедостиг от предлагани жилища на пазара в София има, особено в сегмента на най-евтините и малки жилища . Търсенето превишава предлагането при едностайни и двустайни апартаменти в по-старите квартали на София както и в градския център. \n  \nДруга причина е, че купувачите купуват предимно с готови средства и сделките се случват бързо. Този тип имоти в много от случаите се купуват с цел инвестиция. Това води до реализиране на продажба бързо и на близка до офертната цена. \n  \nПри проектите ново строителство картината е идентична - има инвеститори които още преди да разполагат с разрешение за строеж, са продали голяма част от обектите в сградата. \n  \nТака стигаме до лидерската позиция на продавача, която съчетана с оптимизма на купувача доведе цените до по-високи нива. \n  \nСпоред нас ролите предстои да бъдат разменени, предвид големия обем ново строителство в града, както и достигнатите високи цени на квадратен метър жилищна площ. Предстои една интересна 2020-та година. \n  \nНедостиг на пазара на недвижими имоти в момента няма. Има недостиг на качествени имоти и излишък на некачествени, надценени такива. Естествено, търсенето и предлагането диктуват пазара на недвижимите имоти. Банките влияят най-съществено върху него, защото те продават финансите. \n  \nКъм момента има задържане на броя на предлаганите имоти, поради намаляване на търсенето, продиктувано от високите цени. Цените бележат ръст от над 30% за две години, което е твърде много за ниския ни стандарт на живот. \n  \nДали имотите са се изчерпали - не, не са, те са, като сватбите и погребенията, нямат изчерпване. При тези високи цени всички качествени и основно некачествени имоти са на пазара, няма отдръпване на продавачите, няма такива, които да се отказват да продават. \n  \nЦените все още не са паднали и едва ли ще паднат, но има много надценени имоти, които могат да се продадат само с ниска цена. А що се отнася до новото строителство - то зарежда със стока пазара, влияейки на цените. \n  \nНовото строителство непрекъснато поскъпва, поради обективни фактори - материали, цена на труда, цена на парцелите и др., но това не кара продавачите да се отказват. Който продава, ще продава. \n  \nВарианти за действие с имота, който притежават, има безброй, колкото са и продавачите. Всеки сам си знае и си има собствено мнение. Ние от агенциите за недвижими имоти се опитваме да насочваме клиентите – продавачите, купувачите, но е трудна работа. \n  \nДоскоро продавачите диктуваха пазара на недвижими имоти. Имаше и период на равновесие между предлагане и търсене, но понастоящем купувачът е този, който определя пазара. \n  \nНедостигът на жилища от миналата година е вече в историята и продавачите са с по-малко определяща роля. На пазара излизат голям брой апартаменти ново строителство, с високо качество и това оказва натиск върху продавачите да продават на разумни и справедливи цени. \n  \nЗанапред, в следващите две до три години, определящият фактор на пазара на недвижими имоти ще бъдат купувачите. Те ще имат много по-голям избор и ще определят справедливата цена на пазара. \n  \nТук е моментът продавачите да започнат да определят цените си на нива, които биха заинтригували интереса на потенциалния купувач, тъй като пазарът ще бъде наситен като предлагане. \n \n", "date": "2019.11.09", "title": "Родна картинка: Качествените имоти не стигат, безбожно скъпите – в излишък"}
{"url": "https://blitz.bg/intsidenti/mzh-ot-kyustendilsko-otide-na-gosti-na-priyatel-no-iztrpna-ot-gledkata_news708374.html", "text": "\n 62-годишен мъж от село Мламолово е открит мъртъв в дома му.  \n \nТова потвърдиха пред Радио „Фокус” – Кюстендил от Областна дирекция на МВР – Кюстендил. \n \nПриятел на мъжа го е посетил днес в дома му, но го е открил мъртъв и е подал сигнал до полицията. \n \nТрупът на мъртвия мъж е транспортиран до болницата в Кюстендил за аутопсия. Работи се по установяване на причините за смъртта. \n \nПо случая е образувано досъдебно производство. \n \nУведомен е прокурор от Окръжна прокуратура – Кюстендил. \n \n \n", "date": "2019.11.09", "title": "Мъж от Кюстендилско отиде на гости на приятел, но изтръпна от гледката"}
{"url": "https://blitz.bg/obshtestvo/ikonomicheskiyat-ministr-obyavi-strakhotna-novina-za-dokhodite-na-blgarina_news708299.html", "text": "\n Замразяване на доходите няма да има, докато няма криза. Това заяви министърът на икономиката Емил Караниколов пред БНТ. Забавянето на световната икономика се дължи на задържането на ръста при глобалните играчи и Брекзит, но засега прогнозата за България е за поддържане на сравнително добър ръст.  \n \nМинистърът коментира и буксуването на Закона за горивата, който вече една година не може да влезе за обсъждане. По думите му проблемът е в самия сектор, който не успява да се обедини около конкретни идеи.   \n \nНашата икономика наистина има ръст, балансиран, последните години го запазваме. Но по отношение на доходите все още имаме много да изпреварваме, каза Емил Караниколов.   \n \nПреди два дни ЕК увеличи прогнозата за растежа на българската икономика на 3.6, но поставя фокуса за следващата година, че нашият ръст ще е около 3. Караниколов обаче обърна внимание, че и за тази година прогнозата е била по-ниска – 3.1, но вече към края на годината е 3.6.   \n \nАко не дойде финансова криза, няма да имаме проблем, защото за по-следващите години се дава прогноза над 3, каза още той.  „Замразване на доходите, докато няма криза и има ръст на икономиката, няма да има. \n \nЗащото в момента безработицата ни е под 5% – т.е. реално той няма безработица. Друг е въпросът дали хората получават това, което искат“, заяви Караниколов.  Радостната новина, е че последните три години доходите в България растат и това е средно между 8 и 12 процента. Но на нас ни трябва повече, каза още той. \n \n „Дали ще се стигне до криза, никой не може да предвиди. Въпреки всичко показателите за България в момента не посочват това. Въпреки че в края на третото тримесечие се забавя износа, в сравнение с предишни месеци“, заяви министърът.   \n \nКараниколов обаче уточни, че само за първите първите 7-8 месеца за тази година имаме над 17 млрд. евро износ, което показва, че българските стоки и услуги стават все по-качествени и конкурентни като цени.  Имаме сектори, които се развиват изключително добре – металургия, IT сектор. \n \nНаблюдава се и тенденция, не само че много българи се връщат у нас, но и чужденци идват да работят в България.  Министърът коментира и буксуването на Закона за горивата, който вече една година не може да влезе за обсъждане. По думите му проблемът е в самия сектор, който не успява да се обедини около конкретни идеи.   \n \n„Самият сектор не искат да седнат на една маса и да вземат решение за техния закон, за техния бизнес как да се регламентират нещата. След първия закон едните казаха – ние не бяхме включени в участие, ние ги извикахме, водихме дебати качихме за обществено обсъждане и дойдоха нови 150 предложения. Вчера ги обобщихме и в понеделник законът тръгва към МС“, каза още Караниколов.\n", "date": "2019.11.09", "title": "Икономическият министър обяви страхотна новина за доходите на българина"}
{"url": "https://blitz.bg/ikonomika/shveytsarska-banka-s-shokirashch-doklad-za-miliarderite-po-sveta_news708229.html", "text": "\n За годината състоянието на супербогатите е намаляло, но милиардерите като Джеф Безос от „Амазон” са били по-успешни в сравнение с други предприемачи, казва докладът. \n Броят на милиардерите намалява в световен мащаб. Това сочи проучване на швейцарски финансисти от реномираната банка UBS и от консултантската фирма PwC, публикувано в петък от специализираното издание Billionaire Report. Така вече не важи правилото, че богатите стават все по-богати. \n Според изследването в света има 2100 милиардера. Тяхното състояние през 2018 г. се е стопило с 388 милиарда долара или с 2,6 на сто в сравнение с предходната година. Това се случва за пръв път през последните 5 години. Сривът се обяснява с несигурността на пазарите на акции поради търговския конфликт между САЩ и Китай, също на и на Brexit. \n През 2017 г. броят на милиардерите в Германия е бил 123, а миналата година 114, което е със 7% по-малко. В изследването се посочва също, че супербогаташите са предимно мъже. \n \nЖените милиардерки в световен мащаб са 223 или 11 на сто от общия брой на милиардерите. Повечето от милиардерките обаче не са наследили богатството, а са го натрупали сами. \n", "date": "2019.11.09", "title": "Швейцарска банка с шокиращ доклад за милиардерите по света"}
