{"url": "https://www.blitz.bg/zdrave/5-produkta-koito-da-prisstvat-v-menyuto-na-vsyaka-zhena_news584824.html", "text": "Здравето и красотата на жените изискват специално внимание. За да имате добре поддържан външен вид и енергия е необходимо да спазвате няколко правила за ежедневната диета. ELLE предлага списък от продукти, които да ни бъдат в помощ.1. Млечни продукти  Сиренето и киселото мляко са в основата на диетата на французойките, които се славят със стройна фигура. Основният микроелемент на всички млечни продукти е калцият, който поддържа здравето на зъбите, косата и ноктите. Също така той укрепва костите, което означава, че ако има недостиг на калций започват проблеми с гърба и мускулите, а оттам страда и осанката ни. Ако имате нетърпимост към лактоза включете в диетата тофу и ядки – тези храни също са богати на калций.  2. Червена риба  Рибите с червено месо съдържат съществените за женското здраве омега-3 мастни киселини. Тези вещества са отговорни за еластичността на кожата, предпазвайки клетъчната мембрана от увреждане. С тези риби в менюто ще забавите появата на преждевременни бръчки. Диетолозите препоръчват да ядете риби като сьомга най-малко два пъти седмично. 3. Храни, богати на витамин С  Киви, цитрусови плодове и боровинките са сред основните продукти, които са важни за нашата красота и излъчване. Те са богати на витамин С, който е отговорен за еластичността и здравето на кожата. Също така, витамин С е важен за имунната и нервната системи и увеличава защитните функции на тялото. 4. Броколи  Учените са установили, че поради високото съдържание на В витамини, броколите имат благоприятен ефект върху нервната система, предотвратявайки разпространението на вредни бактерии в организма. Редовното използване на този зеленчук подобрява активността на целия организъм и удължава неговата младост. Препоръчва се дамите да ядат броколи поне 2 пъти седмично. 5. Черен шоколад  Може да звучи невероятно, но е вярно – шоколадът е полезен и дори незаменим продукт за жените. Той включва магнезий, манган, мед, цинк и фосфор – всички тези минерали са отговорни за укрепването на костната система и също така спомагат за нормализиране на хормоналния баланс. Лекарите обаче препоръчват да не се увличаме и да не ядем повече от 25 грама черен шоколад на ден.", "date": "2018.03.10", "title": "5 продукта, които да присъстват в менюто на всяка жена"}
{"url": "https://www.blitz.bg/zdrave/dietolozhkata-nevi-razkri-kak-se-stava-vegan-samo-za-den_news584993.html", "text": "Невeна Трифонова - младо и талантливо откритие на пловдивска фитнес зала, формира ярката си индивидуалност под влияние на три култури. Още 14-годишна заминава с родителите си за Гърция. Там завършва специалност „Диетология” и открива любовта. Противно на очакванията обаче, мъжът на живота не е грък, а аржентинец. Двамата решават да заживеят в родината му, където Ернан се занимава с логистика, а тя изготвя онлайн режими за здравословно хранене. Година по-късно ги завладява идеята да пренесат опита си в България, пише „Марица“. Почти веднага след като се установяват в Пловдив, Неви започва работа като диетолог. Пише книга за здравословното хранене и прави презентации за вредните храни пред ученици.     „През последните години здравословният начин на хранене и живот са се  превърнали в тотален хит на „пазара” у нас и пo света. Много компании и частни лица използват термините „gluten-free”, „superfood”, „детокс” с маркетингова цел. Добре е обаче да се научим да различаваме кое от цялата тази информация, която ни се предоставя всекидневно, е истина и би ни помогнала да подобрим здравословното си състояние”, казва Неви.     Като специалист по диетология тя разкрива лесен начин за пречистване на организма от вредните токсини, натрупани през зимния период. Съветва и клиентите си да го използват, за да подготвят тялото си за настъпването на пролетта.     А какво по-актуално от това по време на пости да поговорим за веганството?! Това е крайна форма на вегетарианство, при която  консумацията на всички животински храни, риба и техни продукти са забранени. Причината се  крие в това, че месото и млечните продукти често съдържат вредни антибиотици и хормони, с които биват хранени самите животни, ала също така и заради  високото киселинно натоварване, което оказват върху нашето тяло, обяснява диетоложката. Целта на нейната детоксикационна веган диета е тялото ни да се отърве от вредните химикали, замърсители и токсини, които може да се съхраняват в него, и освен това да ни помогне да отслабнем и да се чувстваме страхотно в кожата си до началото на пролетта.     Колко дълго трябва да следваме  този веган детокс режим? Ако решим изцяло да изключим от режима си споменатите продукти, е хубаво първо да се консултираме със специалист диетолог, който да ни помогне да изготвим правилно своя режим, тъй като дългото лишение от животински продукти, риба и месо води до недостиг на много ценни витамини, минерали и аминокиселини. „Именно поради тази причина най-често съветвам веган детокс режимът да се прави веднъж седмично”, препоръчва Неви.     Тя изготви дневен веган детокс режим, с който да пренесе всеки в света на новите и различни вкусови преживявания. „Освен това, ако спазвате стриктно режима и сте на веган диета поне веднъж седмично, ще забележите как цифрите на кантара започват да се движат надолу, и то с голяма лекота!”, убедена е диетоложката.     За добрата хидратация на тялото през целия период на режима тя препоръчва и няколко детокс води, които са изключително приятни на вкус и разнообразяват рутината на ежедневието.  Режимът не е подходящ за бременни жени и кърмачки.  Ако пък страдате от здравословен проблем, консултирайте се със специалист, преди да започнете диетата, съветва Неви.        (Поставете съставките в 1литър вода и оставете за едно денонощие в хладилника преди да консумирате)     1.            Детокс вода с ябълка и канела     Съставки:     1 ябълка с кора, нарязана на тънки ленти     1  канела     *съставките са богати на фитонутриенти и антиоксиданти, които намалят риска от ракови заболявания, хипертония, диабет.              Съставки:     ½ лимон, нарязан на тънки филийки     ½ лайм , нарязан на тънки филийки     ½ грейпфрут, нарязан на филийки     1 купа нарязана краставица     *Цитрусите обогатяват водата с витамин C, който помога за подсилването на имунната система и предпазва от множество болести.           Съставки:     1с.л настърган джинджифил     1 купа манго, на ситно     *Тези две съставки заедно помагат за добрата функция на мозъка и храносмилателната ни система.    ", "date": "2018.03.10", "title": "Диетоложката Неви разкри как се става веган само за ден"}
{"url": "https://www.blitz.bg/obshtestvo/regioni/broker-dava-komisionnata-si-za-da-vrne-usmivkata-na-malkata-nikol-ot-veliko-trnovo_news585046.html", "text": "Милен Ангелов, който е собственик на брокерска фирма във Велико Търново обяви, че до края на март всеки лев, постъпил в агенцията от комисионни от сделки – наеми, покупки и продажби на имоти, ще отива в дарителската сметка на момиче, което се бори мъжки упоритото и тежко заболяване. Парите са жизнено необходими, тъй като на Никол Георгиева й предстои лечение във Франция. “Обръщам се към моите колеги с призив да помогнем на Никол, защото никой не е застрахован от такова изпитание. Нека да последват примера ни, нека се присъединят към нашата кампания в името на здравето на детето!”, апелира Ангелов.  Майката на Никол- Надя Костадинова, сподели, че жестът на великотърновския брокер не е единствен за лечението на нейната дъщеря. Милен Ангелов вече е предоставил на семейството 2000 лева. В момента Никол и майка й са в София, като след извършени изследвания с ядрено- магнитен резонанс и скенер, вливания, и инжекции с хормони на растежа, е под наблюдение. След преглед при столичен ортопед, заключението му е, че туморът е локализиран, но костта на бедрото е разрушена и трябва да се подмени, пише \" \".    “Веднага, щом медицинските показатели на Никол го позволяват, ще отпътуваме за Франция, надявам се около 20 март”, каза Надя Костадинова. Офертата за лечение на детето е от института за онкологични заболявания “Гюстав Руси”, в който ще й бъдат извършени трансплантация на стволови клетки, курсове лъчетерапия, всички видове изследвания, в т.ч. ЯМР и скенер, като заедно с болничния престой тя възлиза на около 290 000 евро. Отделно, преди да постъпи в института се налага ортопедична операция, но все още не е известно колко ще струва, докато момичето не бъде прегледано и изследвано на място.  Към момента в дарителската сметка на Никол Георгиева има постъпили около 380 000 лева. На 15 март пък нейни съученици от ПГТ “Д-р Васил Берон” съвместно с Градския ученически парламент организират благотворителен концерт във Велико Търново. Дарителници продължават да бъдат поставяни в хранителни магазини и други търговски обекти в цяла България и чужбина. Кампания се провежда и във Великобритания, където наши сънародници организираха благотворителна фотоинициатива, навръх рождения ден на 14-годишното момиче.", "date": "2018.03.10", "title": "Брокер дава комисионната си, за да върне усмивката на малката Никол от Велико Търново"}
{"url": "https://www.blitz.bg/obshtestvo/prof-andrey-pantev-ne-sme-stresnali-turtsite-s-aprilskoto-vstanie-no-za-evropa-to-e-bilo-breaking-news_news585010.html", "text": "Априлското въстание, както и Видинското въстание, не са паникьосали турците, това е едно хубаво, но за съжаление художествено внушение. С тях обаче революционерите ни са изкрещели в лицето на Русия и пред лицемерието на Европа, че народът ни съществува. Това каза историкът проф. Андрей Пантев на дискусия във Варна, посветена на 140 години от Освобождението ни, съобщава \"Петел\". „Може да се каже, че кланетата след въстанията ни за Европа  са това, което сега наричаме BREAKING NEWS”, допълни той.     Проф. Пантев коментира, че 3 март трябва да се тачи най-малкото заради това, което го е предшествало. Макар и неуспешна, българската национална революция е по-велика дори и от следващите ни военни победи, като тази при Сливница, смята той.     Според историка без военната намеса на Русия единственото, което българите са щели да получат от Европа, е едно „славно погребение”. „Вярно е, има я реакцията на Виктор Юго и на Уилям Гладстон, но те леят вестникарски сълзи. Само Русия изпълнява европейската мисия да вдигне оръжие в защита на един народ, който е в основата на славянската култура и история”, каза още проф.  Андрей Пантев.    ", "date": "2018.03.10", "title": "Проф. Андрей Пантев: Не сме стреснали турците с Априлското въстание, но за Европа то е било BREAKING NEWS"}
{"url": "https://www.blitz.bg/obshtestvo/intervyu/grimort-kulagin-izrigna-pred-shou-shef-manchev-e-chuzhdopoklonnik-edna-aktrisa-se-napi-kato-cherga-na-separeto-v-chereshkata-na-tortata_news583161.html", "text": "Валентин Кулагин е известен с магическата си гримьорска четка, но и с умението да създава сензация с всяка поява. В «Черешката на тортата» той завихри невиждано шоу със скандалните си изказвания и постоянни забележки към плеймейтката Нора Недкова, която обяви, че макароните са храна за «простолюдието». Ексцентричната програма, която беше подготвил за своята вечер, включваше пазаруване по халат, човек-лампа и множество провокации, които разбуниха страстите. Как реагира на лавината от коментари и как обяснява своето рейтингово участие в предаването, ще научите ексклузивно в единственото му интервю по темата, което даде специално за читателите на „ШОУ“.- Кулагин, какво направи?! Участието ти в „Черешката на тортата“ стана епично, вероятно с най-висок рейтинг...   - Бях поканен в телевизионно риалити ШОУ и какво по-нормално от това да поднеса истинско ШОУ на всички пред екраните?! Бях себе си, откровен и директен, опълчих се на посредствеността. Някои ме разбраха, други не - но милиони зрители всяка вечер очакваха поредната доза зрелище.  - С плеймейтката Нора през цялото време си разменяхте обиди и закани. Кога и защо нещата при вас ескалираха?   - Когато пиенето й дойде в повече. Норчето очевидно има проблеми с алкохола. Когато се напие, започва да става невъзпитана и невъздържана. Надигаше заплашително чаши към мен, размахваше храна с вилицата си пред лицето ми. Нагла е. Подобно отношение не мога да търпя, особено от една личност със съмнителна биография, без професия и без талант. Накрая вече ми беше забавно. Тя пусна турбото за излагация. - Поставяш рекорд с най-малко точки досега в цялото предаване. Защо останалите не оцениха усилието, което положи за вечерята си?  - Люси открито ми завиждаше, дори ме попита от къде идват доходите ми, което е крайно невъзпитано. Каза, че ми дава единица, защото цитирам: «Не искам да спечели», а не защото не харесва ястията. Изключително злобно изказване! Исках да поднеса качествена храна и напитки, зашеметяващ десерт, и в същото време да ги провокирам да разкрият истинските си лица.  Успях. Цифрите и мнението им са една формалност, която по никакъв начин няма да повлияе на добрия ми вкус. Не чух дори една критика към блюдата ми, а уж това е кулинарно предаване. Предпочитам запомнящо се и интересно участие, пред това да играя поддържаща роля, каквато изиграха останалите участници. Рекордът за най-ниска оценка в случая е индикация за нещо друго - злоба и завист. Но нека не забравяме, че аз поставих и един друг рекорд - по гледаемост. - Видяхме, че успя да изнервиш и Шеф Манчев, който те апострофираше през голяма част от времето…   - Не се интересувам от мнението на един човек, който се съгласи, че качамакът е кубинско традиционно ястие от «преди хиляди години» (смее се). Куба е открита от Колумб едва през 1492 като територия, а основана като държава през 1512 г. Какви хиляди години бълнува той? Ние в България сме яли качамак 1000 години преди кубинците. Чуждопоклонник. Одобри абсолютно суровото кюфте на Люси и хареса това макдоналдс меню, което не изисква никакви умения в кухнята. Той не беше обективен арбитър. Разбрахме, че и с историята не е в час. - Трябваше ли да спечели актрисата Борислава Стратиева? Наистина ли се е напила още първата вечер от участието ви и е заспала на масата?   - Да, наистина се напи и заспа просната като черга на сепарето, което е в разрез с образа й на дама, в който тя така силно искаше да ни убеди. Нейният резил обаче не беше заснет.  Менюто й беше най-слабото - отвратително и сухо свинско за основно, пица, която ядохме с вилица като салата, защото беше на каша, а десертът беше горчиво кисело мляко. Тя получи най-високи точки, защото беше прикрита и тиха. Нали знаете, в тези среди, за да успееш  трябва или да се навеждаш удобно, или да си много талантлив. Тя е избрала да е първото.  - Видя се, че имаш високи изисквания и самочувствие. Много хора ще кажат, че не е оправдано…?  - Аз съм изключително добър в професията си и най-високо оценен от клиентите и почитателите на това изкуство. Мога да имам и самочувствие, и претенции. За разлика от плеймейтки и хора без професия, нито образование, самочувствието ми е солидно подкрепено. Хората могат да си говорят каквото пожелаят и винаги според умствения капацитет, с който разполагат. Една арменска народна поговорка гласи: «На народ и на кур, угодия няма».   - Хората масово не разбраха провокацията ти с «човека-лампа». Каква беше идеята на това представление?  - Подобни арт-инсталации и много по-абстрактни се правят навън от години. Хората, които ходят на подобни изложби и инсталации, ще разберат този мейнстрийм. Не държа всеки един човек в държавата да ме разбира. Нелепо е, ако някой мисли, че вкъщи лампите са живи.  - Такъв ли си и в реалния живот, когато няма камери, или всичко е „просто шоу“, както пее Галена в последната си песен?   - Аз не съм точно този човек, който беше представен с избрани моменти и монтажи, но не съм и лицемер, за да ям и харесвам всичко, което ми се сервира, или пък да търпя безкрайните празнословия на някаква си плеймейтка.   Многопластова личност съм и вероятно сложен за разбиране. В крайна сметка - забавлявайте се, това е просто едно шоу и животът ви не зависи от него! - Определиха те като представител от третия пол. Обижда ли те това и какво значи всъщност трети пол?    - Моят пол е мъжки, така ме е създал Бог! Харесвам тялото си и всичко по него. Така че в никакъв случай не се обиждам на определения, които не ме касаят.   Трети пол е този, който не може да се определени нито като женски, нито като мъжки. Това са транссексуалните, които имат операция за смяна на пола и не се чувстват добре в тялото си, не го чувстват свое. Затова започна и легализирането на този трети пол. Тук не става въпрос за сексуална ориентация, представителите на третия пол имат различни полови белези и не спадат към съществуващите два пола. Не виждам нищо шокиращо. Светът еволюира и се променя. Само преди няколко десетилетия, дори сексът без брак се е приемал като срам и тема-табу. Сега хората дори не желаят да се венчаят. Уважавам всички други полове, колкото и да станат те. Не ми пречат. - Какви отзиви получи от участието ти?   - Радвам се, че модерните и динамични хора ме харесват. Тези, които са с положителна нагласа към живота генерално, са се забавлявали от сърце с моето участие и ме подкрепят. Много голяма част от българския народ е в трудно положение, недоимъкът и тъгата са големи. Аз не презирам бедните хора, а им съчувствам. Нямам вина, че на мен съдбата ми се е усмихнала и успявам да поддържам един нормален стандарт. Затова ли се дразнят? И аз не получавам възнаграждението, което заслужавам в България, но съм доволен и щастлив. Ако със същата тази ярост се организираме срещу тези, които ограбват България, нещата наистина ще се променят.  - Смяташ ли се за нещо повече от обикновения българин? Аристократ ли си и какво мислиш за «простолюдието»?  - Притежавам качества, които може би ме правят по-интересна личност, но на ниво човешко същество. Всички се раждаме и напускаме тази земя по един и същи начин, и в този ред на мисли - всички сме равни. Аристократизмът не може да се придобие, трябва да се родиш такъв. Аз не съм аристократ. Това са думи на Шеф Манчев, а не мои. А «простолюдието» беше израз на Нора Недкова. Аз обожавам и макарони, и царевица.   ", "date": "2018.03.10", "title": "Гримьорът Кулагин изригна пред \"ШОУ\": Шеф Манчев е чуждопоклонник, една актриса се напи като черга на сепарето в \"Черешката на тортата\"!"}
{"url": "https://www.blitz.bg/ikonomika/dimitr-manolov-reshenieto-za-chez-e-natsionalizatsiya_news584940.html", "text": "Няколко месеца ще го мотаят с надеждата, че ще се размине скандалът. Така Георги Кадиев, бивш депутат от БСП и основател на партия „Нормална държава“, коментира пред Нова телевизия казуса с ЧЕЗ и намерението на държава да стане собственост на дружество. По думите му, много е важно протестите да продължат и да влезе проблемът в предизборните кампании на партиите. Решението, според него, е „да се стигне до разваляне на сделката“.     „Никой не продава такъв стратегически актив без да си е напрваил консултация с държавата“, смята Кадиев.     По думите му, държавата на бива да влиза в „коалиция и съдружие с фирми като „Инерком“. „Ако се стигне до осъждане на България, ще се плати от данъкоплатците“, изтъкна той.     „Това е някакъв вид национално предателство. Как българската държава ще влезе в съдружие с нея“, попита Кадиев. „Само счетоводният отдел на ЧЕЗ е по-голям от цялата фирма на Гинка“, допълни той.     Президентът на КТ „Подкрепа“ Димитър Манолов изтъкна: „Ние продадохме държавното си дружество на други държави. Номерът беше да е държавно, но не българско държавно“.     Според него проблемът с влизането на българската държава в дружеството е дали това няма да повлияе на арбитражното дело за 500 млн. лв.     „Държавата трябваше да остави за себе си 34%“, смята Манолов.     „Има и друг вариант, в който на българската държа  да излезе по-евтино. Като го кажа, всички ще подскочат, защото имаме погрешно схващане за тази думичка, но това е национализация“, заяви Манолов. „Когато държавата откупи тази компания, тогава нещата тръгват отначало“, допълни той.    ", "date": "2018.03.10", "title": "Димитър Манолов: Решението за ЧЕЗ е национализация"}
{"url": "https://www.blitz.bg/zdrave/eksperti-otgovaryat-kolko-chesto-tryabva-da-se-kpem_news585012.html", "text": "Някои хора не могат да се почувстват достатъчно чисти без дълъг горещ душ. Необходимо ли е, обаче, наистина да се къпем всеки ден? „Мисля, че къпането е повече от естетически съображения“, обясни пред „Тайм“ д-р Илейн Ларсън – експерт по инфекциозни заболявания от Университета в Колумбия. „Хората си  мислят, че се къпят заради хигиената, но от гледна точка на бактериите не е така“, допълва тя.     Проучване е показало, че антибактериалните сапуни и почистващите препарати, които много хора използват, не са много по-ефективни от обикновения стар сапун по отношение на намаляване на риска от инфекции. А когато става въпрос за къпане, цялото стъргане и ексфолиране няма особен смисъл.     Прекалено честото къпане дори може да повиши риска от някои здравословни проблеми. Сухата, напукана кожа е предпоставка за инфекции, тъй като през нея могат да преминат бактерии. Това означава, че честото къпане, когато кожата ви е вече суха, особено с възрастта, когато кожата става по-тънка и по-малко хидратирана, увеличава рисковете за „хващане“ на нещо.     „Мисля, че повечето хора прекаляват с къпането“, казва д-р Брандън Митчъл от Университета „Джордж Вашингтон“. Честото миене отмива естествените масла от кожата, в които се съдържа бактерия, поддържаща имунната система. Това важи с особена сила за антибактериалните кърпички и лосиони, които той перпоръчва да изхвърлите.     От гледна точка на здравето, а не на това как изглеждате, вероятно веднъж-два пъти седмично е достатъчно да вземате душ. „Тялото ви е естествено смазана машина. И всекидневният душ не е нужен“, обяснява Митчъл.     Той съветва пациентите си да не сапунисват изцяло тялото си. Наблегнете на подмишниците, задните части и слабините, където се произвеждат секрети с неприятна миризма. Останалата част няма нужда от сапун. Превод и редакция: БЛИЦ ", "date": "2018.03.10", "title": "Експерти отговарят: Колко често трябва да се къпем"}
{"url": "https://www.blitz.bg/ikonomika/razbrakha-se-sashch-poshchadi-avstraliya-ot-danka-za-aluminiy-i-stomana_news584928.html", "text": "Благодаря Ви за потвърждението, че новите мита няма да бъдат наложени на австралийската стомана и алуминий. Това е добре за заетостта в Австралия и САЩ! Това написа в Туитър премиерът Малкълм Търнбул, малко след като американския президент Доналд Тръмп обяви, че двете страни обсъждат новите мита, които САЩ смята да наложи върху ценните суровини. По-рано Доналд Тръмп съобщи, че е разговарял по телефона с премиера на Австралия Малкълм Търнбул и че те работят по споразумение, което да спести на Австралия готвените американски мита над вносната стомана и алуминий.        „Той е ангажиран да имаме много честни и взаимоизгодни военни и търговски отношения“, посочи Тръмп в Туитър.  Износът на австралийска стомана и алуминий за САЩ се равняваше едва на 400 милиона австралийски долара (около 250 милиона евро) миналата година, сочат правителствени данни.  ", "date": "2018.03.10", "title": "Разбраха се! САЩ пощади Австралия от данъка за алуминий и стомана"}
{"url": "https://www.blitz.bg/obshtestvo/obrazovanie/v-stolichno-uchilishche-trenirat-beyzbol_news584967.html", "text": "В столичното 119-то училище освен традиционните баскетбол, футбол и тенис на корт децата тренират и не толкова популярния у нас бейзбол. С всяка година той е все по-разпознаваем в България. В отбора по бейзбол участват около 30 момичета и момчета на възраст от 9 до 14 години. Всяка година ходят на състезание, а по думите на треньора им резултатите са все по-добри, предава БНТ.Това е училищният отбор на 119 СУ, в отбора по бейзбол участват около 30 момичета и момчета на възраст от 9 до 14 години. Всяка година ходим на състезание, като резултатите са все по-добри.  „Няма да хвърляте силно, важно е да хвърляте точно! Искам да внимавате и да дадете всичко от себе си!“ - така започва всяка тренировка по бейзбол. От 4 години Данаил е преподавател по физическо възпитание в столичното 119-то училище. Любовта към бейзбола наследява от баща си. От малък обикаля по стадионите с него и така бейзболът става неразделна част от ежедневието му. Вече три години младият учител тренира децата. Разкрива им тайните и тънкостите на бейзбола, развива техните умения и качества. Във всяка тренировка децата наблягат на основните елементи - хвърляне, удряне, бягане по базите, отиграване на различни елементи в бейзбола. Набляга се и на тактическата тренировка, която е важна за успеха на децата по време на мачове. Бейзболът възпитава на уважение и дисциплина. Тренировките, разбира се, не минават без контузии и инциденти. Точните удари, усмивките и щастието, обаче, преобладават. За Данаил тренировките по бейзбол са сбъдната мечта, страст и вдъхновение. С всяко упражнение това се опитва да възпита и у децата.", "date": "2018.03.10", "title": "В столично училище тренират бейзбол"}
{"url": "https://www.blitz.bg/svyat/vilata-na-aver-na-eskobar-stava-posolstvo-na-kitay-v-kolumbiya_news584955.html", "text": "Вилата на наркотрафикант и бивш съдружник на наркобарона Пабло Ескобар ще е новото посолство на Китай в Колумбия, след като Пекин я откупи от конфискувалите я местни власти, съобщава АФП. Китай е платил около 16,6 милиона долара за къщата и земята й на площ около 5400 кв. м. Те са принадлежали на Гонсало Родригес Гача по прякор Мексиканеца, един от най-опасните наркотрафиканти в Колумбия.     Къщата с площ 554 кв. м скоро ще стане новата китайска дипломатическа мисия в Колумбия. Това ще е едно от най-големите посолства в Латинска Америка. Имотът в луксозния квартал Ла Кабрера в северната част на Богота бе конфискувана от държавата през 1995 г., шест години след смъртта на Родригес Гача, ръководител на военното крило на Меделинския картел, който е убит на 15 декември 1989 г. след близо три десетилетия наркотрафик.     40% от сумата от продажбата ще отидат за националното правителство, по 25% за прокуратурата и за съдебните служби и 10 процента за полицията.    ", "date": "2018.03.10", "title": "Вилата на авер на Ескобар става посолство на Китай в Колумбия"}
{"url": "https://www.blitz.bg/ikonomika/vitseprezidentt-na-evropeyskata-investitsionna-banka-mozhe-da-pomislim-za-finansirane-na-belene_news584973.html", "text": "Вицепрезидентът на Европейската инвестиционна банка Вазил Худак каза, че банката би обмислила финансиране на проекта АЕЦ \"Белене\", ако получи официално запитване от българското правителство. Той обаче подчерта пред БНР, че институцията никога не е финансирала изграждането на нова ядрена централа, а само проекти, които подобряват състоянието на вече съществуващи мощности. Помолен да оцени възможността за изграждането на АЕЦ \"Белене\" като балкански проект, Худак заяви: „Това е много голям и сложен проект, който има дълга история. Ние настояваме проектите, които финансираме, да имат добавена стойност - като позитивен ефект върху околната среда; подобряване на бизнес средата там, където се осъществява проекта. Засега не сме получавали официално запитване от българското правителство за АЕЦ \"Белене\". Ако получим такова, ще го обмислим“.     Държавите от Западните Балкани трябва да се научат да развиват проекти, каза още Худак: \"Ние сме институция, която е фокусирана върху финансирането на проекти и знаем, че в тези държави все още има необходимост от много техническа подкрепа. Имаме още много работа, за да научим местните компании и общини  да пишат добри проекти, които да могат да получат финансиране от банките. Изключително важно е да се изпълнят тези условия - политическа стабилност, умения за писане на проекти и техническа помощ, за да се върви напред. От изключителна важност са и международните проекти. Говоря най-вече за транспортните коридори и цифровата инфраструктура. Необходимо е много добро сътрудничество на регионално ниво\".     По повод на критиките, че Европейската инвестиционна банка не финансира достатъчно проекти в държавите от Източна Европа, а ресурсите отиват в по-богатите западноевропейски страни, вицепрезидентът на банката коментира: \"Има два начина да погледнем на този въпрос. Ако погледнем към броя на проектите и обема на финансиране като цяло, може да кажете, че 90% от парите са отишли в Западна Европа и само 10% в Източна Европа. Ако направим съпоставката като процент от БВП на страните, ще видим, че пропорцията е в полза на страните от Източна Европа. Независимо кой от начините ще изберем обаче, факт е, че страните от Източна Европа не осъществяват толкова проекти. Причините за това са много, но аз ще подчертая една - държавите от нашия регион все още усвояват много грантове от еврофондовете. Това са субсидиите, които не трябва да се възстановяват. Съвсем ясно е, че е по-лесно и за предприемачите, и за общините, да получават пари, които не трябва да връщат\".    ", "date": "2018.03.10", "title": "Вицепрезидентът на Европейската инвестиционна банка: Може да помислим за финансиране на „Белене“"}
{"url": "https://www.blitz.bg/obshtestvo/zdraveopazvane/da-pomognem-edva-na-5-mesetsa-malkata-martina-se-bori-s-uzhasna-bolest_news584957.html", "text": "Мартина е диагностицирана с остра лимфобластна левкемия, когато навършва два месеца. Родителите научават за болестта след като детето вдига температура. \"Направихме пълна кръвна картина и от изследванията ѝ се разбра, че левкоцитите са много над нормата”, разказва майката Нели Петрова пред bTV.     Започва тежка химиотерапия с много странични ефекти.     \"Едно бебе, когато заплаче, или е гладно, или му се спи. Докато при нас никога не знам дали проблемът не е по-сериозен”, казва още Нели.     В момента Мартина е в ремисия.     Лечението трябва да продължи най-малко две години. Родителите смятат, че е най-добре това да се случи в чужбина. Лекарите ги подкрепят.     Родителите на Мартина вече са подали заявление във Фонда за лечение на деца. Но времето ги притиска и затова семейството вече очаква оферти от болници в чужбина. Точната сума за лечението все още не е ясна.     \"Очакваме сумата да бъде между 100 – 150 хил. евро, което е нормалната сума за подобно лечение”, обяснява Десислава Врагова, която помага на семейството с организирането на благотворителна кампания.     Ако лечението на Мартина в чужбина бъде одобрено, набраната сума по дарителската сметка ще се използва и фондът ще ги дофинансира.       ", "date": "2018.03.10", "title": "Да помогнем! Едва на 5 месеца малката Мартина се бори с ужасна болест"}
{"url": "https://www.blitz.bg/lyubopitno/idva-nibiru-ili-adt-se-otvarya-v-nebeto-nad-ekvador-zasnekha-mnogo-stranno-i-plasheshcho-yavlenie-video_news584356.html", "text": "Необичайно небесно явление бе заснето в Еквадор. Видеото се появи в мрежата, пише в. „Дейли Стар“. На кадрите може да се види гигантско оранжево петно, което бавно се издига над хоризонта на фона на синьото небе. Източникът на светлината не е Слънцето, защото то е от другата страна.    Потребителите в мрежата изложиха редица хипотези за произхода на оранжевото петно. Сред най-популярните се оказа, разбира се, версията за приближаването към Земята на митичната планета Нибиру. Конспиролозите често свързват появата на това небесно тяло с края на света.    Също доста популярна се оказа и версията, че над Еквадор просто се е отворил портал към ада. Превод и редакция: БЛИЦ    ", "date": "2018.03.10", "title": "Идва Нибиру или адът се отваря: В небето над Еквадор заснеха много странно и плашещо явление (ВИДЕО)"}
{"url": "https://www.blitz.bg/stsena/po-tazi-dlgokraka-rusokosa-i-bezumno-seksapilna-shvedka-vzdisha-tseliyat-svyat-i-ima-zashcho-snimki-18_news584846.html", "text": "Открай време шведките се славят със своята красота. Сега всички мъже от скандинавската страна са изгубили ума си по 34-годишната красавица от Стокхолм Иа Остергрен. И има защо.Стройната хубавица е висока 178 сантиметра, а дължината на крака й е цели 108 см.           Като малка била високо, кокалесто момиче и не се отличавала с особена привлекателност. За да се превърне в секс символ обаче, се наложило доста да се потруди в залата.    От 2014 година тя не спира да качва свои снимки в социалните мрежи. Благодарение на прекрасното съчетание между спортна фигура и дълги крака, тя бързо се превръща в звезда в Инстаграм. Към момента младата жена има близо 140 000 последователи в мрежата.         Остергрен качва снимки както от дома си, така и от спортната зала, а фотосите й по бельо събират хиляди харесвания.   Много шведски тийнейджърки често я търсят за съвети. \"Вие наистина вдъхновявате! Силна жена\"; \"Краката й са просто прелест\" и \"Постоянната и упорита работа създава съвършенство\" са само част от коментарите под постовете й.   Да бъде с такава красавица е мечтата на всеки мъж. За жалост, сърцето на Иа отдавна е заето. От няколко години момичето е щастливо омъжено и има две деца.        Превод: БЛИЦ", "date": "2018.03.10", "title": "По тази дългокрака, русокоса и безумно сексапилна шведка въздиша целият свят! И има защо (СНИМКИ 18+)"}
{"url": "https://www.blitz.bg/layfstayl/svetski/megan-markl-po-populyarna-ot-khertsoginya-keyt-otstpva-samo-na_news584925.html", "text": "Ново проучване, посветено на нагласите към кралското семейство, показва, че Меган Маркъл - бъдещата съпруга на принц Хари, се радва на по-голяма популярност сред британците от херцогинята на Кембридж Катрин, съобщава британският „Експрес“. Интересът към 36-годишната актриса от САЩ, прочула се с ролята си в сериала \"Костюмари\" се засили, след като през ноември миналата година беше оповестен годежът й с британския принц. С наближаването на сватбата им през май Меган Маркъл редовно попада във фокуса на общественото внимание и медиите.     Резултатите от проучване на VoucherCodesPro, обхванало над 2300 британци, показват, че годеницата на принца се радва на по-голяма популярност от утвърдената британска икона, херцогинята на Кембридж Катрин.     Жителите на Острова й симпатизират защото преди това е била актриса (31%), защото е земна (14%) и защото е феминистка (11%).     Въпросът, отправен към анкетираните, бил: „Кой член на кралското семейство чувствате, че е по-свързан/в тон с обществото?“.     Меган Маркъл отстъпва по популярност сред британците единствено на бъдещия си съпруг принц Хари, с когото „свързани“ се чувстват 32% от сънародниците му. Годеницата му е посочена от 29% от участниците в допитването.     С по 15% следват принцеса Биатрис и херцогът на Единбург Филип. Херцогинята на Кембридж Катрин е получила едва 13% от гласовете.    ", "date": "2018.03.10", "title": "Меган Маркъл по-популярна от херцогиня Кейт! Отстъпва само на..."}
{"url": "https://www.blitz.bg/obshtestvo/regioni/prestoyat-v-kiliyata-razklatil-zdraveto-na-d-r-ivan-dimitrov_news584961.html", "text": "Д-р Иван Димитров, който бе арестуван за убийството на Жоро Джевизов - Плъха, ще премине през обстоен медицински преглед. Според запознати медикът се чувствал от известно време зле здравословно, съобщава „Марица“. Д-р Димитров страдал от дискова херния и имал и други заболявания. Здравето му сериозно се разклатило след престоя в ареста, където изкара четири денонощия.     Предполага се, че влошеното му здравословно състояние се дължи на преживяния стрес около задържането му. Докторът изглеждаше разстроен и не успя да сдържи сълзите си при освобождаването му от ареста и срещата с медиите.     Д-р Димитров имал две операции, скоро му предстоял контролен преглед, за да се реши дали се налага трета. Медикът получил и рани от сблъсъка с Плъха.     Както БЛИЦ съобщи, близки и роднини погребаха вчера Георги Джевизов - Плъха на Рогошки гробища. Тялото му бе освободено от Съдебна медицина с разрешение на прокурора. В махалата имаше засилено полицейско присъствие. В социалната мрежа братът на Джевизов се закани да съди доктора и жена му. „Ще се борим докрай за теб, братко”, написа Илия в профила си.    ", "date": "2018.03.10", "title": "Престоят в килията разклатил здравето на д-р Иван Димитров"}
{"url": "https://www.blitz.bg/obshtestvo/baba-mara-pushkata-se-vorzhi-do-zbi-sreshchu-kradtsi-veche-ne-smeyat-da-ya-zakachat-video_news585004.html", "text": "Мария Петрова Пъшева от село Бръшляница, която е известна сред местните като баба Мара – Пушката. Възрастната жена е известна с това, че е въоръжена до зъби, а хубавото е, че и крадците знаят това, съобщава Нова телевизия. Тя е обирана три – четери пъти. През годините има две убийства в селото при нападения срещу възрастни хора.     Оръжието на баба Мара – Пушката е законно. Тя има три правила: Оръжието ти трябва да е законно. Второ, как го съхраняваш. Трето, кога го използваш.     Тя е използвала своето оръжие, стреляла е във въздуха в пистолета. По-често използва пушката, тъй като има и животни, от които трябва да се пази. Със сигурност баба Мара не е обикновена възрастна жена. Освен това тя има и три кучета, за да я „вардят от крадци”.     86-годишната разказва, че иска просто да доизживее спокойно дните си, заради което е въоръжена до зъби.     ", "date": "2018.03.10", "title": "Баба Мара Пушката се въоръжи до зъби срещу крадци – вече не смеят да я закачат (ВИДЕО)"}
{"url": "https://www.blitz.bg/kriminalni/prestplenie/burgaski-spetschengeta-vlyazokha-v-tsiganskata-makhala-v-gorno-ezerovo-i-spipakha-brutalni-retsidivisti_news585014.html", "text": "Акция на „Специализираните полицейски сили” към ОД на МВР в Бургас доведе до задържането на 12 криминално проявени мъже на възраст от 18 до 63 години, информират от пресцентъра на полицията. Става въпрос за цигани от „Горно Езерово”, които в последните няколко месеца са извършили поредица от кражби, нападайки слаби и беззазищитни хора. Случаят е на спецченгетата, защото се е наложило да влизат в сърцето на ромското гето в „Горно Езерово”, където простосмъртен трудно може да припари, а за циганите е имало информация, че са агресивни и вероятно въоръжени.     Арестувани са криминално проявените : Б.К., 63 годишен, Р.Р., 20 годишен, Б.Д., 18 годишен, К.Ш., 27 годишен, Й.А., 38 годишен, З.С., 18 годишен, А.И., 20 годишен, Е.Б., 33 годишен, М.К., 28 годишен, Р.Т., 24 годишен, М.С., 21 годишен и И.Р., 22 годишен.    ", "date": "2018.03.10", "title": "Бургаски спецченгета влязоха в циганската махала в „Горно Езерово“ и спипаха брутални рецидивисти"}
{"url": "https://www.blitz.bg/kriminalni/prestplenie/zhestoko-zverstvo-raztrsi-burgas-mlad-mzh-smlya-ot-boy-mayka-si-posle-ya-udushi-s-goli-rtse_news585027.html", "text": "36-годишен мъж смлял от бой майка си, а после я удушил. Инцидентът е станал снощи в блок 5 в бургаския жк. „Лазур”, съобщава \"Флагман\", позовавайки се на достоверен източник. Бургазлията изпаднал в горещ спор с майка си заради битови проблеми. Скандалът обаче ескалирал и мъжът й посегнал. Екшънът продължиш няколко часа, накрая 36-годишният мъж изпуснал нервите си и удушил 76-годишната си майка с голи ръце.  Минути след това подал сам сигнал към 112 и за секунди районът около ресторанта буквално причернял от униформени служители и полицейски коли на 5-то РУ в Бургас.Те „опасали” цялото пространство, а гостите в заведението изпаднали в паника от случващото се.  36-годишният мъж е задържан за 72 часа в следствения арест.    ", "date": "2018.03.10", "title": "Жестоко зверство разтърси Бургас! Млад мъж смля от бой майка си, после я удуши с голи ръце"}
{"url": "https://www.blitz.bg/obshtestvo/regioni/okrvavena-zhena-e-otkrita-bezpomoshchna-pod-naves-v-blagoevgrad-tvrdi-che-ya-prebila_news584982.html", "text": "Около 60-годишна жена е намерена в безпомощно състояние вчера, сгушена под навес на улица „Мир“ в Благоевград. Цялата ѝ глава била окървавена, по лицето ѝ имало следи от побой, съобщава struma.com. Жената била видимо неадекватна. Хора от съседните къщи извикали линейка чрез телефон 112. До пристигнато на спешните жената разказвала, че е била пребита от снаха си и изхвърлена без обувки и дрехи на улицата.     Казвала, че живее в кв. „Струмско“, но е от Петрич. Екип на Спешен център транспортирал пострадалата в болница, където раните ѝ са обработени. Полиция е посетила адреса, на който е открита жената, разпитвани са свидетели, но никой не я познавал.    ", "date": "2018.03.10", "title": "Окървавена жена е открита безпомощна под навес в Благоевград, твърди, че я пребила..."}
{"url": "https://www.blitz.bg/obshtestvo/stolitsa/zam-kmett-na-sofiya-napravi-obeshchanie-koeto-vsichki-stolichni-shche-zapomnyat_news584960.html", "text": "Това заяви в студиото на „По света и у нас“ зам.-кметът на София Евгени Крусев. Той коментира подробностите около идеята за нощен градски транспорт в столицата, както и подготовката за вечното дерби.Установени са неравности по основните улици, които не са ремонтирани отдавна, допълни той.  \"Днес и утре очакваме трафикът да е малък и сме направили максимална мобилизация, така че в кратки срокове да въведем улиците в нормално състояние\", каза Крусев.  \"Ще се ремонтират и кварталните улици, допълни той. Няма как да се елиминира кърпенето на улиците, но акцентът са основните ремонти, заяви още той. Услугата на нощния градски транспорт може да търпи развитие, посочи Евгени Крусев. Според него европейската практика показва, че дневният и нощният градски транспорт са различни, заради което и ще се заплаща за него с различни билети.  Ще има кондуктори във всеки един автобус, поне в началото, които ще продават билети.", "date": "2018.03.10", "title": "Зам.-кметът на София направи обещание, което всички столични ще запомнят!"}
{"url": "https://www.blitz.bg/obshtestvo/nadziratelite-otnovo-na-protest-eto-kakvo-gotvyat-dnes_news584956.html", "text": "За втори път в столицата ще има национален протест на надзирателите и служителите в \"Съдебна охрана\". Те настояват за 20% увеличение на заплатите и назначаване на още служители, съобщава БНР. „Един лъч тръгва от Съдебната палата. Събираме се в 12.00 часа. Колегите от другия синдикат в 13.00 часа се събират пред Министерството на правосъдието. Там ще се съберем. Ще ни водят гайдари в национални носии, защото трябва да се върнем към българщината, трябва да се върнем към нашето, националното, за да се разберем, а не само да летим в облаците и в европейските виждания и в европейските стандарти, защото долу - при нас, тези стандарти ние не ги усещаме“, обясни Пламен Христов от синдикат \"Охрана\".     Две са следващите спирки на протестиращите - съседното на Министерството на правосъдието Министерството на финансите, както и Министерски съвет.", "date": "2018.03.10", "title": "Надзирателите отново на протест! Ето какво готвят днес"}
{"url": "https://www.blitz.bg/obshtestvo/snegt-se-stopi-i-kraterite-po-ulitsite-lsnakha-a-shoforite-se-vrtyat-v-omagosan-krg-video_news584974.html", "text": "Както обикновено след студените месеци остават не дупки, а истински кратери по улиците. Сезонът на дупките – така шофьорите наричат периода преди, по време и след топенето на снега. По традиция в този период на годината дупките се отварят все повече за шофьорите, съобщава Нова телевизия. „В момента поради обилното топене дупките се отварят и клиентите са доста изнервени и идват за помощ”, разказва управителят на автосервиз, Владимир Георгиев. От години Владимир Маринов е спасителят за шофьорите в София, не защото има специални сили, а защото спасява колите им от дупки.     „Запълвам дупка, която стои тук от години , аз живея на тази улица от пет години, явно тази дупка пречи само на мен, като кампанията, моята лична, по запълване на дупки, започна това лято, когато асфалтирах една голяма дупка малко по-надолу”, разказва Боряна Божанкова от Горна Оряховица.     Това не е единствената запълнена дупка в Горна Оряховица за Боряна Божанкова. През миналото лято запълва първата си, след като дъщеря й решава да си играе в нея. Тя каза, че запълването на въпросната дупка струва 22 лв и 40 стотинки. Сума, доста по-малка от сумата, която Боряна би платила за ремонт на колата, ако попадне в дупка.  Между 80 и 700лв. Днес и общината започва запълване на дупките.     „Всека година излизат все повече проблемни участъци затова общината се стреми да изгражда цели улици, а не да кърпи”, заявиха от общината.  За закърпване на дупки бюджетът тази година е 150 000 лв.     „Много дупки се отвориха и улици, които са направени, са в дупки, ей тая улица вижте какво е положението”, разказва таксиметров шофьор от Бургас. Той казва, че за пореден път му се налага да ремонтира автомобила си. Последния път дал 500 лева.     „В повечето случаи щетите са или изкривена джанта , спукана гума. Почти всеки ден има по 5 клиента, които имат такива проблеми”, разказват от автосервиз.     Георги Караилиев е от Бургас. На 5-и срещу 6-и март пътува със семейството си по пътя Каблешково -  Бургас. „Паднах в дупка с колата, имаше две дупки доста големи и избегнах едната, втората не я видях и влязох в нея. Големина около 60-70 см, дълбока 15 см”, разказва той.     Веднага набира 112. На място идва екип на КАТ, който обаче отказва да му издаде протокол, тъй като това не е пътнотранспортно произшествие.     „Казаха ми , че имало премени, вече за разцепена дупка на пътя, не се издава протокол”, казва той. Отива при застрахователите:     Шегаджия сади дръвчета в дупките по нюйоркските улици (СНИМКА)     „На мен ще ми се плати много по-малка сума от това, което съм загубил”. Има и златна карта към Съюза на българските автомобилисти, но и те нямат решение на проблема.     „Пораженията са доста големи след последния сняг. Голяма част от улиците не са имали ремонт от доста години”, заяви зам.-кметът на Бургас инж. Чанка Коралска. От общината обещават , че предстои промяна. Улиците с най-големи щети са „Иван Вазов”, „Транспортна” ,”Одрин”, „Демокрация” , както и булевардите „Проф. Якимов” и „Захари Стоянов” – за всички тях предстои основна реконструкция.     Дупките са един от големите причинители на ПТП–та в страната. Калоян  Станчев е зам. -председател на Българската федерация по автомобилен спорт и има горчив опит с дупките. „За жалост да, не знам някой шофьор да няма горчив опит с дупки. Имах случай, при който... от една голяма дупка и двете гуми заминаха”, казва той.     По софийските улици може да срещнете различни видове дупки , но най-често срещаните са тези в центъра на големи софийски булеварди.     „Със сигурност улиците, които не са ремонтирани в близките десетилетия се нуждаят от ремонт веднага след зимния сезон”, заяви Евгени Крусев от Столична община. Той каза, че властите са направили „пълна мобилизация” и над 24 екипа работят във всички райони на София.     В столицата предстоят ремонти, както на централните – „Граф Игнатиев”, булевардите „Арсеналски”,  „Монтевидео”, „Тодор Каблешков”, така и на кварталните улици.  Бюджетът е в размер на 38 милиона лева.     „Моят съвет е често да си проверяват налягането в гумите, защото при една мека гума, вероятността да се изкриви джантата е много по-голяма”, съветва специалист.     „Няма рецепта как да минеш през дупка, най-добрият вариант е да я избегнеш, разбира се, проблемът е, че при избягването , водачът може чисто инстинктивно да мине в другото платно, където да се блъсне в друг автомобил. По-добрият вариант е да отнемете скоростта максимално и да влезете без спирачка в дупката”.     ", "date": "2018.03.10", "title": "Снегът се стопи и кратерите по улиците лъснаха, а шофьорите се въртят в омагьосан кръг (ВИДЕО)"}
{"url": "https://www.blitz.bg/obshtestvo/zhitelite-na-stolichniya-kvartal-vitosha-otkazvat-da-plashchat-dantsi-dokato-ne-poluchat_news584942.html", "text": "Жителите на квартал „Витоша” в София протестират. Този път недоволството им е придружено и със заканата, че ще спрат да плащат местни данъци и такси, докато инфраструктурата в района не бъде пригодена за броя на хората, които вече го обитават, съобщава Нова телевизия. Прах, шум, нови сгради, задръствания, липса на улици и елементарни условия за живот. Така местните описват живота си в него.     Те настояват за цялостен план за развитието на квартала. Предстои протестно шествие, а в 12 часа се очаква и блокада на „Симеоновско шосе”.    ", "date": "2018.03.10", "title": "Жителите на столичния квартал „Витоша“ отказват да плащат данъци докато не получат..."}
{"url": "https://www.blitz.bg/obshtestvo/ima-nadezhda-rodnata-khirurgiya-znachitelno-nastignala-evropeyskata_news584934.html", "text": "Родната хирургия значително настигнала европейската за последните години Докато българските хирурзи спорят дали конвенционалната хирургия ще бъде заменена изцяло или просто допълнена от лапараскопската, която наричаме безкръвна, европейските хирурзи правят същите сравнения, но между лапароскопската и роботната хирургия. Това посочи пред Дарик един от най-добрите коремни хирурзи у нас д-р Петър Грибнев. За последните 5 години родната хирургия значително е настигнала европейската. Според медика, който завежда отделение по онкохирургия в Александровската болница, друга положителна промяна, случила се у нас за това време, е фактът, че хирурзите започнали да общуват с пациентите си.     „За нашия влак имаме доста гари и точки, които са далечни. Това, което сме успели да постигнем, е да се научим ние като специалисти да видим какво се прави и как се прави. Това, което ни липсва и е много болна тема, е финансирането на системата. Защото за един хирург да направи максимума от това, което може, му трябват съответната техника и условия. Съвсем различно е да работите в добре развита операционна с необходимото количество материали, а съвсем друго е да правите от нищо нещо и да не виждате това, което се случва на екрана, защото лапароскопската хирургия е работа върху екран\", каза д-р Грибнев.     Докато на сбирките на родните хирурзи се водят спорове за конвенционалната и лапароскопската хирургия дали са заменими или не, то другаде се водят спорове и разговори с лапароскопската или роботната хирургия да се прави за определен тип заболявания. Но това е бъдеще и ние ще го стигнем, каза Грибнев.     На въпрос дали е достатъчно добра комуникацията пациент-хирург у нас, той отчете, че тя се е подобрила през последните години. Пациентът е станал по-информиран за това, което му предстои, за заболяването, като това се дължи и на повечето информация дори в интернет, отчитат специалистите.     Българският пациент започна да ползва интернет, преди пет години това го нямаше или беше много малък процентът на тези хора. Докато сега хората идват подготвени, с конкретни въпроси, на които ние трябва да отговаряме и това е добре и за хирурга, каза д-р Грибнев.     По думите му преди години българският хирург говорел малко, но това вече се променило и хирурзите започват да общуват с пациентите си.     Според лекаря това е положителна промяна.       ", "date": "2018.03.10", "title": "Има надежда: Родната хирургия значително настигнала европейската"}
{"url": "https://www.blitz.bg/obshtestvo/stolitsa/vazhna-novina-za-dvizhenieto-v-sofiya_news584951.html", "text": "Въвежда се временна организация на движението във връзка с провеждането на 22-ри Международен филмов фестивал София Филм Фест, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва:  - До 08.00 часа на 13 март на бул. „Витоша” между бул. „Пенчо Славейков” и ул. „Христо Стамболски”.  - До 08.00 часа на 13 март на ул. „Екзарх Йосиф” № 37, пред Дома на киното.     До 08.00 часа на 13 март се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК.     Столична дирекция на вътрешните работи осигурява постове за контрол и регулиране на движението.    ", "date": "2018.03.10", "title": "Важна новина за движението в София!"}
{"url": "https://www.blitz.bg/obshtestvo/pokrtitelnite-istorii-na-dve-spaseni-evreyki-kakv-shans-che-se-rodikhme-v-blgariya-video_news584949.html", "text": "Днес отбелязваме 75 години от спасяването на българските евреи по време на втората световна война - близо 50 хиляди наши сънародници, заплашени от явна гибел по време на нацизма, когато България е съюзник на Хитлеристка Германия. Това става с усилията на Светия синод, на съсловни организации, на политици, начело със заместник-председателя на Народното събрание Димитър Пешев. Почитаме и паметта  на  11 343  жертви на Холокоста, депортирани от Беломорска Тракия, Вардарска Македония и Пирот в лагерите на смъртта. От тях оцеляват 12 души. Събитията от март 1943-та година ще бъдат отбелязани в цялата страна.     Какво всъщност стои зад историческите факти? Година след като България се включва във Втората световна война на страната на Германия, от нас е поискана, така наречената \"първа пратка\". 20 хиляди евреи трябва да отпътуват от нашите земи. Д-р Линка Исаева и д-р Софи Данон са две от получилите повиквателни за 10 март 1943.     17-годишна, тогава Линка Исаева все още не знае, че за жените и децата има отделни списъци. И че след баща й, България ще трябва да напуснат и те.     „Март '43... Помня, че майка ми плачеше и шиеше някаква торбичка, в която баща ми е трябвало да събере багажа“, разказва Линка пред Нова телевизия.     „Вечерта ни връчват покана за депортация, а ние с моята приятелка намерихме време сутринта, преди да оправим бохчите, отидохме до дрогерията да си купим... крем, защото в Полша, където отиваме да работим, ще ни изгорят хубавите личица! Представяте ли си?!“, спомня си Софи Данон.     Софи Данон била на 19. Ясно помни семкаджията в квартала.     „Евреите ще ги унищожат! Моите приятели ще ги убият!“ Аз казах: „Чичо Дживилек, не! Отиваме на работа!“ Не можеха да постъпят в нас така! „Какво сме сторили ние\", се питахме двете с моята приятелка“, разказва тя.     Линка казва, че по това време нито тя, нито другите български евреи са имали истинска представа за лагерите на смъртта в Третия Райх.     „Говореше се тогава за земеделска работа извън България и разни такива. Моят съпруг по това време, строили са в трудови еврейски лагери в Пиринско. Край техния лагер са минавали ешалоните с беломорските евреи. И той ми разказа, чак когато го освободиха как ешалоните са минавали покрай лагерниците и от ешалоните са се носили викове и плачове за хляб и вода“, разказва тя.     Мълвата за вече депортираните евреи от Вардарска Македония и Беломорска Тракия плъзва из България за два дни. Времето, с което получилите повиквателна разпологат, за да се подготвят за отвеждане. Обществото се надига. Срещу решението застава Светия Синод, митрополитите Стефан и Кирил, 43-ма депутати, подпредседателят на Народното събрание Димитър Пешев, знайни и незнайни българи. А Цар Борис III настоява пред Германия, че евреите са му нужни за обществени строежи. След обществения натиск, на 10 март '43 нито един евреин не напуска България. До края на войната - също.     „Излязох от вратата на дома, това няма да го забравя през целия си живот, една жена, която минаваше по улицата - съвършено непозната, като ме видя със значката ме прегърна и каза \"Отменя се вашето заминаване“, спомня си Линка.     По същото време в Пазарджик, всички евреи вече са събрани в сградата на местното училище.     „Стояхме до следобед в училището и някой каза: „Отменено е!“, разказва Софи Данон. 75 години по-късно, Софи Данон е на 94. Доктор микробиолог. Линка Исаева е на 92. Също лекар. И двете с деца, внуци и правнуци. Линка твърди, че това, което я е спасило е, че се е родила в България.     „Шанс, че съм се родила в България“, казва тя.     „Тази българска земя ражда човеци! И когато ме питат: „Кой ви спаси?“ Аз казвам: „Човещината!“, казва Софи Данон.     ", "date": "2018.03.10", "title": "Покъртителните истории на две спасени еврейки: Какъв шанс, че се родихме в България! (ВИДЕО)"}
{"url": "https://www.blitz.bg/analizi-i-komentari/kolo-kolev-zashchiti-prezidenta-radev-zaradi-izkazvaneto-na-ruskiya-patriarkh-no-kharizanov-go-poseche-mnogo-losho_news584948.html", "text": "Анализаторът Георги Харизанов и социологът Кольо Колев влязоха в остра словесна схватка по повод изказванията на руския патриарх Кирил относно Освобождението на България в студиото на Нова телевизия. „Скандалът се предизвиква от въпросния господин който се държи като втори външен министър на Русия, а не като духовно лице. Най-скандално е, че не му се отговори реципрочно“, посочи Харизанов.     Според него, скандални са и думите и тонът на патриарха към българския президент. „Кой е говорил за полски Сейм или за литовски Сейм, за да си позволява някой това? Кой в официалните си речи е казал „Благодарим на Полша или на Украйна“?, попита той Кольо Колев, който заобиколно се опитваше да обясни историята.     „В желанието си да покаже характер, господинът си измисля факти“, каза Харизанов по адрес на патриарха.     „Господин Радев чудесно подчерта – войни на Александър Втори. Скандал има. По въпроса за пренаписването на историята, съществува факт, дори имаше подписка за отмяна на 3 март като национален празник“, посочи от своя страна Кольо Колев.     „Патриарх Кирил се обръща към Радев сякаш някой е забравил да му каже, че междувременно президентите са се сменили. Спомнете си изказванията на Росен Плевнелиев. Маса българи умряха от срам. Тук е коренът на това, което наричаме скандал“, смята социологът.     По думите му, президентът Радев е изнесъл „чудесна“ реч на Шипка, обрисувайки по „чудесен“ начин приноса на Русия за свободата на България.     „Г-н Колев ако каже още един път „чудесно“, ще ни стане лошо“, възмути се Харизанов.     „Руският запис спира там, където патриархът спира да му набива канчето (на Радев)“, коментира той изтеклия запис с укорителните думи на патриарх Кирил на срещата си с българския президент в София.     „Реципрочният отговор не може да бъде в стил Валери Смеонов“, смята Кольо Колев.     „Чудесен е. Само фактология. След случая със Ска Келер се е научил да е една идея по-дипломатичен“, контрира Харизанов.     Двамата коментираха и предаването „Вечер“ по руската телевизия „Россия 1“, в което политици отправят обидни думи към българската държава и президент. Основният проблем бил, че там са изнесени неверни факти по адрес на страната ни, но за щастие се намерили и коментатори, които призовали за запазване на добрите отношение между двете страни.    ", "date": "2018.03.10", "title": "Кольо Колев защити президента Радев заради изказването на руския патриарх, но Харизанов го посече много лошо!"}
{"url": "https://www.blitz.bg/layfstayl/biznesmen-khodi-s-kostyum-i-tokcheta-na-delovi-sreshchi-i-se-chuvstva-neuyazvim-snimki_news585005.html", "text": "От глезените нагоре Ашли Максуел-Лам изглежда като типичен бизнесмен, който ходи на работа до офиса си всеки ден. Изборът на обувки на 30-годишния мъж, обаче, е това, което го отличава от тълпата, съобщава „Дейли Мейл“. Почти всеки ден докато се приготвя за работа като мениджър в застрахователния бранш той избира да излезе навън обут във високи токчета. „Откачено е. Никой не очаква да види мъж 1,80 метра висок с 15-сантиметрови токчета“, споделя той.     Решението да избере обувки, които дори много от жените не биха посмели да носят, той взел преди година, вдъхновен от своя колежка, която му казала, че токчетата я карали да се чувства уверена и силна. „Мислих върху това и отидох в магазин за обувки да пробвам и беше все едно ми светна крушка. Почувствах се уверен, почувствах се неуязвим, почувствах се овластен. Сякаш можех да се заема с всичко и да направя всичко“, обясни Ашли.     Досега колекцията му наброява 9 чифта – 4 за работа и 5 за извънработно време.     Мениджърът признава, че първоначално се страхувал да обсъди въпроса с шефа си, но бил уверен, че ползите, които модното решение ще му донесе, ще бъдат достатъчни срещу евентуална критика.     Ашли описва стила си като „спретнато женствен“ – термин, уникален колко и мъж с токчета.     Превод и редакция: БЛИЦ     ", "date": "2018.03.10", "title": "Бизнесмен ходи с костюм и токчета на делови срещи и се чувства неуязвим (СНИМКИ)"}
{"url": "https://www.blitz.bg/svyat/intelligence-online-intrigi-v-siriya-koy-da-komandva-operatsiyata-v-iztochna-guta_news585006.html", "text": "Москва и Дамаск залагат на сирийския полковник Сухейл ал-Хасан да ръководи операцията в Източна Гута, съобщи френският бюлетин „Intelligence online” в публикацията „Comment le Tigre de Damas veut remettre la main sur la Ghouta”. Сухейл ал-Хасан (по прозвище „Тигъра”) е „звездата” на сирийския режим и сега ръководи настъплението в Източна Гута. Той показа своите командни умения в боевете за Палмира, Алепо и Идлиб, а сега е извикан за овладяването на този стратегически район. Според френското издание, Източна Гута се контролира от 20 000 члена на групировката „Джейш ал-Ислам”.     Въпреки че на 24 февруари Русия неохотно подкрепи резолюцията на СС на ООН за 30-дневното примирие, президентът Владимир Путин оказва подкрепа за настъплението на Сухейл Хасан в Гута. На „Тигъра” от самото начало се оказва съществена руска помощ.     Вече дълго време Хасан е фаворит на Москва в сирийския конфликт. Този генерал (така е в текста) вече получи няколко награди от руското Министерство на отбраната, през август стана герой на специална церемония в негова чест в авиобазата Хмеймим. Хасан беше награден от началника на Генщаба Валерий Герасимов за победата в Палмира.     Хасан прие командването на операцията в Гута от друг известен полковник – Гаих Дала, който беше принуден да отведе войските си настрани, за да развърже ръцете на Хасан.     Дала е протеже на Махер Асад – командващ Републиканската гвардия и брат на президента Башар Асад. През октомври миналата година той беше назначен за отговорен за връщането на контрола над този район. Полковник Дала, получил титлата „Лъв на двете Гути”, накрая все пак беше отзован.     След изтеглянето Дала премина към активни действия и се опита да получи подкрепата на руските военни. Неотдавна той изпратил писмо до руското командване в Хмеймим, в което се оплаква от липса на подкрепа на фона на подкрепата, получена от Хасан.    Превод и редакция: БЛИЦ    ", "date": "2018.03.10", "title": "Intelligence online: Интриги в Сирия кой да командва операцията в Източна Гута"}
{"url": "https://www.blitz.bg/svyat/mladi-politsai-ne-ustoyakha-na-premiera-tryudo-i-se-svlyakokha-na-zemyata-video_news585034.html", "text": "Инцидент беляза церемонията, посветена на назначаването на новия шеф на канадската полиция Бренда Лъки. Специално за случая в Кралската канадска конна академия пристигна и премиерът Джъстин Трюдо. По време на речта на Лъки двама кадети са изпаднали в безсъзнание. Първоначално зле се почувствал млад полицай, а веднага след него на земята се свлякла и млада жена. След като били свестени, курсантите са изведени от залата.  По данни на CBC, не е изключено дебелата червена униформа, с която са били бъдещите служители на реда, да е предизвикала прегряване, а то, от своя страна, да е довело до припадъка.  Бренда Лъки от 32 години е полицейски служител, била част в мироопазващите сили в бивша Югославия и е помогнала да обучи полицията за мисията на ООН в Хаити. Лъки е била наградена от ООН за храброст и има похвални препоръки за работа с общностите на коренното население на Канада. През 2006- 2007 г. начело на канадската полиция също беше жена- Бевърли Бюсон, но тя само временно изпълняваше тази длъжност.  Очаква се Лъки да започне да изпълнява официално задълженията си в средата на месец април.    Превод: БЛИЦ", "date": "2018.03.10", "title": "Млади полицаи не устояха на премиера Трюдо и се свлякоха на земята (ВИДЕО)"}
{"url": "https://www.blitz.bg/kriminalni/raztrsvashcha-izpoved-na-16-godini-me-iznasili-mazen-i-tlst-izrod-na-kogoto-me-probuta-mayka-mi-snimki_news585021.html", "text": "26-годишната Пета Бътлър от Тууомба, Австралия, 10 години пази страшна тайна, но вече не е в състояние да крие какво й е причинила родната й майка. Във фаталния ден Тереза Бътлър решила да заведе 16-годишното си дъщеря на „момичешко парти” в друг град. Пета с радост приела и двете се отправили на път.     Когато пристигнали, си наели стая в евтин хотел, съобщава The Sun. Двете жени хапнали в McDonalds и се върнали в хотела. В стаята грижовната родителка предложила на дъщеря си да пийне малко алкохол, за да се „посгрее”. Когато слънцето залязло, Тереза казала, че ще дойдат гости и излязла от стаята. През вратата влязъл непознат плешив дебелак, който бил по-възрастен от Пета с минимум 20 години.     Младото момиче не спирало да се съпротивлява, но не успяло да надделее над насилника. Когато извратеният посетител приключил да мърсува с нея, просто станал и напуснал стаята. През открехнатата врата Пета видяла, че майка й стои отпред и пуши. Оказало се, че през цялото време, докато извергът я насилвал, Тереза Бътлър стояла пред вратата.  „Беше ми студено, треперех и не можех да повярвам, че това, което ми се случи, е истина”, разказва Пета.  Едва след като младата жена станала майка, решила да поговори с Тереза за случилото се. Тя набрала телефонния й номер.  „Не бих те взела със себе си, ако нямаше 16 години”, оправдала се г-жа Бътлър.  „Казвах му „не”, плачех, не исках да ме докосва”, отговорила й Пета.  „Той не смяташе да те докосва... И да, дори това да е било насилие, ти беше на 16, не бих направила подобно нещо, ако беше по-малка...”, оправдавала се родителката.  30-минутният разговор между двете жени бил записан. Той попаднал в полицията, а малко по-късно Тереза била с белезници на ръцете. Следствието установило, че в продължение на 2 години майката общувала с потенциални „съпрузи” на дъщеря си и предварително била уговорила всичко.  Насилникът, известен като „Томо”, така и не бил открит. По думите на Пета, той е висок и дебел мъж, със запомнящи се сини очи. Сега полицията активно се занимава с делото на младата австралийка и се надява, че справедливостта ще възтържествува.  „Мисля си, как майка ми е могла да направи това нещо? Как е могла да стои отпред, знаейки, че непознат човек изнасилва родната й дъщеря?”, не спира да се чуди Пета Бътлър. Превод: БЛИЦ    ", "date": "2018.03.10", "title": "Разтърсваща изповед: На 16 години ме изнасили мазен и тлъст изрод, на когото ме пробута майка ми (СНИМКИ)"}
{"url": "https://www.blitz.bg/intsidenti/stikhii/situatsiyata-v-obshchina-khayredin-se-normalizira-no-yazovir-rogozen-oshche-e-opasen_news584936.html", "text": "Продължава работата по обезопасяването на язовир „Рогозен“, който създаде опасност за жителите на две села в община Хайредин. Ситуацията се нормализира, съобщава БНР. В селата Бързина и Ботево остава частичното бедствено положение.     Контролируема, но критична е ситуацията с язовир „Рогозен“, каза кметът на Хайредин Тодор Алексиев.     Аварийните екипи продължават с мерките за обезопасяване на повредения преливник. Целта е да не се допусне той да се разруши напълно, защото това може да предизвика мащабно наводнение в района.     Кметът беше категоричен, че е необходим цялостен ремонт на преливника, който се руши от 2014 година. Тогава при големите наводнения и бедствия във Врачанска област започна да се подкопава структурата му.     Кметът на село Бързина Тихомир Трифонов увери, че ситуацията се нормализира: „Всичко е нормално. Реката не е излязла да стигне до къщите. Хората се прибраха по домовете“.     В село Рогозен ситуацията също е спокойна, каза кметът Иван Бешировски.    ", "date": "2018.03.10", "title": "Ситуацията в община Хайредин се нормализира, но язовир „Рогозен“ още е опасен"}
{"url": "https://www.blitz.bg/svyat/teroristi-napuskat-iztochna-guta-likvidiran-visokopostaven-polevi-komandir_news584917.html", "text": "В Източна Гута сирийската армия със силите на дивизията „Тигър”, 4-а бронетанкова дивизия, Републиканската армия и други части вчера, петък, започнала масирано настъпление от няколко направления с цел да доразреже анклава на три части – предградието Дума, Хараста и най-южната част. Под мощния удар 13 терористи се разколебали, през селището Мухайям Ал-Уафедин се възползвали от хуманитарния коридор и напуснали Източна Гута. Там ги очаквали автомобили, които ще ги откарат в провинция Идлиб. Съобщението е на ria.ru.     Междувременно бе съобщено, че един от високопоставените командири на групировката „Файлак ар-Рахман” Абу Али Зия Ал-Шагури е убит в западната част на Източна Гута. Съобщението е на медийното крило на „Корпус ар-Рахман”, цитирано от rusvesna.su     Шагури беше началник-щаб на „Файлак ар-Рахман”, което го правеше един от най-влиятелните членове на Свободната сирийска армия в околностите на Дамаск.     Сирийската армия през последните две седмици освобождаваше основно ферми и малки селища, които при превземане не носеха голям риск. Сега обаче предстои щурм на градове с високи сгради – Дума, Замалка, Айн Тарма и Хараста, което ще бъде много по-трудно.    Превод и редакция: БЛИЦ    ", "date": "2018.03.10", "title": "Терористи напускат Източна Гута, ликвидиран високопоставен полеви командир"}
{"url": "https://www.blitz.bg/svyat/veteran-ot-afganistan-e-stvoril-kasapnitsata-s-trupove-v-kaliforniya_news584970.html", "text": "Въоръженият нападател, който взе за заложници трима служители на дом за ветерани в град Йонтвил, уби ги, а после се самоуби, е на 36 години и е бивш американски военен. Това съобщиха американските власти, цитирани от местни медии. Той бе идентифициран като Алберт Уонг. Тримата служители на дома, които той уби, са жени - 42-годишната Дженифър Голик, 48-годишната Кристин Льобер и 29-годишната Дженифър Гонсалес. Льобер е била директорка на програма за работа с ветерани.     Останалите две жени са били съветнички по програмата. Пациентите, лекувани по програмата, са страдали от постравматичен стрес, след като са били на мисии в Ирак и Афганистан.     Нападателят Уонг е бил военен в периода май 2010 г. - август 2013 г. Той е бил на мисия в Афганистан в продължение на една година. Уонг е получил четири медала за военни заслуги. Според властите нападателят е бил пациент на програмата за лекуване на постравматичен стрес, провеждана в дома за ветерани.    ", "date": "2018.03.10", "title": "Ветеран от Афганистан е сътворил касапницата с трупове в Калифорния"}
{"url": "https://www.blitz.bg/svyat/koshmarno-razvitie-na-zalozhnicheskata-drama-v-kaliforniya-snimkivideo_news584923.html", "text": "Тримата заложници и престъпникът, който предизвика заложническата ситуация в Калифорния са мъртви, съобщава „Ройтерс“. Три жени и въоръженият, който ги държеше като заложници в дома за ветерани в град Йонтвил, са мъртви. Щатският сенатор Бил Дод заяви пред репортери по-рано, че въоръженият мъж е член на „Път към вкъщи“ – програма за ветерани, страдащи от посттравматично стресово разстройство, а заложничките са били служителки в дома.        „Това са трагични новини, които се надявахме, че няма да се налага да споделяме с обществото“, заяви говорител на пътната полиция в Калифорния - Крис Чайлдс.        Домът за ветерани в Калифорния, който подслонява около 1000 нетрудоспособни и възрастни военни ветерани, е най-големия от този тип в САЩ. В същия кампус, но в отделна сграда, се помещава и домът „Патуей“.   Целият комплекс, персоналът и пребиваващите в него, са били поставени под блокада по време на заложническата ситуация. Въоръженият мъж влязъл в сградата на „Патуей“, носейки оръжие, по време на парти за напускането на един от служителите. Това разказа Лари Кеймър – съпруг на една от администраторките на програмата, който заяви, че е говорил по телефона с жена си, точно когато започнал кошмарът.    Превод и редакция: БЛИЦ ", "date": "2018.03.10", "title": "Кошмарно развитие на заложническата драма в Калифорния! (СНИМКИ/ВИДЕО)"}
{"url": "https://www.blitz.bg/stsena/plachete-dami-brad-pit-se-zareche-da-ne-pravi-seks-tsyala-godina_news584994.html", "text": "Холивудският сърцеразбивач Брад Пит е дал обет за целомъдрие за цяла година. Година и половина след раздялата си с Анджелина Джоли той решил да се фокусира върху създаването на скулптури, тренировките и медитацията, твърди запознат източник, цитиран от „Мирър“. „Брад наистина се взема в ръце. Той се подстрига, яде здравословно и е спрял пиенето. Имал е връзки през почти целия си живот като възрастен“, посочва източникът.     „Сега, след като е необвързан, той ще прави неща, които преди не е можел“, допълва той.     Това обяснява защо наскоро Пит заявил на актрисата Тифани Хадиш, че може да му звънне след една година, ако двамата все още са свободни.     След връчването на наградите „Оскар“ 38-годишната Тифани разказа в токшоу за разговора си с 58-годишната звезда. „Тъкмо срещнах Брад в асансьора. Той каза, че след една година, ако той е сам и аз съм сама, ще го направим, нали се сещате...“, каза тя на водещите.        „Но той има 7 деца, не знам дали мога да се занимавам с мъж, който има толкова много деца“, добави тя през смях.    Превод и редакция: БЛИЦ ", "date": "2018.03.10", "title": "Плачете, дами! Брад Пит се зарече да не прави секс цяла година"}
{"url": "https://www.blitz.bg/obshtestvo/regioni/avariya-na-magistralen-vodoprovod-ostavi-bez-voda-veliko-trnovo-i-oshche-14-selishche_news584965.html", "text": "Велико Търново и 14 селища в околността са без вода заради авария на магистралния водопровод в района на село Присово. От ВиК - Йовковци заявиха, че до утре ще подменят спуканата тръба.     На този етап няма да се осигуряват водоноски за населението.    ", "date": "2018.03.10", "title": "Авария на магистрален водопровод остави без вода Велико Търново и още 14 селище"}
{"url": "https://www.blitz.bg/intsidenti/stikhii/vv-vidin-oshche-sa-na-trni-nablyudenieto-na-rekite-prodlzhava-snimki_news584987.html", "text": "След като Община Видин предприе своевременни мерки във връзка с повишените нива на реките в няколко селища заради интензивното снеготопене, ситуацията се нормализира. Продължава денонощното наблюдение на водните нива, на всички хидротехнически съоръжения, както и на критичните участъци от речните легла, заливните зони в землищата и състоянието на пътищата, в съответствие с издадената заповед от кмета на Общината Огнян Ценков. Осъществяват се необходимите действия за предотвратяване на опасността от наводнение, съобщава „Конкурент“. Заместник-кметът инж. Цветан Асенов посети днес критичния участък при събирателния канал по пътя към с. Рупци, където вчера заради авария в тръба на дигата до моста бяха залети земеделски земи. На мястото бяха разтоварени допълнително 200 чувала с пясък, за да се ограничи наводняването. Инж. Асенов, заедно с комисар Станислав Генчев - директор на Регионална дирекция „Пожарна безопасност и защита на населението“ и представители на „Напоителни системи“ – клон Видин координираха действията.     Те обобщиха, че отговорните институции работят в много добър синхрон и положението след обилното снеготопене е овладяно, няма данни за бедстващи хора.     Инж. Цветан Асенов направи също оглед в с. Иново, на възстановения участък на скъсаната преди няколко години дига, където се наложи надграждане с 200 чували с пясък, за да се осигури безопасността й. В с. Буковец вчера бе издигната защитна стена около критичния участък на канала, но водата отново излезе и днес се наложи изграждането на нова помощна дига. Наводнени са дворовете на няколко къщи и едно мазе. Екипи на Община Видин и „Пожарна безопасност и защита на населението“ в късния следобед  бяха на място, за да се справят с проблема.     Общо над 1000 чувала с пясък са разпределени през последните два дни на проблемните участъци, както и на други места с превантивна цел. Прави се всичко възможно за предотвратяване на кризисни ситуации и за защита на жителите и домовете на хората в селищата на Общината.    ", "date": "2018.03.10", "title": "Във Видин още са на тръни – наблюдението на реките продължава (СНИМКИ)"}
{"url": "https://www.blitz.bg/svyat/nbc-putin-poiska-razsledvane-na-prestpleniyata-na-zapada-pri-prevzemaneto-na-rakka_news584979.html", "text": "Владимир Путин в интервю за телевизия NBC поиска провеждане на разследване за непропорционално използване на сила от страна на коалицията на САЩ при освобождаване на сирийския град Ракка. „Що се отнася до престъпни действия, върнете се към Ракка и поне погребете телата, които все още се намират под руините и отломките в резултат на не избирателния обстрел на жилищни квартали и разследвайки това” – заявил Путин в отговор на телевизионния водещ за приписваните на РФ престъпления в Сирия.     Според него, това ще накара коалицията „напрегнато да се потруди”.     Путин опроверга изявленията на американската страна, че Русия носи отговорност за уж използваното от Дамаск химическо оръжие.     „Ние нямаме никакво отношение към това. Ние искаме пълно и всестранно разследване на ситуацията” – заявил Путин.     Путин потвърдил, че счита като фейкови новините за използване на химическо оръжие от сирийските власти. /  БЛИЦ    ", "date": "2018.03.10", "title": "NBC: Путин поиска разследване на престъпленията на Запада при превземането на Ракка"}
{"url": "https://www.blitz.bg/layfstayl/shoubiznes/samo-v-shou-shef-viktor-angelov-s-pikantni-razkritiya-za-lichniya-si-zhivot-snimki_news584549.html", "text": "Шеф Виктор Ангелов, който оглавяваше строгото жури на „Мастър шеф”, сега влиза умело и смело в ролята на лошото ченге в българския вариант на световноизвестното състезание за професионални готвачи „Hell’s Kitchen”. И до момента показва точно онова, с което го асоциираме – безкомпромисност, изключителна взискателност и непоколебимост във взимането на решения в екстремни ситуации. Вероятно за изненада на мнозина в живота си обаче, той е нещо съвсем различно. Извън пределите на кухнята Виктор Ангелов е един съвсем нормален и не чак толкова стряскащо взискателен човек. И все пак... има правила, на които особено много държи да се спазват.  „В работата си съм човек, който изисква, а в семейството търся спокойствие. И не изисквам нищо повече или по-малко от останалите от това, което давам като личен пример от себе си”, казва той. И продължава:  „Вярвам, че човек трябва да има претенция и да бъде взискателен към себе си, оттам и да дава възможно най-доброто – колкото се може по-често. Винаги не става, защото всеки човек има моменти, в които изключва батерията, но все пак трябва да се стреми да е перфекционист”. Животът му е баланс  Въпреки че отстрани изглежда като човек, който води някакво състезание – и със себе си, и с околните, Виктор Ангелов всъщност само потвърждава мисълта, че подобно на желязото – и характерът се кове, докато е горещ.  „Човек трябва да притежава някаква състезателност в характера си, но тя да не бъде до крайност. Поне аз за себе си намирам спокойствие, удоволствие и усещане за успех, ако успея да балансирам всичко, което правя”.  Сигурно ще учуди мнозина с твърдението, че не вярва особено в таланта. По-скоро се уповава на денонощния труд, за да затвърди успехите!  „Като японците вярвам, че трябва да работиш 24 часа в денонощието, за да развиваш потенциала си. Моментът, в който получих усещане за успеваемост, бе, когато отворих първия си собствен ресторант преди 12-13 години. Хубавото в нашия бизнес обаче е, че получаваш обратната връзка изключително бързо”, споделя топкулинарят, който не си представя живота без сол, зехтин и яйца. „Харесвам ястията, които къкрят дълго време. А най-вкусно ми е било да ям задушен лук с домашни пресни яйца, натрошено домашно сирене, парче хляб, без прибори и сервирано с тигана на масата. И да е обилно поръсено с червен пипер.” И добавя още: “Аз съм човек, който не вярва в таланта при готвенето  Както казах човек трябва да работи по 24 часа, за да доразвие потенциала си. Професионалната кухня е 50% дисциплина, 45% заготовки и 5% талант. В работата си съм много взискателен и крещенето е начин за изпускане на парата и е факт, че от време на време дори аз го правя. „Hell's kitchen” не е училище за готвачи, а тест за професионалните готвачи”. Не харесва сравнението с Гордън Рамзи  Често го сравняват с редица именити готвачи. Един от тях, разбира се, е Гордън Рамзи, който води и американското издание на „Hell's kitchen”. Ангелов обаче съвсем не се ласкае от този факт, колкото и да уважава популярния си колега.  „Притеснява ме желанието на хората да свързват образа на водещия в „Hell's kitchen” с образа на водещия Гордън Рамзи. Не ми допада, защото за мен неговото поведение е леко преиграно. А аз съм такъв, какъвто съм. И този път ще изискам от професионалисти да покажат най-доброто от себе си – нещо, което и самите те са заявили при желанието си да участват във формата”, споделя шеф Ангелов. Разкрива и целта си:  „Да покажа как стоят нещата в една кухня, какви са емоциите, как трябва да се държи един бъдещ главен готвач, защото аз ще търся такъв за ресторанта си, и това да бъде максимално интересно и приятно за гледане. Това не е One man show! Професионалната кухня е 50% дисциплина, 45% заготовки и 5% талант!  И има начин да се движиш нагоре, карайки другите да те подкрепят, въпреки че са наясно, че ако те подкрепят – ти ще стигнеш до върха, а не те. Но хората трябва да те харесват. Трябва да си добрият лидер, защото това не е училище за готвачи – това е тест за тях”. Вика за здраве  Разсъжденията, че е хубаво да се крещи в кухнята, всъщност дойдоха отново по линия на поведението на Гордън Рамзи, който е известен не само с кулинарния си майсторлък, но и с високия тон, с който комбинира нерядко готвенето. Виктор Ангелов също от време на време повишава тон, но съвсем не до такава видима крайност. И все пак – обича да изпуска парата именно по този начин!  „И аз, и Гордън сме много здрави в тази връзка (смее се). Изключително уважавам Гордън Рамзи заради кулинарните му успехи. Той е готвач с 3 звезди „Мишелин”, а това не се постига току така. Една идея по-емоционален е той в „Hell's kitchen” в Щатите, отколкото аз мога да си представя, че може да си позволи да бъде. Ако се държиш по този начин - крещиш за щяло и нещяло до крайна степен на екипа си, в кухнята ще останеш сам. Иначе да – крещенето е начин за изпускане на парата. И в тази връзка - от време на време изпускам парата, да. Псувам на ум”, откровен е шеф Ангелов.     „Изпитах любовта си 20 години по-рано. И всичко, което опитвах след това, не се доближи до това усещане. И в крайна сметка, като ми се отвори възможност да положа усилие да я спечеля отново, не се поколебах. Всичко между мен и съпругата ми Наталия започна в междублоковите пространства в „Люлин”, където сме израснали и двамата. Играли сме си на какво ли не – едно време се играеше на Стражари и апаши, Народна топка. Беше съвсем спонтанно юношеско привличане, което не достигна своята кулминация в първоначалната си фаза. Първоначално бяхме много близки приятели… И всъщност аз на мокрото си от сълзи рамо неведнъж слушах за силните чувства на настоящата ми жена към тогавашната й любов”, болезнено откровен е Виктор Ангелов. И добавя: „Винаги съм я насърчавал да следва сърцето си, но не по този йезуитски начин – аз много те обичам, ама ти, ако искаш, отиди еди къде си. Напротив! Съвсем искрено и чисто. И не съжалявам, че съм го правил, защото това беше пътят, по който тя си беше избрала да върви. Този път, за добро или за лошо, не беше много дълъг. Появиха се децата. И за мен беше изключителна чест и възможност да засвидетелствам всичко, за което й бях говорил. И така поехме и четиримата това предизвикателство, защото тя беше с две деца, за които със сигурност не е било лесно.  В продължение на 20 години съм усещал, че това е жената на моя живот. Но не съм бил и един от най-големите въздържатели. Давал съм си възможност да влизам в контакт с хора, които съм харесвал. Но винаги съм усещал, че мога да дам и да обичам повече, и винаги това е било насочено към Наталия – жената, с която живеем в момента. Към днешна дата тя е майка на детето ми и няма нещо, което да обичам повече от тях двете. Наталия е много нежна, любяща и изключително толерантна”.", "date": "2018.03.10", "title": "Само в \"Шоу\": Шеф Виктор Ангелов с пикантни разкрития за личния си живот (СНИМКИ)"}
{"url": "https://www.blitz.bg/svyat/egipet-shche-sglobi-400-ruski-tanka-t-90sk_news585001.html", "text": "През 2019 г. Египет ще започне да сглобява руски танкове Т-90С/СК, съобщи vestnik-rm.ru с позоваване на интернет-изданието menadefense.net. Производството ще започне след получаване на комплектите от „Уралвагонзавод” в последното тримесечие на 2019 г. Като цяло в Египет ще бъдат доставени 400 комплекта, половината от които ще са SKD (обикновено сглобяване), а другата половина CKD (сглобяване и заваряване на някои елементи).     Египет получи лиценз за сглобяване на танкове на своя територия по 50 танка от 2019 до 2026 г., като за целта Русия трябва да изгради цяло предприятие. Инсталирането на линията ще оптимизира обслужването на парка от танкове Т-90С, като ще осигури всякакъв вид ремонт особено след поражения на бойното поле.     Египет е достатъчно подготвен за това начинание. По споразумение със САЩ от 1992 г. в египетския танков завод извършва лицензионно сглобяване на американски танкове М1А1 Abrams по осигурени комплекти. Самият завод е построен по споразумение от 1984 г. с корпорацията General Dynamics на стойност 150 млн долара.     От 1992 г. до сега САЩ са доставили на Египет 25 напълно готови танка, 1105 комплекта части за сглобяване. В началото Египет планираше да сглоби 1300-1500 танка М1А1, но сега перспективите са неопределени. А и се появиха Т-90.    Превод и редакция: БЛИЦ    ", "date": "2018.03.10", "title": "Египет ще сглоби 400 руски танка Т-90/СК"}
{"url": "https://www.blitz.bg/svyat/pudel-oblechen-kato-uchenichka-sbra-pogledite-na-vsichki-kitaytsi-video_news585055.html", "text": "Пудел, облечен като ученичка, с розова раница на гърба, събра погледите на минувачите в китайския град Дзилин. Домашният любимец на име Дюк е на година и половина и е обучен да ходи на задните си лапи от най-ранна възраст. Стопанинът му не разкрива тайната как е успял да постигне това, но уверява, че за Дюк този начин на придвижване се е превърнал в нещо естествено и обича да го прави, без някой да го кара.  Видео, запечатало разходката на четириногото, се превърна в истински вирус в интернет. Клипът обаче си навлече гнева на защитниците на животните. Те моментално се обявиха срещу споделянето на записа, защото кадрите съдържали сцени на насилие, а самото куче изобщо не се радвало, а се мъчело.  Изказалите се по темата ветеринари определят случилото се като „мил трик,  който привлича внимание” и изразяват надежда при обучението на пудела да са използвани само хуманни методи. Превод: БЛИЦ", "date": "2018.03.10", "title": "Пудел, облечен като ученичка, събра погледите на всички китайци (ВИДЕО)"}
{"url": "https://www.blitz.bg/obshtestvo/regioni/ekaterina-zakharieva-predizvika-furor-na-pistite-v-bansko-snimki_news585076.html", "text": "Никола Одибер от посолството на Франция у нас спечели голямата купа на министъра на външните работи на България. Той получи приза си от ръцете на заместник министър-председателя и министър на външните работи Екатерина Захариева. Тя не само бе сред участниците, но и демонстрира завидни умения и с лекота спечели слалома за жени, съобщиха от Министерството на външните работи. „Наистина се радвам на тази инициатива, защото в сложната геополитическа обстановка спортът действително обединява. Последният пример за това беше на Олимпиадата в Пьонгчан, където делегациите на Северна и Южна Корея се обединиха под един флаг“, коментира министър Захариева след състезанието.     В спортното събитие, което се провежда за 9-а поредна година, взеха участие над 70 чужди дипломати, акредитирани у нас и приятели.  По пистите на Банско в оспорвана, но спортсменска конкуренция, се надпреварваха посланиците на Австрия, Бразилия, Мароко, Румъния, Финландия, Франция, Южна Корея и много други, както и представители на Европейската комисия, УНИЦЕФ и Световната банка у нас.  Надпреварата под егидата на министъра на външните работи и съорганизирана от  посланиците на Австрия и Румъния бе разделена в следните категории: слалом за мъже-дипломати, съответно до и над 50 години, слалом за дами, за приятели на дипломатите и за деца, както и весел биатлон.  Въпреки името си, последната дисциплина събра най-ентусиазираните и мотивирани състезатели. Те трябваше да преминат трасето с престой на стрелкови рубеж. В него трябваше със снежни топки да улучат най-много мишени. Демократичните разбирания на дипломатите позволиха в дисциплината да се състезават всички категории заедно. Победител след оспорвана борба стана посланикът на Франция у нас Ерик Лебедел.  В състезанието за дами министър Захариева даде най-добро време и в двата манша. Тя остави след себе си Текла Харангозо от посолството на Унгария и Таня Щьолцл от Австрия. При мъжете до 50 години на почетната стълбица до Никола Одибер се качиха още Маркус Хаас от посолството на Германия и французинът Елиан Тимон.  В старшата възраст победител стана вторият дипломат в германското посолство Йорг Шуграф. Той изпревари Тони Томпсън от Световната банка. Бронзовия медал заслужи Семо Семов от Министерството на външните работи.  Ски състезанието за купата на министъра на външните работи е сред най-обичаните и престижни прояви на дипломатическия корпус у нас. ", "date": "2018.03.10", "title": "Екатерина Захариева предизвика фурор на пистите в Банско (СНИМКИ)"}
{"url": "https://www.blitz.bg/stsena/izvesten-koreyski-aktor-obvinen-v-seksualno-nasilie-e-otkrit-mrtv_news585068.html", "text": "В Сеул е открит трупа на актьора Жо Мин-ки (Jo Min-ki), обвинен в сексуално насилие над осем жени, съобщават местни медии. Тялото на звездата е намерено в подземен паркинг в петък. Основната версия за смъртта му е самоубийство. През февруари тази година Жо Мин-ки бе уволнен от университета в Чонджу, където в продължение на осем години преподава актьорско майсторство. До отстраняването му се стигна, след като стана ясно, че е изнасилил няколко студентки. Първоначално актьорът отричал обвиненията, но след това признал вината си, изразил е съжаление и е заявил, че няма да бяга от наказателна отговорност.  По данни на полицията, 52-годишният мъж е оставил предсмъртно писмо, в което се разкайва за престъпленията, които е извършил. Мин-ки моли за прошка семейството и студентите си.  Следващата седмица актьорът е трябвало да бъде разпитан от полицията.  Жо Мин-ки дебютира в театъра през 1982 година, а през 1990 и 2000 година печели редица награди за ролите си в телевизията. Участвал е и в риалити шоу за известни бащи и дъщерите им тийнейджърки. Превод: БЛИЦ    ", "date": "2018.03.10", "title": "Известен корейски актьор, обвинен в сексуално насилие, е открит мъртъв"}
{"url": "https://www.blitz.bg/svyat/chvk-vagner-shche-pomaga-na-siriyskata-armiya-da-prochisti-iztochna-guta-ot-teroristite_news584921.html", "text": "Руските доброволци от ЧВК „Вагнер” ще окажат сериозна поддръжка на сирийската армия в боевете срещу терористите в Източна Гута, съобщи изданието iarex.ru. Пълномащабната операция в предградието на Дамаск е необходима и неизбежна. Руският експерт в областта на частните военни организации Иван Коновалов в интервю за изданието „Бизнес Online” заяви, че руският воин, както и всеки руски човек, винаги се бори за истината и свободата против световното зло тероризма. Именно той нарече руските доброволци в Сирия не „войници на сполуката”, а войници на справедливостта.     По приблизителни оценки, различни професионални организации, провеждащи операции на частна основа, наброяват общо около 1 милион души. Руските частни военни компании не се включват изцяло в общия смисъл. Те по-скоро напомнят „РСБ-Групп”, „Антитеррор-Орел” и Moran Security Group, които оказват различни услуги на държавата в областта на сигурността. Става дума за паравоенни образувания под контрола на държавата.     Досега по оповестени и общоприети данни в Сирия са загинали 14 „вагнеровци”. /  БЛИЦ  ", "date": "2018.03.10", "title": "ЧВК „Вагнер” ще помага на сирийската армия да прочисти Източна Гута от терористите"}
{"url": "https://www.blitz.bg/obshtestvo/regioni/gnus-obrnakha-rodopa-planina-na-smetishche-i-zhivotinsko-grobishche-snimkivideo_news584989.html", "text": "Красивата Родопа планина е превърната в сметище. Купчини боклуци по пътя за Воловарци показа 24rodopi.com, които предизвикват истинска погнуса. „Това е истината по пътищата в Родопите. Трупове на животни и всичко останало, извършено от човешки ръце. Че Европа никога не е влизала и няма да влезе по градове и села в региона е ясно на всички, но и това, което имаме, вече е целенасочено унищожавано“, пишат от там.     Кадрите действително са потресаващи. На места найлоните и парцалите са повече от тревата в гората.    ", "date": "2018.03.10", "title": "Гнус! Обърнаха Родопа планина на сметище и животинско гробище (СНИМКИ/ВИДЕО)"}
{"url": "https://www.blitz.bg/svyat/vitseprezidentt-na-rosneft-legna-po-speshnost-pod-nozha-video_news585077.html", "text": "Вицепрезидентът на „Роснефт” Сергей Цой е опериран по спешност в Германия. В Берлин се намира и младата му съпруга – певицата Анита. Официалната причина за спешната интервенция не се посочва, но според информация в някои местни медии, 60-годишният Цой е легнал под ножа след влошаване на проблемите с гръбначния стълб.    За да бъде до любимия си, Анита е отменила участията си. Певицата не се отделя от мъжа си и непрекъснато е в стаята му.  Самата изпълнителка не коментира здравословните проблеми на половинката си, но в социалната мрежа спомена, че  за семейството й в момента е „изключително труден момент”. Превод: БЛИЦ    ", "date": "2018.03.10", "title": "Вицепрезидентът на „Роснефт” легна по спешност под ножа (ВИДЕО)"}
{"url": "https://www.blitz.bg/stsena/ema-uotsn-zabrsa-novo-gadzhe_news585061.html", "text": "Английската актриса Ема Уотсън има нов мъж в живота си, твърди People. 27-годишната звезда се среща с колегата си Корд Овърстрийт. Двамата често са засичани заедно. След като бяха фотографирани на концерт в Холувид през февруари, Ема Уотсън и Корд Овърстрийт са видени да си тръгват заедно с група приятели от партито на \"Венити феър\" след скорошната церемония за наградите \"Оскар\".  „Двамата се срещат от известно време”, твърди източник на светското издание.  По думите му, Овърстрийт и Уотсън са се запознали чрез общи приятели.     „Може да изглеждат странна двойка, но всъщност личностите им са много сходни”, добавя източникът. Превод: БЛИЦ    ", "date": "2018.03.10", "title": "Ема Уотсън забърса ново гадже"}
{"url": "https://www.blitz.bg/stsena/ruskata-kim-kardashiyan-razdeli-mrezhata-na-dve-s-tezi-seksi-i-provokativni-snimki-i-video-18_news585050.html", "text": "Знойната моделка Анастасия Квитко, по-известна като руската Ким Кардашиян, взриви мрежата с ново горещо видео. На клипчето, което се появи на профила й в Инстаграм, красавицата от Калининград е по изрязан бански и върти предизвикателно сочно дупе пред обектива на камерата. Хубавицата постна и две снимки, на които позира със същия провокативен \"тоалет\".   Постът й предизвика вълна от коментари. Последователите на модела са се разделили на два лагера. И докато едни не спират да хвалят пищните й форми, други я засипват мощно с критика. Превод: БЛИЦ", "date": "2018.03.10", "title": "Руската Ким Кардашиян раздели мрежата на две с тези секси и провокативни СНИМКИ и ВИДЕО (18+)"}
{"url": "https://www.blitz.bg/obshtestvo/regioni/burgazliya-parkira-nepravilno-i-mu-spretnakha-zhestoko-otmshchenie-snimka_news585069.html", "text": "Бургаският ж.к. „Славейков” е един от районите, в които проблемът с паркоместата е табу. Обикновено там винаги има къде да позиционираш автомобила си, тъй като пространствата са големи и просторни. Въпреки това обаче бургазлия завари колата си  барикадирана от контейнери за боклук и вероятната причина е, че е паркирал неправилно. Лекият автомобил Сеат е бил паркиран в близост до блок 64 А в комплекса. Вечерта явно е нямало свободно място и бургазлията е решил да я спре точно пред обособеното за контейнери пространство, съобщава \"Флагман\".   Сутринта, когато тръгвал за работа обаче останал изненадан. Колата била в капан от две кофи за боклук.  Вероятно някой от съседите е решил да му даде урок, че така не се спира и е преместил контейнерите, за да го запуши и затрудни да излезе. ", "date": "2018.03.10", "title": "Бургазлия паркира неправилно и му спретнаха жестоко отмъщение (СНИМКА)"}
