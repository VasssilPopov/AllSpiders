{"url": "https://www.blitz.bg/obshtestvo/skandal-v-efira-zaradi-dzhendrite-ot-vmro-izrignakha-vnushava-se-che-ako-ne-priemem-gey-brakovete-sme-ot-tretiya-svyat_news578311.html", "text": "Дебат относно узаконяването на гей браковете в ефира на Нова тв се заформи между Карлос Контрера от ВМРО и Виктор Лилов, който е единственият български политик, признал, че е гей.\n\"Този мейнстрийм дойде отвън. Внесоха го различни неправителствени организации. Водят се дебати за някакви джендъри, какви са правата на гей общността в Афганистан например. Това е чужда за българското общество тема, която бе хвърлена при нас. Идеята за референдума не е отскоро. Това, че на Валери Симеонов не му харесва идеята, си е негов проблем. Възразявам срещу внушението, че някой отнема от правата на хомосексуалните същества да живеят заедно\", заяви Контрера. \nВиктор Лилов отвърна: \"Ако казвате че хомосексуалистите нямат права, се сблъскваме концепцуално къде искаме да живеем. Жалко, че няма карта на държавите, в които да си хомосексуалист е престъпление. Държави като Иран, Саудитска Арабия, Уганда - това са те. Естествено, че гей браковете в даден момент трябва да се разрешат. Ще достигнем до тази сутация, защото става дума за равни права. Българската конституция казва, че всички са равни. Както имаме еднакви задължения, така трябва да имаме и равни права. Политическите лидери ще разберат, че тук става дума само за равнопоставеност и нищо друго. ВМРО предлага един цивилизационен избор - да се преместим на африканския континент и саудитска арабия или ...\" \nЧленът на ВМРО обаче го прекъсна: \"Прави се внушение, че, ако не приемем гей браковете, сме от третия свят. Това е много манипулативно нещо, което гей организациите добре го владеят. Има и други такива държави. Прризнаването на гей браковете до какво точно ще доведе?! За какво ви е необходим брак, за да си живеете нормалния живот. Идеята е да се разграничат иначе безинтересни хора на фона на всички останали. Превръщате сексуалната си ориентация в политическо знаме, защото нямате нищо останало. Българското общество ще каже какво иска и смятам, \nче това е най-логичното решение\". \nЛилов реши да му отговори на въпроса до какво ще доведе признаването на браковете. \"Като си направите семейство с някого, получавате различни права като например получаване на наследство и други\". \nНапрежението в студиото обаче нарастна и той добави: \"Според мен във ВМРО някой тежко се е влюбил в хомосексуален човек и, за да не стъпва този хомосексуален човек в брак, са забранили този човек да се ожени. Вие нормален човек ли сте, а министърът на отбраната, обявил война на джендърите, нормален човек ли е?! Депутати точно от вашите кръгове бяха осъдени за педофилия...\" \n \n", "date": "2018.02.11", "title": "Скандал в ефира заради джендърите! От ВМРО изригнаха: Внушава се, че, ако не приемем гей браковете, сме от третия свят"}
{"url": "https://www.blitz.bg/politika/delyan-dobrev-istanbulskata-konventsiya-vkarva-normi-za-tolerantnost_news578339.html", "text": "\"Истанбулската конвенция е документ, вкарващ норми за толерантност. Аз нямам особени притеснения\", коментира депутатът от ГЕРБ Делян Добрев в предаването „Неделя 150“ по БНР.\nДобрев обясни, че ГЕРБ внесоха в Конституционния съд питане дали конвенцията противоречи на основния закон, за да се отговори на притесненията относно текстовете и мотивите към Конвенцията. \"Очевидно е, че зимните ни курорти имат нужда от развитие. Новите писти и съоръжения са много малко\", подчерта Добрев. \nПо думите му, това развитие не трябва да става за сметка на природата. \"Повече лифтове и повече писти е по-добре за зимните курорти. Ще успеем да привлечем и повече туристи. Трябва да бъдат преценени рисковете за околната среда. Не трябва да става, ако рисковете и увреждането на околната среда е по-голямо от ползите\", коментира Добрев. От ГЕРБ се разграничиха от позицията на Валери Симеонов относно посещението на евродепутата Ска Келер в България. Добрев подчерта, че всеки има право да изразява позициите си. \n \n", "date": "2018.02.11", "title": "Делян Добрев: Истанбулската конвенция вкарва норми за толерантност"}
{"url": "https://www.blitz.bg/obshtestvo/volen-siderov-imame-si-zakoni-za-nasilieto-nyamame-nuzhda-ot-istanbulska-konventsiya_news578335.html", "text": "В управляващата коалиция относно нашето мнение относно Истанбулската конвенция беше много важно, че ГЕРБ са склонни да мине тази конвенция, тъй като това е натиск отвън. Това каза в предаването „Денят започва“ по БНТ лидерът на „Атака“ Волен Сидеров.\n„Радвам се, че ГЕРБ дадоха заден ход и отложиха вкарването на конвенцията. Видяхме силният обществен отзвук, църквата реагира за първи път така масово и силно. Благодарих публично на ГЕРБ, че направиха този жест да отложат конвенцията, да се направи един обществен разговор“, допълни Сидеров. \n  \n„Виждате, че споровете и разгорещената дискусия продължават, и това е хубаво и добре. Аз някой път сравнявам ЕС със Съветския съюз, само че разликата е, че преди не можеше да се дискутира от директивите от Москва, сега поне може да си дискутира, да има обществено мнение \"за\" и \"против\". Така, че могат да се убедят и в някакъв момент да кажат: наистина аргументите на тези противници, вашите, на патриотите и на другите са верни и сега не му е времето на тази конвенция“, каза Сидеров. \n  \n„Имаме си закони, самото насилие е достатъчно визирано в българските наказателни закони и нямаме нужда от допълнителни конвенции, които да фокусират върху точно определен вид насилие. Насилието върху жени, деца, мъже, домашното насилие се обхваща от българския Наказателен кодекс. В Европарламента и в Европа като цяло има такива течения, които натискат, тласкат да бъдат приети еднополови бракове“, допълни той. \n  \n \n", "date": "2018.02.11", "title": "Волен Сидеров: Имаме си закони за насилието, нямаме нужда от Истанбулска конвенция"}
{"url": "https://www.blitz.bg/kriminalni/arestuvakha-dvama-politsai-razsledvashchi-ubiystvoto-na-oliver-ivanovich_news578290.html", "text": "Двама полицейски служители са арестувани в неделя в Косовска Митровица във връзка с разследването на убийството на един от лидерите на косовските сърби – Оливер Иванович. Това съобщава македонското издание „Вечер“.\nВ изявлението на полицията се посочва, че двамата са заподозрени в „манипулиране на доказателства\" и са били задържани за срок от 48 часа. „Те са отговаряли за местопрестъплението и не са свършили правилно \nработата\", поясни Ниязи Рекса, прокурор по делото за убийството на председателя на гражданското движение „Свобода, демокрация, справедливост“. \n  \nВ северната част на града са конфискувани пистолет ТТ и патрони. Косовски медии съобщават, че те са задържани във връзка с разследването на убийството на Оливер Иванович. \n \n", "date": "2018.02.11", "title": "Арестуваха двама полицаи, разследващи убийството на Оливер Иванович"}
{"url": "https://www.blitz.bg/politika/radev-se-sreshcha-na-chetiri-ochi-s-armenskiya-prezident_news578294.html", "text": "Президентът Румен Радев заминава на държавно посещение в Армения по покана на своя колега. Официалната програма започва утре.\nВ Ереван Радев ще разговаря \"на четири очи\" с арменския президент Серж Саркисян. Двамата ще обсъдят възможностите за развитие на отношения между двете страни. \n  \nОчаква се по време на визитата да бъдат подписани серия двустранни споразумения. \n", "date": "2018.02.11", "title": "Радев се среща на четири очи с арменския президент"}
{"url": "https://www.blitz.bg/obshtestvo/prvo-v-blits-korneliya-ninova-zaryaza-lozyata-v-sopot-i-razkaza-pred-agentsiyata-ni-za-koshmaren-intsident-koyto-prezhivyala-snimki_news578345.html", "text": "Лидерът на БСП Корнелия Нинова е на Старопланинския събор в Сопот. Празникът се провежда под мотото „Вино и любов“. Хиляди са се събрали край Сопот на Манастирска поляна. Нинова е тук по покана на кмета на града Деян Дойнов, който е избран от квотата на червените.\nКорнелия Нинова заряза лозята заедно с градоначалника и с актьора Тончо Токмакчиев, който се превъплъти в ролята на Цар Трифон. \n  \nПред Агенция БЛИЦ лидерът на червените каза, че за първи път присъства на този празник. Възхити се от огромния кон-тежковоз, който тежи 2 тона. Облечен в народна носия, на него пристигна кметът. \n  \nКорнелия Нинова сподели пред БЛИЦ свой спомен как преди време била в Харманли и била качена на подобен кон. Някой, обаче, уплашил животното и то хукнало да бяга. Спряло чак след 2 км, но все пак на гърба му успяла да се задържи лидерката на БСП, която от години практикува езда.\n \n \n \n \n \n \n \n Кристина ИВАНОВА, БЛИЦ  \n \n", "date": "2018.02.11", "title": "Първо в БЛИЦ! Корнелия Нинова заряза лозята в Сопот и разказа пред агенцията ни за кошмарен инцидент, който преживяла (СНИМКИ)"}
{"url": "https://www.blitz.bg/obshtestvo/ne-v-italianski-a-v-blgarski-restoranti-vodi-gostite-si-poslanikt-na-italiya-u-nas_news578321.html", "text": "Сградата, в която се намира италианското посолство в София, е едно от най-красивите и стари здания в града. Зад тази къща се крие интересна история – разказва домакинът Негово превъзходителство Стефано Балди пред bTV.\nПостроена е от Австро-Унгария в края на XVIII век специално за тяхно посолство. Съседната сграда била посолството на Италия. След края на Първата световна война, когато Австро-Унгария търпи загуба, двете страни разменят посолствата си и Италия започва да използва тази сграда, която е и по-голяма. \n  \n„Дойдох с наистина много големи очаквания и не останах разочарован. Продължавам да откривам много интересни и много приятни страни както на София, така и на България. А ако трябва да отбележа нещо като недостатък на България, то това е, че, за съжаление, за страната ви в чужбина не се знае достатъчно – за красотата ѝ и за всичко, което може да предложи“, каза Балди относно работата си в София. \n  \n„Не мога да кажа, че има нещо, което ми липсва, защото тук намирам всичко, от което имам нужда. В България наистина се чувствам като у дома си. А и съм се научил да се концентрирам върху това, което имам, вместо върху това, което нямам“, добави той. \n  \n„Трябва да съм наясно както с италианските ресторанти тук, така и с българските, защото когато имам гости, предпочитам да ги водя в български, за да опознаят местната кухня. Благодарение на мои приятели продължавам да откривам българската кухня. Например много ми харесва пъстървата, приготвена по различни начини – винаги е вкусна“, разкри посланикът. \n  \n„Вече 60 години сме в Европа. Републиканската Италия съвпадна изцяло с европейската Италия. През 50-те години Италия трябваше отново да гради всичко и благодарение на гениалната концепция за създаването на ЕС, успяхме да достигнем до нивото на живот и стандарта, който имаме сега“, заяви той. „Важното е, че ние – страните от Европа, много по-лесно можем да посрещнем една криза заедно, отколкото по отделно. И мисля, че европейският дух продължава да е много силен в Италия, независимо от надигащите се различни настроения. Затова и приемам с ентусиазъм европредседателството на България“, допълни той. \n  \nНа въпрос как би обяснил на обикновените хора смисъла на българското председателство на Съвета на ЕС Балди отговори така: „Човек вижда затворените улици и пристигащите делегации по телевизията – знак, че се случва нещо важно. Помислете обаче, че в рамките на тези шест месеца цяла Европа ще говори за България и много европейци ще дойдат, ще видят и ще опознаят България. Така че това в момента е една необикновена, голяма сцена за вас“. \n  \n„Това е като живота в една жилищна кооперация – има толкова много апартаменти и всеки иска да е добре. Но за да е добре всеки отделен апартамент, цялата сграда трябва да е добре – да е стабилна, да има по-добър изглед. Така че понякога се гледа общото благо, а не интереса на отделния апартамент. Но в крайна сметка печелят всички“, допълни посланикът. \n \n", "date": "2018.02.11", "title": "Не в италиански, а в български ресторанти води гостите си посланикът на Италия у нас"}
{"url": "https://www.blitz.bg/obshtestvo/nadziratelite-na-zatvorite-zapochvat-mashchabna-protestna-aktsiya-za-zaplati-i-oshche-sluzhiteli_news578359.html", "text": "Надзирателите и служителите на затворите ще започнат мащабна протестна акция – това решиха на конференция членовете на националната синдикална структура, съобщава bTV.\nАкцията ще започне с протести по места на 23 февруари, а ден по-късно ще има национален протест пред Министерството на правосъдието. \n  \nИскат 20% увеличение на възнагражденията и още щатни бройки. За 10 март е предвидено и шествие в столицата. \n  \nКакто е известно, надзирателите настояват за изравняването на доходите им с тези на служителите в МВР и подобряване на условията им за труд. \n \n", "date": "2018.02.11", "title": "Надзирателите на затворите започват мащабна протестна акция за заплати и още служители"}
{"url": "https://www.blitz.bg/obshtestvo/ss-zakon-razreshavat-naemaneto-na-rabotnitsi-izvn-es-v-rodni-firmi_news578364.html", "text": "Да бъде разрешено наемането на повече работници от страни извън ЕС предвиждат законови промени, внесени от депутати от управляващата коалиция. С промените процентът на чуждестранните работници от всички наети в дадена фирма се увеличава от 10 на 20 на сто, съобщава БНР.\nСпоред вносителите действащото в момента ограничение  за заеетост на работници от трети държави и до десет процента от средно списъчния състав на дадено българско предприятие е морално остаряло и неефективно  - заради това ограничението се удвоява от 10 на 20 процента. В същото време при големият глад за кадри с определена квалификация се отчитат спецификите на малките и средните предприятия и за тях ограничението за наемане на чужденци се вдига на 35 процента. \n  \nПредвижда се отпадане на така наречения \"пазарен тест\" за издаване на синята карта за специалисти, както и отпада списъка с професии, по които има недостиг на висококвалифицирани специалисти. Така ще се облекчи и достъпът на чужденци с висше образование до българския пазар на труда. Законът за трудовата миграция и трудовата мобилност вече мина на първо четене. Последните предложения за промени в него са внесени малко преди изтичането на крайния срок в петък. \n \n", "date": "2018.02.11", "title": "Със закон разрешават наемането на работници извън ЕС в родни фирми"}
{"url": "https://www.blitz.bg/obshtestvo/blizo-7-mln-lv-shche-bdat-investirani-v-pogranichniya-rayon-mezhdu-blgariya-i-makedoniya_news578375.html", "text": "6 млн. 900 хиляди евро ще бъдат инвестирани в пограничния район между България и Македония, съобщиха от регионалното министерство.\nСредствата са предвидени за финансиране на проекти по Програмата за трансгранично сътрудничество между хората и институциите в региона. До 11-и май се набират проекти по трите приоритетни оси на програмата - \"Околна среда\", \"Туризъм\" и \"Конкурентоспособност\". Допустими за финансиране ще бъдат проекти от областите Кюстендил и Благоевград. \n \n", "date": "2018.02.11", "title": "Близо 7 млн. лв. ще бъдат инвестирани в пограничния район между България и Македония"}
{"url": "https://www.blitz.bg/politika/rumen-radev-pisa-na-ruskiya-si-kolega-po-mnogo-tzhen-povod_news578409.html", "text": "Президентът Румен Радев изпрати съболезнователен адрес до руския си колега Владимир Путин, след като авиокатастрофа отне живота на десетки в Подмосковието, съобщиха от прессекретариата на българския държавен глава.\n„С огромно съжаление научавам новината за тежката катастрофа на руския пътнически самолет край град Москва, в резултат на която са загинали пътниците и екипажът му“, пише държавният глава в своя адрес. \nРумен Радев изрази най-дълбоки съболезнования на близките и семействата на загиналите в трагичния инцидент. \n", "date": "2018.02.11", "title": "Румен Радев писа на руския си колега по много тъжен повод"}
{"url": "https://www.blitz.bg/politika/borisov-izprati-sboleznovatelna-telegrama-do-medvedev_news578421.html", "text": "\n Министър-председателят Бойко Борисов изрази искрените съболезнования на българското правителство и лично своите към всички, загубили близки в катастрофата с пътнически самолет в Подмосковието.  \n„Новината за тази огромна трагедия дълбоко ни потресе. В този труден момент бих желал да предам чрез Вас на семействата и близките на загиналите най-искрени чувства на съпричастност и състрадание“, посочва българският премиер в телеграма до руския си колега Дмитрий Медведев. \n \n", "date": "2018.02.11", "title": "Борисов изпрати съболезнователна телеграма до Медведев"}
{"url": "https://www.blitz.bg/politika/dvulichnite-grantovo-zavisimi-medii-se-izoblichikha-sami_news577972.html", "text": "Внесеният тази седмица от Делян Пеевски и още трима депутати от ДПС законопроект за изменение и допълнение на Закона за задължително депозиране на печатни и други произведения, предизвика небивала паника всред грантово зависимите медии на скандалния бизнесмен Иво Прокопиев – „Капитал“ и „Дневник“ и присъружните му издания „Медиапул“, „Клуб Зет“ и вестник „Сега“.\nОт години изданията на Прокопиев и бившата говорителка на Иван Костов Стояна Георгиева – „Медиапул“ се издържат напълно непазарно, предимно от щедрите милиони, които им дават „Америка за България“ и „Отворено общество“ на Джордж Сорос, но иначе тръбят на всеослушание колко са „независими“, „морални“, „честни“ и „почтени“. \nСъщо толкова „независими“ са и изданията на Огнян Донев – „Клуб Зет“ и Сашо Дончев – „Сега“, които споменатите бизнесмени с бели якички, финансират изцяло с пари от другите си бизнеси във фармацията и газовите доставки.      \nВсички останали медии в България, според същите двулични глашатаи, били несвободни, зависими, с непрозрачна собственост, жълто-кафяви, източници на фалшиви новини и прочие – изобщо, пример как не трябва да се прави журналистика. Всички други, но не и те. \nМанипулациите им на тази тема отдавна преминаха всякакви граници, нещо повече, постоянно се използват за дискредитиране на медийната среда в България, пишат се доноси и фалшиви новини до европейски институции, организират се пресконференции, създават се лицемерни „Бели книги“ и прочие мероприятия. Но всичко това са думи, само празни думи, защото тези „борци“ за медийна свобода нито са „бели“, нито „честни“, нито „обективни“, а още по- малко „независими“.  \nИ когато Пеевски внесе законопроекта, който да осветли финансирането на всички медии и тяхната собственост - което е нормална практика по света и истинска гаранция за прозрачност и чистота на информационната среда, както се случва? Именно медиите, които уж са си поставили за цел медиите в България да са на светло, реват сега с цяло гърло. Защото докато те говорят празни думи и се опитват да оплюят всеки различен от тях, Пеевски действа. Защото хората казват - по делата ще ги познаете, а не по празнословието. \n \n \nГодини наред празнословието на „Капитал“ и съпридружните му медии, скриваше истината. А тя е проста - Джордж Сорос и „Америка за България“ издържат почти изцяло техните медии. Прост пример - достатъчно е да погледнете страницата на сайта „Медиапул“ и ще видите, че рекламни банери там въобще няма – а без реклама, която и да е медия днес не би могла да съществува на медийния пазар. Но явно „Медиапул“ може. Подобно на десетките нароени от протестърите на Прокопиев и Христо Иванов НПО-та, които нищо полезно за обществото не правят, и „Медиапул“ съществува само благодарение на чуждестранните грантове. Но това, според тях, не изкривява медийната среда и не е непазарно – сигурно съвсем друго щяха да говорят, ако на тях им се налагаше да се борят за всеки лев от все по- малкото рекламодатели или за всеки продаден брой, както правят всички други на пазара, а не блаженно да чакат да падне следващия грантов милион. \nСега, благодарение на законопроекта на Пеевски, ако бъде приет от народните представители, хората ще разберат съвсем точно кой е реалният собственик на медията, колко пари медията получава „безвъзмездно“, за да оплюва инакомислещите и да обслужва нечии частни и корпоративни интереси. Ще разберат още кои са фирмите разпространители на печатни издания и колко будки за продажба на вестници имат. \n„Цензура“, „наглост“, „конфликт на интереси“, твърдят сега медиите на Прокопиев и Донев по повод на законопроекта. Каква „цензура“, „наглост“ и „конфликт на интереси“, бе господа олигарси? Че обществото ще узнае, че „медиите“ ви не функционират пазарно? Че обслужват изцяло вашите собствени интереси, под мантрата „независими“? Че стотиците напълно анонимни хибридни „новинарски“ сайтове от всякакъв калибър, бълващи постоянно фалшиви новини, ще бъдат принудени да обявят действителния си собственик? Че е време читателят да бъде информиран кой е собственик на медията и как се финансира тя, за да има право на избор какво да чете и какво да не чете? Че един действащ български депутат иска медийна прозрачност, която е гаранция за свободата на словото? Това ли ви е болката? \nИли болката ви е, че повече няма да имате каквото и да било основание да тиражирате лъжите си, включително как Пеевски бил „монополист“ на медийния пазар, как „контролирал“ разпространението на печатни издания, как имал „скрита“ собственост и още куп измислени мантри, повтаряни от години от вас и от скъпоплатените ви медийни „говорители“ – приличате на зациклили на едно място говорещи папагали. \nНаистина, какво ще правите тогава…? Ивайло КРАЧУНОВ \n  \n  \n  \n \n", "date": "2018.02.11", "title": "Двуличните грантово зависими медии се изобличиха сами!"}
{"url": "https://www.blitz.bg/intsidenti/nay-malkata-zhertva-na-samoletnata-katastrofa-kray-moskva-e-samo-na-5-godinki-snimka_news578416.html", "text": "Три деца са загинали при катастрофата на пътническия самолет Ан-148 в Подмосковието, съобщава  телеграм каналът Mash. Това са 17-годишният Иля П., 12-годишният Евгений Л. и 5-годишната Надежда.\nПо-рано бе разпространен пълния списък с имената на загиналите пътници – 65 души, и членове на екипажа – 5 души.  Иля П Превод: БЛИЦ \n \n", "date": "2018.02.11", "title": "Най-малката жертва на самолетната катастрофа край Москва е само на 5 годинки (СНИМКА)"}
{"url": "https://www.blitz.bg/svyat/trmp-ne-e-siguren-che-izrael-iska-mir-s-palestintsite_news578444.html", "text": "\n Американският президент Доналд Тръмп заяви в интервю, публикувано днес от израелския всекидневник \"Израел Хайом\", че не е сигурен, че Израел иска да сключи мирно споразумение с палестинците, предадоха световните медии. В миналото Тръмп на няколко пъти разкритикува липсата на воля от страна на палестинците да договорят подобно мирно споразумение, но не беше отправял критики към Израел.  \nПред безплатното израелско издание \"Израел Хайом\" Тръмп уточни, че израело-американските отношения са много добри, но допълни, че мирно споразумение с палестинците ще ги направи още по-добри. \"За момента ще кажа, че палестинците не искат да постигнат мир. И не съм напълно сигурен също дали Израел иска да постигне мир\", каза Тръмп пред всекидневникът, който изразява позиции на десницата. Той освен това изрази безпокойството си от разширяването на израелските селища в палестинските територии, въпреки че неговата администрация бе по-малко критична по този въпрос от администрацията на предшественика му Барак Обама. \"Заселническите дейности са нещо, което много усложнява и винаги е усложнявало мира, така че аз мисля, че Израел трябва да е много внимателен с тях\", каза Тръмп. Франс прес припомня, че настоящият американски посланик в Израел Дейвид Фридман, който е приближен на Тръмп, в миналото финансира проекти в израелските селища. \nООН смята тези селища в палестинските територии за незаконни. Вестникът \"Израел Хайом\" е собственост на американския милиардер Шелдън Аделсън, който е поддръжник на Тръмп и на израелския премиер Нетаняху, припомня АП. Още в началото на президентството си Тръмп обяви намерението си да доведе израелците и палестинците до финално споразумение, което ще разреши конфликта между тях, продължаващ вече няколко десетилетия. Но в интервюто Тръмп се пита дали провеждането на преговори е възможно в момента. \"Честно казано не знам дали ние дори ще имаме преговори. Мисля, че ще бъде много глупаво за палестинците, както и за израелците да не постигнат споразумение\", каза Тръмп и допълни, че става дума за \"една уникална възможност, която няма да се повтори отново\". \nТръмп обяви на 6 декември намерение да признае Ерусалим за столица на Израел и тази позиция противоречи на позицията на повечето страни в ООН, които смятат, че финалният статут на Ерусалим трябва да бъде определен по време на преговори. Според палестинците решението на Тръмп дискредитира САЩ в ролята им на посредник в усилията за постигане на мир и палестинският президент Махмуд Абас замрази контактите с американски представители. \n \n", "date": "2018.02.11", "title": "Тръмп не е сигурен, че Израел иска мир с палестинците"}
{"url": "https://www.blitz.bg/ikonomika/pomnite-li-biznesmena-koyto-zayavi-che-zaplata-pod-800-lv-u-nas-nyama-sega-napravi-novo-izkazvane-video_news578435.html", "text": "Издънка – така бизнесменът Ивайло Пенчев определи собственото си изказване, че заплата от 800 лв. в България в момента не съществува. Той стана обект на критики и подигравки, след като потребители в социалните мрежи показаха обяви, от които се разбира, че в собствената му фирма се предлагат именно подобни по размер възнаграждения.\nПред bTV той обясни, че след случая е събрал информация за „Уолтопия” и вече знае, че средната заплата е 1860 лв., а под 800 получават чистачките в един от заводите: „Нашите са много печени, чисто държат, не е като на летището”. \n„Доходите нарастват по една единствена причина – защото има търсене на работници. Заплатите са нараснали много, в „Уолтопия” за 5 години са нараснали два пъти”, подчерта Пенчев. \nСпоред него „България става все по-добро място за живеене и работене”, а заплатите не мърдат само там, където няма предприемачи и в държавните институции („Там не трябва да растат, трябва да ги съкращават”). \nБизнесменът коментира темата с модерното робство във ферми в Западна Европа, като посочи, че ако спрямо работниците не е приложено насилие, то те могат винаги да си тръгнал, ако условията на труд са лоши. \nИвайло Пенчев посочи, че харесва идеологията зад криптовалутите – без правителствени гаранции и посредници, но посочи, че една валута е успешна, ако е сигурен съхранител на стойност и лесно средство за транзакции. Затова и беше категоричен: „Не си купувайте биткойни!”, защото виртуалните пари ще се провалят „като гръм и мълния”. \nОчакванията му обаче са блокчейн технологиите и дистрибутираните регистри да получат голямо приложение.   \n", "date": "2018.02.11", "title": "Помните ли бизнесмена, който заяви, че заплата под 800 лв. у нас няма? Сега направи ново изказване... (ВИДЕО)"}
{"url": "https://www.blitz.bg/lyubopitno/znaete-li-kakvo-oznachavat-skrashcheniyata-am-i-pm_news578413.html", "text": "\n Възможно е да са ви казвали, че   означава „след полунощ” и идва от английското „after midnight”, а   означава „след обяд“. Това не е напълно вярно,  . \n В САЩ и Канада общоприетият стандарт е дванадесетчасовият, затова и там най-масово се използват съкращенията   и  . Тъй като живеем в глобален свят, те отдавна са добили популярност на повечето места. \n Всъщност   e съкращение от латинското   – „преди пладне“, а   – от   – „след пладне“. \n И въпреки че днес не се използва, 12:00 обедно време също си има съкращение –  . То обозначава латинската дума „meridies” – пладне, средата на деня, обед. \n Но представете си, ако напишете на някого „Хайде да се видим в 12 М“. Много вероятно е - особено, ако приятелят ви е англоговорящ - да се почуди защо искате да се виждате в полунощ.   интуитивно се възприема като съкращение от „midnight”. \n Говорейки за 12 часа, нека разгледаме случая с 12:00 PM и 12:00 AM. Например, сега е 11:59 AM. Преди пладне. Но, ако замразим часовника в 12:00 – дали това ще е преди или след средата на деня? Нито едно от двете. 12:01 обедно време вече е PM, защото вододелният час току-що е минал. \n Можете да смените времето на телефона или компютъра си в 12-часов формат и да видите сами. \n", "date": "2018.02.11", "title": "Знаете ли какво означават съкращенията AM и PM?"}
{"url": "https://www.blitz.bg/kriminalni/razsledvat-nashe-kazino-za-izplashchane-na-pechalbi-s-falshivi-pari_news578398.html", "text": "\n Софиянец опита да пласира фалшива банкнота от 200 евро в магазин в село Кулата, но бе задържан. Той е привлечен от Районна прокуратура – Петрич в качеството си на обвиняем и предстои насрочване на дело от петричкия съд. \n Е. Йорданов играл в казино, откъдето му дали печалбата, в която била и фалшивата банкнота, станало ясно от обясненията му пред петричките криминалисти, съобщава struma.bg. \n Едно от казината в района отдавна е обект на разследване заради сигнали от клиенти, че се разплащат с фалшиви пари. Повечето идват от гръцки комарджии, те оставят в касите му фалшификати, които впоследствие се пласират на играчи. Софиянецът се усетил, че банкнотата е фалшива, и решил да я осребри веднага в близкия хранителен магазин на село Кулата, но така попаднал в полицията. \n", "date": "2018.02.11", "title": "Разследват наше казино за изплащане на печалби с фалшиви пари"}
{"url": "https://www.blitz.bg/zdrave/vnimavayte-kak-trenirate-15-greshki-koito-mogat-da-bdat-opasni-za-vasheto-zdrave-snimki_news578260.html", "text": "\n Ако искате да постигнете резултати във фитнес залата, да отслабнете и да увеличите мускулите си, е важно да направите основни упражнения. Но често ако особено ако за първи път влизаме в залата ги правим погрешно, нараняваме се и в крайна сметка се отказваме. \n Предлагаме ви някои препоръки как да тренирате във фитнес залата правилно, ефективно и без да вредите на здравето си, за да постигнете максимално бързо желаните резултати. \n", "date": "2018.02.11", "title": "Внимавайте как тренирате! 15 грешки, които могат да бъдат опасни за вашето здраве (СНИМКИ)"}
{"url": "https://www.blitz.bg/ikonomika/rumen-draganov-e-vv-vztorg-ot-zimniya-sezon-no-s-losha-novina-za-blgarite-i-letnite-im-pochivki_news578322.html", "text": "Зимният туристически сезон все още е в разгара си. Но вече е време да се направят и първите оценки - успешен ли е той или не за родните курорти коментира пред БНТ Румен Драганов - директор на Института за анализи и оценки в туризма.\nПо думите му можем спокойно да говорим за добър зимен сезон, но не само в параметрите ски и сноуборд. Около 4% повече чужди туристи са дошли у нас през януари. За съжаление обаче първият месец от годината беше топъл за зимни спортове. \nПроблем според него е липсата на силна организация и комуникация между хотелиерите. \nДраганов заяви още, че се очаква най – скоро да се създаде национална туристическа организация, което според него ще е добре. \nОчакванията са за 11% нарастване на цените на почивките през лятото в България, коментира още той. Кризата в сектора не е свързана с образованието на кадри, а с ниските заплати, обясни Румен Драганов. \n", "date": "2018.02.11", "title": "Румен Драганов е във възторг от зимния сезон, но с лоша новина за българите и летните им почивки"}
{"url": "https://www.blitz.bg/ikonomika/bnb-kaza-kakvo-tochno-se-sluchva-s-finansite-na-blgarite_news578340.html", "text": "\n Данните за депозитите на българските домакинства в края на 2017 година, изнесени от БНБ, показват ясна тенденция,   Депозитите до 1000 лева в банки са намалели в сравнение с последното тримесечие на 2016 година с близо половин милион или с 4%. С 1.3% са намалели и депозитите от 1000 до 2000 лева. \nТова са най-бедните българи, които имат някакви влогове в банки и са ги ликвидирали, вероятно, за да покрият увеличени разходи по отоплението си през зимата. \nВ замяна на това, депозитите над 1 милион в сравнение с последното тримесечие на 2016 година са се увеличили с 9.3%. Така нови 71 души у нас са скътали в банките над милион лева. \nИли общо милионерите (банката не дава горна граница на тези влогове) са 170 165. Още повече се увеличават кандидат-милионерите. На същата база, те са се увеличили със 155 и вече са 100 904. Това са влоговете от 500 хиляди до 1 милион лева. \nНай-много сред групата на богатите българи са тези с влог от 200 до 500 хиляди. В края на 2017 година те са 281 956 и са се увеличили в сравнение с последното тримесечие на 2016 година с 1021.\n", "date": "2018.02.11", "title": "БНБ каза какво точно се случва с финансите на българите"}
{"url": "https://www.blitz.bg/layfstayl/skorost/renault-shche-stroi-zaryadni-stantsii-v-yuzhna-evropa_news578347.html", "text": "Groupe Renault обяви, че се присъединява към консорциума E-VIA FLEX-E, който развива мрежа от високоскоростни зарядни станции за електромобили по магистралите в южната част на Европа. До края на 2018 г. трябва да заработят 8 такива устройства в Италия, четири - в Испания и две - във Франция, пише Факти бг.\n Програмата на E-VIA FLEX-E предвижда строежа на станции с мощност от 150 до 350 кВт, които ще позволяват прекосяването на цяла Европа в електромобил. Проектът се координира от енергийната компания Enel и освен Renault в него са заявили участие EDF, Enedis, Verbund, Ibil и Nissan. \n Инвестициите в изграждането на мрежата от зарядни станции възлиза на €6.9 млн. Половината от средствата ще предостави Еврокомисията в рамките на плана за развитие на транспортната инфраструктура Connecting Europe Facility (CEF). \n", "date": "2018.02.11", "title": "Renault ще строи зарядни станции в Южна Европа"}
{"url": "https://www.blitz.bg/layfstayl/irena-milyankova-spazva-mnogo-prost-rezhim-za-perfektna-figura-krasavitsata-razkri-taynata-si_news578443.html", "text": "\n \n Красавицата не вярва в драстичните диети, а в баланса и разумното съчетаване на храните. Тя разкрива, че успява да смъкне излишните килограми след всяка бременност, покрай кърменето и грижата за децата. Ето защо, не й се и налага да спортува усилено. Тя има нужда от енергия, за да успява да се справя с домашните задължения, които не са малко покрай многолюдното й семейство. Затова си позволява и тестени храни. \n \n Тя залага на няколко малки хранения през целия ден, за да може cтoмaxът и пaнĸpeacът дa нe paбoтят нa пpaзни oбopoти. \n Ирена стартира деня си с филия xляб, нaмaзaнa c мacлo и мeд. Kъм дeceт чaca xaпвa бaнaн. Обядът й в 13 ч. се състои от пилe или риба, в комбинация с opиз или с ĸapтoфи. Следобедната й закуска отново е плод, но този път ябълка. Beчepятa е по-лека – зeлeнчyĸoвa супа или cyпa тoпчeтa, нo бeз xляб. Източник: missbloom.bg \n", "date": "2018.02.11", "title": "Ирена Милянкова спазва много прост режим за перфектна фигура, красавицата разкри тайната си"}
{"url": "https://www.blitz.bg/lyubopitno/iliyan-mikhov-barovetsa-ss-skandalni-priznaniya-za-mutrite-todor-zhivkov-i-sreshchata-mu-s-kadafi_news578323.html", "text": "По-голям моралист съм от много от вас. Това каза в ефира на Нова тв Илиян Михов-Баровеца, който в момента е преподавател по музика в 144 СОУ в София, който си остава баровец дори и с учителска заплата.\n\"Правя го с най-голямо удоволствие. Така дойде моментът. Всъщност аз съм симфоничен музикант. Случайно попаднах тук. Дойдох да замествам. Директорката ми каза, че много деца, като ме видели, имали желание да се запишат при мен на пеене. Тогава реших да опитам и вече 5 години  \nсъм тук\", разкри той.  \n\"Не съм човекът на сухата и измислената реклама. Стеснителен човек съм. Никога не съм искал да пишат нещо сензационно за мен. Тогава живеех в такова време, нямаше какво да направя. Всички мутри ме познаваха. Всяка вечер си взимах сбогом със семейството, защото не знаех дали ще се върна жив\", каза още певецът. \n\"Завършил съм военно музикално училище със златен медал. Избрах си да служа във гвардейския оркестър. Посрещал съм всички, бил съм на първата редица - Муамар Кадафи, Робърт Мугабе... Знаех химните на Мавритания, на Израел, на адски много държави\", разказа Баровеца. \nЗапитан дали е пял зад гърба на Тодор Живков, той отговори: \"На него не съм му пял само зад гърба, а и в лицето\", \nНа въпрос как си е купил апартамента, Михов каза: \"Взех си го от военните, купих си го за една вечер. Бях на едно място, изкарах много пари и на другия ден отидох и си купих апартамента. Как стана ли? От едно място, в друго, после в една дискотека. Всичко това стана за една вечер и бе свързано с огромни бакшиши. Дори се чудих дали ще се прибера в София, защото при толкова много бакшиши, все някой щеше да ме настигне и да си ги вземе\". \nБившият поп-фолк певец каза, че е помагал на някои наши звезди. \"На Алисия съм помагал, на други също\", заяви той. \n \n", "date": "2018.02.11", "title": "Илиян Михов - Баровеца със скандални признания за мутрите, Тодор Живков и срещата му с Кадафи"}
{"url": "https://www.blitz.bg/foto/kogato-prirodata-e-mnogo-shchedra-dani-se-khvali-s-neynite-formi-snimki-18_news578341.html", "text": "Дани може и да призовава за летните страсти, но все още няма сили над метеорологичните аномалии. Дамата заслужава специално внимание и ще изненада абсолютно всеки, който има нужда от малко неделна мотивация.\n", "date": "2018.02.11", "title": "Когато природата е много щедра! Дани се хвали с нейните форми (СНИМКИ 18+)"}
{"url": "https://www.blitz.bg/lyubopitno/konspirolozi-royak-nlo-sledi-raketata-na-ilon-msk-miliardert-izpratil-v-kosmosa-trup-video_news578150.html", "text": "Американската частна компания SpaceX, собственост на ексцентричния милиардер Илон Мъск, изстреля на 6 февруари свръхтежката ракета носител Falcon Heavy. Най-мощната в света ракета, както я нарича самият Мъск, достави в космоса в качеството на товар спортен кабриолет Tesla Roadster.\n Хората от SpaceX планираха, че електромобилът с манекена на аостронавт зад волана ще полети директно към Марс, но впоследствие стана ясно, че колата лети към Пояса на астероидите между орбитите на Марс и Юпитер. Нелоша реклама за компанията Tesla?  \nПървият автомобил извън пределите на Земята  \nСтартът на Falcon Heavy и полетът на Tesla Roadster предизвикаха невиждан интерес в целия свят. Милиони хора следяха излъчването в мрежата на това епохално събитие, а конспираторите веднага започнаха да нищят различни теории на заговора. Например, според една от хипотезите, която е доста нелепа, Илон Мъск е изпратил в космоса на манекен в скафандър, а истински труп. По този начин американците изпитвали система за отърваване от ненужни тела, за които никой не трябва да разбира. Именит уфолози пък не се ограничават само с предположения за пришълци, а публикуват в мрежата и редица доказателства.  \nПолетът на колата е следен от НЛО \n \nВпрочем изследователите на летящите чинии и зелените човечета не се вълнуват от някакви си трупове в багажника. Специалистите са сметнали, че полетът на кабриолета е бил следен не само от земляните, но и, вероятно, от представители на извънземни цивилизации. Веднага няколко известни уфолози забелязаха странни светлини и тъмни топкообразни апарати, които са сновели в близост до автомобила. НЛО явно са проявили истински интерес към този необичаен старт.  \nИзвънземните със сигурност милиони пъти са виждали коли на нашата планета, но оказал се извън пределите на Земята електрически автомобил може да е предизвикал сред тях недоумение. Когато американците кацаха на Селена, пришълците най-вероятно са видели техния непохватен луноход, но спортна кола - това е съвсем друга работа.     \n Колко дълго ще просъществува \"неземният\" автомобил?    \nУчените прогнозират не много дълъг живот за неземния автомобил. Например, Уилям Керъл от Университета в Индиана в САЩ съобщава, че дори Tesla Roadster да не бъде разрушен от космически боклук или микрометеорити, той ще бъде унищожен в рамките на година от космическата радиация и самият ще се превърне в боклук.   \n \nВ частност интензивното лъчение ще унищожи пластмасовите и карбоновите детайли, след което колата ще се разпадне на части. По този начин, пътешествието на детето на Мъск по хелиоцентричната орбита на Марс е също толкова фантастика, колкото и полетът до там на група колонизатори.  \nНе случайно мнозина скептици смятат американския милиардер за най-големия популист и гениален маркетолог, който обаче по никакъв начин не спомага за придвижването на науката напред.   \nОбществото на плоската Земя не вярва на Мъск  \nОсвен това, гръмкото събитие не можеше да не мине и без мнения от страна на печално известното Общество на плоската Земя. Поддръжниците на тази спорна теория на заговора са убедени, че никаква ракета с кола в космоса не е излитала, а публикуваните от SpaceX кадри са майсторска фалшификация. Все пак е глупаво да се вярва на всичко, което се дава по телевизора или излиза в световната мрежа.  \n \n Наскоро пък Илон Мъск ритна по кокалчетата Обществото на плоската Земя, питайки неговите членове, защо няма, например, Общество на плоския Марс. Конспиратолозите отговориха съвсем сериозно на Мъск, че вярват само в плоската Земя. Другите планети в Слънчевата система, все пак, са кълбообразни.   \n Превод и редакция: БЛИЦ \n", "date": "2018.02.11", "title": "Конспиролози: Рояк НЛО следи ракетата на Илон Мъск, милиардерът изпратил в космоса труп (ВИДЕО)"}
{"url": "https://www.blitz.bg/svyat/samanta-i-kari-ot-sekst-i-gradt-se-izpokarakha-grozno-sled-smrtta-na-kris-katral_news578354.html", "text": "Актрисата Ким Катрал нападна остро колежката си от хитовия сериал „Сексът и градът“ Сара Джесика Паркър, след като тя й изпратила съболезнования за смъртта на брат й Крис Катрал. Екранните Саманта и Кари изобщо не поддържат приятелски отношения в реалния живот, но сега нещата се изострили, съобщава Би Би Си.\nКатрал написа в Инстаграм, обръщайки се към Паркър: „Продължаващите ти опити за контакт са болезнено напомняне за това колко жестока наистина беше в миналото и сега“. \n  \nВ петък Паркър заяви в телевизионно интервю, че праща на колежлата си „любов и съблезнования“. Както БЛИЦ съобщи, 55-годишният брат на Ким – Крис Катрал, беше намерен мъртъв като преди това беше обявен за изчезнал в Албърта, Канада. \n  \nКим обяви смъртта му в Туитър на същия ден и помоли да не бъде безпокоена по случая. \n  \nЗа обтегнатите отношения между звездите от „Сексът и градът“ стана ясно още преди месеци. През септември Катрал опроверга слуховете, че ще има игрален филм „Сексът и градът“ 3 като изтъкна, че отношенията с другите актриси били „токсични“. \n  \nСега, обаче, тя е особено разгневена, тъй като смята изявленията на Паркър за лицемерни. „Майка ми ме попита днес: „Кога тази Сара Джесика Паркър, тази лицемерка, ще те остави намира?“. Нека бъда пределно ясна (ако не съм била досега) – ти не си ми семейство. Ти не си ми приятелка. Пиша, за да ти кажа за последен път да спреш да използваш нашата трагедия, за да възстановиш образа си на „мило момиче“, написа Катрал в Инстаграм. \n  \nМиналия септември Сара Джесика Паркър обяви, че няма да има „Сексът и градът“ 3. „Разочарована съм. Имахме прекрасен, забавен, трогателен, весел, много подходящ сценарий и история“, призна тя. Тогава се появиха слухове, че причината за това са невъзможните изисквания на Катрал, но тя ги опроверга като каза, че просто не иска да участва. Превод и редакция: БЛИЦ  \n", "date": "2018.02.11", "title": "Саманта и Кари от „Сексът и градът“ се изпокараха грозно след смъртта на Крис Катрал"}
{"url": "https://www.blitz.bg/lyubopitno/vyarvate-ili-ne-fen-si-tatuira-tsyal-rkav-s-lika-na-nikoleta-lozanova-video_news578352.html", "text": "Николета Лозанова определено е муза за много мъже. А някои го показват и по нестандартен начин. Фен си татуира цялата ръка с образа на НиЛо, предаде \"Хот Арена\".\nКрасавицата сама показа това с видео публикувано във фейсбук профила й. Тайнствения мъж е видимо млад, с брада и много, ама много голям фен на Лозанова. Татусът на музата му заема цялата площ на дясната му ръка. От поста на Николета не става ясно кой е мъжът. HotArena научи, че е чужденец. \nВ момента НиЛо е в Кипър и видимо се забавлява от интереса към нея. \nФеновете на Николета са в очакване на премиерата на новия български филм „Привличане“, който ще тръгне по кината от 23 февруари. В него Лозанова прави своя актьорски дебют, а името й се нарежда сред тези на Яна Маринова, Койна Русева, Александър Сано, Луиза Григорова и др. \n \n \n", "date": "2018.02.11", "title": "Вярвате или не! Фен си татуира цял ръкав с лика на Николета Лозанова (ВИДЕО)"}
{"url": "https://www.blitz.bg/lyubopitno/nikoleta-pak-se-pusna-po-sutien-i-razkri-koy-znae-vsichkite-y-tayni-snimka-18_news578306.html", "text": "Николета Лозанова предизвика интерес с поредната си разголена снимка в социалните мрежи. Моделката качи в своя Инстаграм фотос в небрежен стил.\nЛозанова е поставила хавлия на главата, тъмни очила тип \"бъбрек\", дънки с висока талия и розов сутиен. На кадъра тя пуши цигара. \n\"Слънцето гледа какво правя, но луната знае всички мои тайни\", написа още бившата водеща. \n \n \n", "date": "2018.02.11", "title": "Николета пак се пусна по сутиен и разкри кой знае всичките й тайни (СНИМКА 18+)"}
{"url": "https://www.blitz.bg/layfstayl/skorost/mozhe-li-da-se-kara-bez-armaturno-tablo-snimki_news578356.html", "text": "Оказва се, че да, при това в държави, в които полицията не си поплюва и рушветите не вървят. Шофьор бе заловен да кара автомобила си без арматурно табло в центъра на холандския град Ротердам, пише Факти бг.\n За негова изненада и в пълно противоречие със строгостта на закона по онези географски ширини обаче, ченгетата го пуснали да прибере колата на собствен ход без да му наложат дори глоба, съобщава BNdestem. \n \n Мъжът обяснил, че отоплението на колата се развалило и той се опитал да го поправи самостоятелно. За съжаление не само не се справил с ремонта, а не успял и да сглоби обратно арматурното табло. \n Според ротердамската полиция шофьорът е нарушил няколко изисквания на закона наведнъж. Всяка кола трябвало да има скоростомер и други задължителни измервателни уреди, а човекът незнайно защо бил демонтирал дори еърбега във волана. Служителите на реда обаче решили да си затворят очите, след като нарушителят помолил за няколко дни отсрочка, през които да оправи бъркотията. \n", "date": "2018.02.11", "title": "Може ли да се кара без арматурно табло? (СНИМКИ)"}
{"url": "https://www.blitz.bg/lyubopitno/izumitelno-otkrikha-ezero-pod-more-snimki_news578382.html", "text": "\n Американски учени са открили езеро на дъното на Мексиканския залив, но ако някой влезе в него, ще пострада ужасно, съобщи Сайънс алърт. \nВодата в \"езерото в морето\" е около пет пъти по-солена от околната. Тя съдържа и отровни концентрации на метан и водороден сулфид. Затова не се смесва със заобикалящата я морска вода.\n \n", "date": "2018.02.11", "title": "Изумително! Откриха езеро под море (СНИМКИ)"}
{"url": "https://www.blitz.bg/kriminalni/nakazanie/zhitel-na-kazanlk-prvo-bie-a-posle-se-oplakva-zaradi-alkokhola-e_news578317.html", "text": "\n С 200 лв. глоба се размина изправен пред Темида казанлъшки жител, който е бил задържан след сигнал на телефон 112 за хулиганство на публично място. Инцидентът е станал минути след полунощ на 6 февруари, когато работещият като „байцвач“ в оръжейницата „Арсенал“ С.Т. влязал в люта разпра със случайни минувачи край бензиностанция „Шел“ в Града на розите. \n Видимо опиянен от сериозното количество изпит преди това алкохол, млад мъж разкъсал якето на опитал се да го възпре съгражданин, след което пробвал да „премери сили“ с водач на таксиметров автомобил. Под ударите му попаднал и служител на бензиностанцията, докато най-накрая се стигнало до намеса на охранители от компания „Сириус“ и патрулиращи полицаи, които му надянали белезници \n В хода на съдебното заседание от същата дата обвиняемият проронил сълзи и помолил за снизхождение като оправдал агресията си с… непоносимост към алкохола. \n", "date": "2018.02.11", "title": "Жител на Казанлък първо бие, а после се оплаква: Заради алкохола е"}
{"url": "https://www.blitz.bg/obshtestvo/shok-belgradskata-pevitsa-elena-ubita-zhestoko-i-mchitelno-ot-mzha-si-pred-ochite-na-dshcherichkata-im_news578299.html", "text": "\n Висшият съд в Белград повдигна обвинение срещу 39-годишния Зоран Марянович за това, че е убил по особено жесток и мъчителен начин съпругата си – 33-годишната Елена. В близост до мястото на престъплението била и малката им дъшеря, съобщава македонското издание „Вечер“. \nЕкспертиза е показала, че певицата от столичния клуб „Гранд“ е загинала на мястото, където е била намерена. Обвинението смята, че тя е убита от мъжа си, вероятно с метален предмет, с който й били нанесени осем удара. \n  \nПевицата е убита в канавка до пътя за Борча. Тя искала да избяга, но Зоран тръгнал с дъщеря им след нея. Когато я настигнал, оставил момиченцето да стои, а той започнал да нанася удари по ръцете и главата на жена си. Удрял я по главата докато се опитвала да избяга. Безжизненото й тяло е престояло най-малко 6 часа във вода преди да бъде открито от полицейски кучета.\n \nДНК на Зоран е била намерена на ластика й за коса и по батерията от телефона й. Генетичният материал, обаче, може да и на някой друг от мъжете от семейство Марянович. \n  \nКриминалистите открили следи от кръв от Елена на задната седелка на мерцедеса на мъжа й, както и по пода и багажника. Има кръв и от самия Марянович. \n  \nВ хода на разследването Маянович твърдял, че не е стъпвал на местопрестъплението. За смъртта на Елена той може да лежи в затвора 40 години. Вчера му беше повдигнати обвинение във Висшия съд в Белград. \n  \nИзчезването на певицата е обявено на 2 април 2016 година лично от Зоран. Трупът й е намерен 2 дни по-късно. През цялото време мъжът твърдял, че няма никаква връзка с престъплението. Редакция: БЛИЦ \n", "date": "2018.02.11", "title": "Шок! Белградската певица Елена убита жестоко и мъчително от мъжа си пред очите на дъщеричката им"}
{"url": "https://www.blitz.bg/obshtestvo/9-godishno-podpali-kshcha-vv-vrachansko-otvedokha-go-politsai_news578324.html", "text": "Покрив на къща във врачанското село Бутан е изгорял, полицията установила умишлен палеж, съобщават от Областна дирекция на МВР.\nСигнал за горяща сграда е получен в РУ-Козлодуй, като огънят е установен от екип на пожарната. Служители на Районна служба \"Пожарна безопасност и защита на населението\" са потушили пламъците. \n  \nОпожарената постройка е собственост на Х.Д.В., жител на Бутан. \n  \nИзвършен е оглед на местопроизшествието, при което е установено, че случаят касае умишлен палеж, при който е изгоряла покривната конструкция с площ от 16 квадратни метра. \n  \nПо случая в РУ Козлодуй е образувано Досъдебно производство, органите на реда са установили извършителя на палежа без много усилия още същия ден. Извършените оперативни мерки за издирване на виновника са отвели полицаите до 9-годишно момченцене, също от Бутан. \n  \nПо случая продължава да се работи, за да се установят точните причини за избухване на пожара. \n \n", "date": "2018.02.11", "title": "9-годишно подпали къща във Врачанско, отведоха го полицаи"}
{"url": "https://www.blitz.bg/obshtestvo/shofori-propishchyakha-ot-psikhar-vizhte-kakvi-gi-vrshi-v-burgaski-kvartal_news578350.html", "text": "Психар броди из ж.к.”Възраждане” и реже гумите на колите, сигнализират бургазлии. Във фейсбук групата \"Шофьори Бурга\"с потребител алармира, че тази сутрин няколко автомобила зад блок 16 са осъмнали с продупчени гуми, предаде \"Флагман\".\nИма сигнали и от паркинга пред блок 9 във „Възраждане”, както и блок 37. Неизвестният ваднал броди в тази част на комплекса от няколко дни, но на този етап няма информация за него. \nНе е изключено да е схема, свързана с гумаджийница, тъй като в този район има няколко сервиза. \n \n \n", "date": "2018.02.11", "title": "Шофьори пропищяха от психар, вижте какви ги върши в бургаски квартал"}
{"url": "https://www.blitz.bg/razvlechenie/kafene-predlaga-lyut-sladoled-ot-koyto-se-umira_news578379.html", "text": "\n Шотландското кафене \"Олдуич\" предлага убийствено лютив сладолед, който се сервира след предварително попълнена и подписана декларация за рисковете от консумацията, пише в. \"Метро\". \nЛютото предизвикателство носи марката \"Respiro del Diavolo\" /\"Дъхът на Дявола\"/ и е оценено на 1 569 300 точки по скалата за лютивост на Сковил. От заведението предупреждават, че клиентът, пожелал специалитета, трябва да е навършил 18 години и да си дава сметка, че може да получи сериозни увреждания след консумацията му. Сладкарите пък са задължени да носят ръкавици, когато приготвят лютите сладоледени топки. Сладоледът е 500 пъти по-лютив от пиперливия сос \"Табаско\". \nЛудото кулинарно приключение започва в Италия, като сладоледът се изготвя по традиционна апенинска рецепта от 1936 г. Той \"намира почва\" в Шотландия, защото местните хора доста обичат лютото. \"Дъхът на Дявола\" обаче ще бъде истинско изпитание и за най-смелите сред тях. Опиталите сладоледа твърдят, че той наподобява експлозия на водородна бомба в устата.  \nЕдна сладоледена топка струва 2 британски лири.\n", "date": "2018.02.11", "title": "Кафене предлага лют сладолед, от който се умира"}
{"url": "https://www.blitz.bg/obshtestvo/zdraveopazvane/zatvor-za-dupnichanin-iztochil-khilyadarka-ot-kartata-na-priyatel-i-gi-profukal-za-khazart_news578346.html", "text": "Дупничанин влиза в затвора, след като източи 1031,49 лева от картата на приятел и похарчи парите за залагания в интернет. За по-малко от месец хазартният тип използвал кредитната карта на колегата си рекордните 67 пъти за онлайн играта си, съобщава struma.bg.\nТой ползвал картата за времето от 17.11.2015 г. до 31.12.2015 г. в гр. Дупница, въвеждайки кода за оторизация на неприсъствено плащане без съгласието на титуляря й, за да извърши онлайн разплащания в сайта за хазартни игри. Двамата се познавали от години, а няколко месеца в края на 2015 година по стечение на обстоятелствата във фирмата, в която били ангажирани, често пътували заедно в командировка. Налагало им се дори да спят в една стая. \n  \nПо време на едно от пътуванията, докато колегата му спял, дупничанинът си записал всички данни от картата. Първият трансфер е от 17 ноември същата година, тогава той заредил играта в интернет с реални пари, като използвал данните от кредитната карта на приятеля си. \n  \nИнтернет играта имала платени опции, чрез използването на които всеки играч прогресирал по-бързо в нея. Така дупничанинът играл до Нова година, използвайки платените опции на играта, като въвеждал номера на чуждата банкова карта. Колегата му при опит да пазарува в магазин в Дупница останал неприятно изненадан, че не може да заплати стоката поради липса на кредитен лимит. В хода на съдебните дирения запаленият играч се признал за виновен, той не използвал ПИН кода на картата, тъй като в този вид залагания било достатъчно само да въведе фабричния код. \n  \nОкръжният съд в Кюстендил наложи наказание лишаване от свобода за срок от две години, което да се изтърпи при първоначален строг режим. За престъплението са предвидени две кумулативни наказания, лишаване от свобода от 2 до 8 години и глоба до двойния размер на получената сума. Съдът обаче отиде на минимума, тъй като хазартният дупничанин призна вината си. Той ще трябва  да заплати в полза на държавата по сметка на ОД на МВР – Кюстендил и сумата от 608, 58 лева, представляваща направени разноски за експертиза на етапа на досъдебното производство. \n  \nПрисъдата подлежи на обжалване или протест пред Софийския апелативен съд в петнадесетдневен срок. \n \n", "date": "2018.02.11", "title": "Затвор за дупничанин - източил хилядарка от картата на приятел и ги профукал за хазарт"}
{"url": "https://www.blitz.bg/kriminalni/khiv-pozitiven-nerez-i-dvama-negovi-averi-iznasilikha-momiche-v-toaletna_news578358.html", "text": "В американския щат Флорида 14-годишно момиче бе изнасилено oт трима младеци. Както съобщава DailyStar едно от момчетата, които нападнали ученичката, е заразено с ХИВ.\nМомичето твърди, че е изнасилена от три различни момчета, които я заключили в тоалетната. \n\"Трябваше да остана в училище, за да уча по математика. Един човек дойде при мен и ме попита дали мога да отида до тоалетната с него\", каза тя. \nУчилищната администрация предложи да премахне момчетата, както и момичето. Твърди се, че тя не крещяла и не избягала, което означава, че всичко се случило по взаимно съгласие, казват от образователната институция. \nМайка на момичето е шокирана от тези изявления. Сега ученичката приема лекарства и в рамките на една година ще трябва да прави тестове, за да се определи дали е заразена с ХИВ. \nПсихолози работят с нея. Трябва да се отбележи, че тя е получила сериозна психологическа травма и не може да се върне в училище. \nПолицията разследва този случай. Превод: БЛИЦ \n", "date": "2018.02.11", "title": "ХИВ-позитивен нерез и двама негови авери изнасилиха момиче в тоалетна"}
{"url": "https://www.blitz.bg/layfstayl/ptuvane/otpadna-iziskvaneto-za-verigi-prez-pamporovo_news578349.html", "text": "Отпадна изискването всички моторни превозни средства да са с вериги през прохода Пампорово, съобщиха от дежурната част на Областно пътно управление в Смолян. На този етап обаче остават в сила ограниченията за Превала и Рожен, където всички моторни превозни средства трябва да се движат с вериги, като е забранено движението на товарни автомобили над 12 тона с ремаркета и полуремаркета.\nТоварните автомобили трябва да се движат без ремаркета и полуремарета през проходите Рожен и пътя Доспат - Батак. \nСнежната покривка варира от 5 до 15 см. по високите места. \nПрез нощта не са постъпвали сигнали за инциденти по пътищата в областта, съобщават още от Пътното управление в Смолян.\n", "date": "2018.02.11", "title": "Отпадна изискването за вериги през Пампорово"}
{"url": "https://www.blitz.bg/kriminalni/pomnite-li-stepan-ribakov-zhestokoto-mu-ubiystvo-se-svrzva-s-tova-na-iliya-pavlov-kapka-krv-izdava-kilra_news578236.html", "text": "\n Убийството на молдовеца Степан Рибаков сигурно след време ще се изучава в учебниците по криминалистика. Извършено е на 8 март 2003 г., само 18 часа след ликвидирането на шефа на \"Мултигруп\" Илия Павлов и четири дни преди в Белград земунските мафиоти да застрелят премиера Зоран Джинджич.  \nСмъртта на молдовеца белязва последния етап от мутренския преход у нас, когато всеки е срещу всеки, а големите босове се оглеждат в чужбина и търсят преки пътеки за бягство.  \nЛиквидирането на Степан Рибаков на практика ще остане неразкрито и ненаказано, след като Върховният касационен съд оправдава единствения заподозрян за изпълнението на мократа поръчка и пуска Серафим Антонов - Фиката на свобода.  Серафим Антонов - Фиката \nПървите изстрели остават незабелязани. За страничните наблюдатели от колите, които профучават в района на \"Дървеница\", всичко изглежда така, сякаш двамата шофьори на \"Мерцедес\" и \"Сеат толедо\" са спрели за приятелска раздумка.  \nТова, което не виждат, е как килърът е извадил автомат \"Калашников\" 7,62 мм и стреля с няколко откоса. После пали колата си и изчезва. Жертвата му остава да лежи в локва кръв на шосето. Само часове преди смъртта си Степан Рибаков е имал среща със съдружника си Димитър Джамов в офиса му в хотел \"Хемус\". Разговорът е кратък и делови. Степан предлага на Джамов начин да изплати дълговете си към молдовските кредитори, които го преследват вече няколко месеца заради доставка на горива. Обяснява му, че бърза, защото трябва да се види и с няколко свои сънародници, на които урежда да получат българско гражданство.  \nЗвъни и на съпругата си Таисия и обещава да се прибере по-рано вкъщи. Според обвинителния акт Серафим Антонов разполага с предварителна информация за маршрута на Степан Рибаков. Заедно с него в колата е и Росен Митров, който шофира.  \nДвамата причакват \"Мерцедес\"-а на молдовеца на кръстовището на бул. \"Проф. д-р Иван Странски\", правят му класическо заграждение и го принуждават да спре. Фиката излиза и започва да стреля, твърди обвинението.  \nПрез това време ръчно направеният заглушител на автомата изхвърча, завърта се, удря килъра в носа и изпада на задната седалка на мерцедеса. Стрелецът не губи самообладание и продължава да стреля с окървавено лице. Със сетни усилия Степан Рибаков се опитва да се измъкне от колата, отваря вратата и се свлича на шосето.  \nНападателят се качва на \"Сеат\"-а и с бясна скорост се отдалечава от местопрестъплението. В бързината не забелязва, че капки кръв са се стекли от разбития му нос по вратата на колата. Именно това по-късно ще се окаже основният коз на обвинението, който свързва Серафим с убийството.  Протокол за оглед  \n\"Стъклото на предната дясна врата е почти напълно счупено и отворът е с размери 71 на 40 см. В капака на жабката на автомобила се намери деформиран куршум, неустановен калибър. В багажника се намери черна чанта от изкуствена материя със закопчана закопчалка. В нея се намериха географски атлас на СССР и плик с надпис \"На адвоката\", в който се намериха фотокопия на документи за самоличност на Степан Киров - молдовски гражданин и документи на Иван Николаевич Чедар, необходими за кандидатстване за българско гражданство.  \nОт лявата страна на автомобила се намери да лежи на лявата си страна труп на мъж на видима възраст около 30 години. Дясната ръка е свита, под главата на асфалта се вижда локва червеникава течност.\"  \nДокато дежурният следовател Марио Влахов прави оглед на местопрестъплението, убиецът на Степан Рибаков се придвижва със сеата към XXVII поликлиника в \"Младост\".  \nСпоред обвинителния акт там, заедно с Росен Митров, Серафим се опитва да заличи следите си. Залива тапицерията с нафта, след това напоява и... чифт мъжки чорапи, запалва ги и ги пъха под предния капак на \"Сеат\"-а. Колата пламва, а Фиката бяга към пазарчето на \"Младост\". Свидетели описват мъж с рани по лицето и нахлупена ниско над очите шапка. Така по-късно е съставен и фоторобот на предполагаемия убиец. \nМатериалите от разследването сочат, че ликвидирането на Рибаков също е поръчано, както и това на Илия Павлов. Години по-късно дори се твърди, че един и същ човек е поръчал и двата разстрела. Причините за убийството на молдовеца така и не се изясняват докрай. Друга версия пък сочи бизнеса му с горива и неизяснени отношения с молдовски контрагенти като основен мотив. Факт е, че година преди да бъде убит Рибаков, във Велико Търново е застрелян показно най-добрият му приятел Румен Николов - Руснака. Като поръчител тогава беше сочен русенецът Артур Торосян, но връзката му с убийството така и не беше доказана. \nТова, което свързва Серафим Антонов с ликвидирането на молдовеца, е капка кръв, намерена върху опожарения \"Сеат\" в \"Младост\".  \nДНК експертиза доказва, че тя е от Серафим. Следователите, които са правели огледа, са извършили основна грешка - поемните лица не са запознати точно с това доказателство. В свидетелските си показания в съда всички твърдят, че когато са стоели дори зад полицейските заграждения, въпросната капка кръв не им е била показвана. Едното поемно лице е оператор от Нова телевизия, а другото - служителка от пощенски клон.  \nОправдан е и Росен Митров - другият обвиняем. Съдът счита, че не са налице преки доказателства, които да го свържат с деня на убийството. Сеатът, с който са се придвижвали килърите, е бил закупен от него дни по-рано, но се оказало, че колата била крадена. На припек \nПовечето от участниците в драматичните схватки от онези години не обичат да си спомнят за предишните си \"подвизи\". Бившият шофьор на Илия Павлов и борец Димитър Джамов, срещу когото имаше три опита за убийство, казва: \"Не искам да се връщам назад. Каквото е трябвало да стане, се е случило\", твърди той.  \nВдовицата Таисия също предпочита да не говори за смъртта на съпруга си: \"Страх ме е, а и не вярвам, че нещо би могло да се промени. След като пуснаха убийците му на свобода, мога да очаквам всичко\", убедена е тя.  \nСъс смъртта на Степан Рибаков се слага и край на т. нар. молдовско нашествие в България. Фирмата, в която той има участие, днес работи само фиктивно и отдавна е спряла вноса на горива.  Мира НАЙДЕНОВА, БЛИЦ \n", "date": "2018.02.11", "title": "Помните ли Степан Рибаков? Жестокото му убийство се свързва с това на Илия Павлов, капка кръв издава килъра"}
{"url": "https://www.blitz.bg/obshtestvo/bremennata-nushka-i-nerodenoto-y-bebe-se-boryat-za-zhivota-si-sled-poboy-ot-pobesnyal-ot-revnost-sprug-v-sandanski_news578368.html", "text": "17-годишна бременна жена бе докарана по спешност в болницата в Сандански, зверски пребита от съпруга си, пише struma.com. Инцидентът станал след семеен скандал, породен от дивата ревност на мъжа й. Обвинявал я в изневери, независимо от състоянието, в което е.\nПребитата Нушка е с травми по тялото и с часове лекарите от болница \"Св.Врач\" се борят за спасяването на бебето й. Съпругът побойник е бил задържан за кратко в полицията, но в последствие освободен, отричал да е удрял жената. \nРазследването на драстичния случай на семейно насилие продължава. Не е ясно дали след побоя лекарите ще успеят да спасят плода. \n", "date": "2018.02.11", "title": "Бременната Нушка и нероденото й бебе се борят за живота си след побой от побеснял от ревност съпруг в Сандански"}
{"url": "https://www.blitz.bg/svyat/nova-izmama-s-mobilno-prilozhenie-ne-otvaryayte-tova-sobshchenie-za-nishcho-na-sveta_news578377.html", "text": "Потребителите на WhatsApp са предупредени, че има поредна измама, която може да открадне личните им данни и дори парите. Новото подвеждащо  съобщение ви казва, че може да получите безплатен чифт маркови маратонки от „Адидас”, ако въведете данните си в определен уеб сайт.\nСъобщението обаче няма общо с известната компания, която със сигурност не раздава 3 хиляди безплатни чифта, както се казва в него, пише novini.london. \nВ съобщението се посочва, че фирмата иска да отпразнува своя 93-ти рожден ден, което също няма общо с истината. \nАко отворите въпросния сайт, хакерите ще присвоят вашето ай пи и може да получат достъп до данните ви, като например пин кодове на дебитни карти и други подобни. Така че, не го отваряйте! \n \n", "date": "2018.02.11", "title": "Нова измама с мобилно приложение! Не отваряйте това съобщение за нищо на света"}
{"url": "https://www.blitz.bg/zdrave/kitayski-ucheni-otkrikha-opasna-vrzka-mezhdu-chaya-i-riska-ot-rak_news578255.html", "text": "\n Пиенето на чай е една от най-честите препоръки, които чуваме когато сме настинали или имаме друг здравословен проблем.  \nРазличните билки, от които се приготвя отварата, влияят на различни органи на нашето тяло. Оказва се обаче, че според едно проучване, чаят може не само да бъде полезен, но дори и опасен. Учени са открили връзка между отварата и рискът от рак. \n", "date": "2018.02.11", "title": "Китайски учени откриха опасна връзка между чая и риска от рак"}
{"url": "https://www.blitz.bg/obshtestvo/alo-tarikatite-shinata-i-avera-mu-ostavat-v-aresta-malkiya-kelesh-bez-obvinenie_news578373.html", "text": "32-годишният ветовчанин Янко Янакиев с прякор Шината и авера му, 23-годишният Георги Георгиев, остават за постоянно в ареста.\nТова постанови Районният съд в Силистра за ветовчаните, които преди дни бяха задържани за телефонни измами. Третият арестуван по време на полицейската операция Н.Н. с прякор Малкия келеш – на 38 години, не е бил привлечен като обвиняем. Георгиев е направил пълни самопризнания и е готов да сключи споразумение. \n  \nИ двамата заявили пред съда, че съжаляват за постъпката си, имали нужда от пари, били безработни. По данни от разследващите полицаи обаче, задържаните са водели скъп начин на живот и са поддържали висок стандарт, въпреки липсата на официални доходи. \n  \nГеоргиев живеел в къща с две стаи с майка си, баща си, брат си, жена си и детето си. Имотът бил собственост на баща му. Има регистрация за криминално престъпление за шофиране в пияно състояние. \n  \nЯнакиев пък е имал условна тригодишна присъда за измама, наложена му през 2012 година. И той живеел в едно домакинство с родителите, съпругата си и двете си деца. \n  \nОт съда бе отчетено, че опасност да се укрият няма, но е налице риск да извършат друго престъпление, затова не бе уважено искането на защитата да бъде взета по-лека мярка за неотклонение – като домашен арест например. \n  \nПрипомняме, че полицейската операция бе проведена в момент на извършване на телефонната измама, като жертва е била 78-годишна жена от Силистра – подмамена да хвърли от терасата си 1 795 лв. Разигран е бил добре познатият сценарии за оказване съдействие на полицията. \n  \nНаложената постоянна мярка „задържане под стража“ може да бъде обжалвана до 14 февруари. \n \n", "date": "2018.02.11", "title": "Ало-тарикатите Шината и авера му остават в ареста, Малкия Келеш – без обвинение"}
{"url": "https://www.blitz.bg/zdrave/sled-tezi-redove-shche-se-zamislite-dali-da-si-kupite-butilka-voda_news578257.html", "text": "\n Без вода човек няма да оцелее повече от 3 дни. В днешно време отдавна сме забравили за естествените източници на тази толкова важна течност.  \nИзключителна рядкост е да се пие вода от някой поток, или кладенец в гората. Повечето хора разчитат на водата, която достига до домовете им по тръби или просто си купуват бутилки. Оказва се обаче че този навик може да се окаже изключително опасен. \n \n", "date": "2018.02.11", "title": "След тези редове ще се замислите дали да си купите бутилка вода"}
{"url": "https://www.blitz.bg/layfstayl/khoroskop/dnes-e-edin-ot-nay-opasnite-i-kritichni-lunni-dni_news578336.html", "text": "\n Луната е в земния знак Козирог от 04:22 , където ще остане до 17:13ч на 13 февруари. Спада емоционалният тонус. В своите постъпки и решения, хората се ръководят изключително от логиката, здравия смисъл и целесъобразността,  \nНамалява способността от състрадание, по-малко ни вълнуват проблемите, особено чуждите. Някои хора ще бъдат обхванати от страховете си, засилва се чувството за самотност. Не трябва да се поемат бъдещи отговорности, а също и да се дават заеми, да се правят дългове. \nУязвими са кожата, ставите, гръбначният стълб и жлъчният мехур. Костите като цяло също са уязвими и се увеличава опасността от травми. Да не се правят козметични операции и да не се посещава стоматолог, обаче масажите на лицето и подхранващите маски са много ефективни в това време. Да не се посещават чакръкчии. Може да си позволите някое гастрономично излишество - стомаха без труд ще се справи с него. \n 26 лунен ден започва от 04:19ч – Първият човек, когото срещнете днес, ако е с пълна чанта, това е на хубаво, пише novini.bg Може да считате, че вървите по правилен път. В този ден сме тествани от висшите сили за степента ни на егоизъм. \n Един от най-опасните и критични лунни дни. Сложно и отговорно време. Възможно е на по-чувствителните хора да им стане мъчно през днешния ден. Необходимо е да проявите избирателност в общуването си и да прекъснете фалшиви връзки, лъжливи отношения. Отсейте всичко ненужно и случайно. \n В този ден лесно се стига до преразход на енергия. Въздържайте се от активна дейност, повече наблягайте на почивката. Да се избягва празното дърдорене. При спорове не се стига до добри резултати. Всичко това води до преразход на ценна енергия. След това може да се чувствате изтощени, като огромно поле, изгорено по време на пожар. \n Характерно е промяна в настроенията, емоционалното състояние е нестабилно. Необходимо е да се контролират емоциите и да се избягват крайности в проявленията им. Емоциите в този лунен ден носят голяма разрушителна сила. Приемайте всичко случващо се по-философски. \n 26-ти лунен ден е пряко свързан с измененията в ценностната система на човека, когато той се вижда отстрани. Вътрешната му трансформация може да доведе до сериозно недоволство у другите. Стремете се към познанието за живота, към това да виждате доброто в другите, да проявявате трезва оценка на действителността. \n Нужно е да бъдете внимателни към хората, с които контактувате. Не трябва да се осъждат, обиждат и оценяват хората. На духовно равнище това е ден на обединението и сътрудничеството на близки по душа хора. През този ден е необходимо всичко да бъде мирно и спокойно. \n Пазете се от кражби. Нищо ново не започвайте. Не е добре да се правят покупки. Можете да станете жертви на измами и мошеничество. \n Уязвимо е гърлото. Да се пази от студено, да не се напряга гласа, да не се вика. Повишена е чувствителността към храната. Няма да е зле, ако в този ден се ограничите от храна и секс, тъй като лесно се изразходва ценна енергия за ненужни цели. Трябва да се избягват физическо натоварване, димът и задимените помещения. \n Секс - По-добре е да се въздържате от сексуални занимания, тъй като те няма да могат да ви донесат очакваното удовлетворение и по-вероятно ще останете разочаровани. \n Фитнес – На тренировки и фитнес изпълнявайте само разхлабващи, разпускащи и стречинг упражнения. \n Подстрижка – Подстригване и подравняване на косата не планирайте. Това може да доведе до сриване на вътрешната енергия и до депресии. \n Сънища - Днес сънищата имат отношение към важни решения във вашия живот. Да видите на сън кошмари - прояснение на заплетени ситуации. Образите в съня отразяват тъмната страна на човешката личност, изплуват от подсъзнанието. \nБлагоприятно за посещение на църква или храм. \n", "date": "2018.02.11", "title": "Днес е един от най-опасните и критични лунни дни"}
{"url": "https://www.blitz.bg/obshtestvo/golyam-praznik-za-khristiyanite-dnes-gotvim-se-za-velikdenskite-posti-za-posledno-yadem_news578292.html", "text": "Православните християни отбелязват днес Месни Заговезни, т.нар. Месопусна неделя - последният ден, в който се яде месо преди Великденските пости.\nПразникът е с плаваща дата. Денят винаги съвпада с неделята, осем седмици преди Великден и е първият празник, свързан с настъпващата пролет. \n  \n  \nДен преди Месни Заговезни, в събота, се отбелязва Задушница пред Великия пост. \n  \nСедмицата след Месни Заговезни се нарича Сирница. През нея до следващата неделя, когато е Сирни Заговезни, може да се ядат сирене, мляко, масло - всякакви млечни продукти и яйца. \n  \nТези две седмици са своеобразна подготовка на организма за най-дългите пости през годината. Постите съществуват в почти всички древни култури, като форма на прочистване от злото, като изпитание на човека вкопчил се в материалното, като надмощие над желанията и страстите. Едно себеосъзнаване за постоянния ни копнеж, за мястото ни в духовното ни развитие. \n  \nПо традиция малко преди вечеря на Месни Заговезни, младите посещават кръстника и родителите на булката. Носят им дарове: варена кокошка, обреден хляб и вино, днес най-често торта. \n  \nНа празника, цялото семейство се събира на масата и заговява за последно с богата на месни продукти трапеза. Наближават дните, в които веселбите са забранени. \n  \nТрадиционни гозби за този ден са: варена кокошка, свинско с кисело зеле, свинско с булгур или нахут, сарми с месо, баница с животинска мазнина (мас, краве масло), баница с месо. \n  \nИменно на днешния ден архиерейският наместник Негово Високопреподобие архимандрит Висарион ще положи основния камък за възстановяване на Старото училище в смолянския кв. \"Устово\". \n  \n  \nСградата е била в непосредствена близост до църквата \"Св. Николай Чудотворец\", построена през 1862 г. от родолюбиви предшественици в най-трудното време на недоимък и робство. Навремето училището било основно за целия район, в което се обучавали около 200 ученици. Но поради морална и техническа старост сградата е била разрушена преди близо 13 г. Оттогава до сега усилията за възстановяване на тази историческа уникална сграда се увенчаха с успех. След възстановяването на същото място училището ще запази предназначението си на духовен център. \n  \nОт столетия  в историята на България Църква и училище са стожер на духовното ни преуспяване и национално съзидание. От Архиерейското наместничество канят всички, които милеят за родното, да присъстват в неделя на ритуала с водосвет и полагане на основния камък от архимандрит Висарион. \n \n", "date": "2018.02.11", "title": "Голям празник за християните днес – готвим се за Великденските пости, за последно ядем..."}
{"url": "https://www.blitz.bg/svyat/trpki-da-te-pobiyat-turisti-zasnekha-neobichayno-video-s-akuli_news578295.html", "text": "В потока, близо до залива Свети Франциск в Южна Африка, туристи са заснели необичаен куп акули.\nНа кадрите може да видите как водата на малката река буквално кипи от перките на месоядните риби, които я нарязват. \nВидеото е публикувано от американския телевизионен канал ABC News. Превод: БЛИЦ \n", "date": "2018.02.11", "title": "Тръпки да те побият! Туристи заснеха необичайно ВИДЕО с акули"}
{"url": "https://www.blitz.bg/layfstayl/za-damite/shok-v-sauditska-arabiya-vissh-islyamski-dukhovnik-porazi-vsichki-s-tezi-svoi-dumi-za-zhenite_news578310.html", "text": "Дългите роби, покриващи цялото тяло на жената, наречени „абaя“ или „аба“, не са задължителни за жените в Саудитска Арабия. Това заяви водещ ислямски духовник, член на Съвета на улемите, предаде Reuters .\n„Повече от 90 процента от вярващите жени мюсюлманки по света не носят абaя. Затова ние не трябва да принуждаваме жените да ги носят“, заяви шейх Абдула ал Мутлак в свое радиопредаване, като подчерта, че все пак представителките на нежния пол трябва да се обличат благоприлично, но не непременно с абaя. Макар и да не е обвързано с промяна на закона, подобно изказване на висш духовник е първо по рода си. То следва посоката на даване на свободи, настъпила с възхода на младия престолонаследник принц Мохамад бин Салман. \n \n", "date": "2018.02.11", "title": "Шок в Саудитска Арабия! Висш ислямски духовник порази всички с тези свои думи за жените"}
{"url": "https://www.blitz.bg/svyat/parodiya-khski-koeto-imitira-stopanina-si-na-selfita-zavladya-mrezhata-snimki_news578325.html", "text": "Жител на Великобритания сподели снимки с кучето си в Instagram. На тях изразът на муцуната на хъскито е много подобен на израза на лицето на стопанина.\n Лиъм Райс работи в организация за хуманно отношение към животните, той прекарва цялото си свободно време със своя домашен любимец на плажа. Наскоро решил да си направи селфи с кучето и забеляза, че животното го имитира, пише life.ru. \n  \n \n \"Мисля, че вътре в моето куче всъщност живее човек\", пише той под снимката. \nДруги потребители на социалните мрежи са стартирали флашмоб със снимки на техните животни, за да покажат, че те не само се разбират един с друг, но и имат прилики. Превод: БЛИЦ \n", "date": "2018.02.11", "title": "Пародия! Хъски, което имитира стопанина си на селфита, завладя мрежата (СНИМКИ)"}
{"url": "https://www.blitz.bg/svyat/nasa-pokaza-unikalna-snimka-na-mrtvi-vikhri-ot-kaspiysko-more_news578300.html", "text": "Много аспекти на Каспийско море са в движение: нивата на водата се покачват и падат, докато ледът и цъфтежът на водораслите идват и си отиват, а сезоните се променят. Но по протежение на югоизточната част на морето една характеристика се появява целогодишно. На нашите спътници се виждат цветни вихрови утайки в постоянно мътната морска вода. Това написа НАСА в своята страница в Инстаграм.\nСнимката е заснета на 10 януари от космическия кораб \"Тера\". Учените са обяснили, че вятърът на повърхността смесва вода, повдига отлагания от дъното. Това дава на крайбрежната част на морето млечен цвят. \nНа фотоса се вижда участък от морето на Туркменистан, като част от Иран също се вижда в долната част на изображението.  \nИзследователите съобщават, че основният метод за наблюдение на Каспийско море е проучването на сателитни изображения. \n \n", "date": "2018.02.11", "title": "НАСА показа уникална СНИМКА на \"мъртви вихри\" от Каспийско море"}
{"url": "https://www.blitz.bg/svyat/v-yaponiya-nasrchavat-beybum-s-olimpiada_news578334.html", "text": "На фона на току-що започналите Олимпийски игри в Токио вече се готвят за своето предстоящо домакинство през 2020-та. Японските власти се надяват чрез събитието да разпалят любовта между гражданите си, съобщава БНТ.\nКадри на млад мъж, който предлага брак на приятелката си. Близки планове на сватбени халки. Възрастна двойка, която гледа спорт по телевизията. И един въпрос - \"с кого ще гледаш игрите?\". \n  \nТова е видео, което може да бъде видяно почти навсякъде из Токио. Екрани на оживени площади, метростанции, киносалони - въпросът се повтаря отново и отново. Токио ще домакинства Олимпийските игри през 2018-та, а японските власти, които са поръчали клипа, се надяват да постигнат същия успех, като този на игрите през 64-та. Не медали, поток от туристи и приходи в държавната хазна, а бракове и бейби бум. \n  \nПрез 60-те в Япония се наблюдава огромен положителен прираст на населението. Преследването на кариера и липсата на достатъчно финанси, обаче, често са причина младите японци да не бързат да се женят. \n  \n„Иска ми се да се омъжа преди да навърша 30. Но до две години? Преди да започнат игрите... съмнявам се“, коментира млада японка. \n  \n„Не можеш да се жениш просто така. Трябва да имаш пари. Ще се оженя тогава, когато животът ми стане по-добре устроен“, заявява жител на Токио. \n  \nЯпония е в челните места в статистиката за застаряващо население. Проучване показва, че 23% от мъжете и 13% от жените до 50 години, са неомъжени. 2017-та е и годината с рекордно ниска раждаемост в страната - 940 хиляди бебета. А само времето ще покаже, дали тактиката с видеопризиви за сватби е дала резултат. \n \n", "date": "2018.02.11", "title": "В Япония насърчават бейбум с... олимпиада"}
{"url": "https://www.blitz.bg/svyat/viktoriya-bekm-razreva-fenovete-na-spays-grls_news578301.html", "text": "Виктория Бекъм разочарова многобройните фенове по света, като отрече слуховете, че групата „Спайс гърлс“ ще се събере наново за турне. „Аз не отивам на турне. Момичетата не отиват на турне“, казва 43-годишната певица в интервю пред „Вог“.\nПо-рано този месец момичешката банда обяви, че планира отново да работи заедно върху „нови възможности“ близо две десетилетия след разпадането си. \n  \nНа въпрос на списанието за плановете й Бекъм казва: „Има нещо толкова силно в посланието за това какво отстояват „Спайс гърлс“. Какво е това в бъдеще? Как изглежда то? Ние просто хвърляме идеи наоколо. Спонтанно“. \n  \nПоп квинтетът в състав Виктория Бекъм, Мелани Браун, Мелани Чизхолм, Гери Хорнър и Ема Бънтън разпространи в социалните медии съвместни снимки, правени в жилището на Хорнър край Лондон. Смята се, че това е първият след 2012 г. случай, в който петте жени пребивават в едно помещение. Последното им съвместно изпълнение на живо бе за церемонията по закриването на Летните олимпийски игри в Лондон през 2012 г. \n \n", "date": "2018.02.11", "title": "Виктория Бекъм разрева феновете на „Спайс гърлс“"}
{"url": "https://www.blitz.bg/obshtestvo/signal-do-blits-drvo-padna-vrkhu-ograda-v-lozenets_news578273.html", "text": "\nДърво е паднало тази нощ върху ограда в столичния квартал Лозенец, до булевард \"Черни връх\" и ул. \"Филип Кутев\", съобщиха очевидци.  \nНе се знае причината за инцидента, радостното е, че няма пострадали. На мястото отидоха пожарни коли и служители на общината, вземат се мерки дървото да се отреже. \n \n", "date": "2018.02.11", "title": "Сигнал до БЛИЦ: Дърво падна върху ограда в \"Лозенец\""}
{"url": "https://www.blitz.bg/obshtestvo/obilniyat-snegovalezh-blokira-avtomobili-v-tsyalata-strana_news578274.html", "text": "\n Падането на температурите и последвалите снеговалежи на места в страната предизвикаха затруднения в придвижването на превозни средства.  \nДесет леки коли са закъсали по пътя от Смолян към прохода Превала преди кв. \"Езерово\" заради обилния снеговалеж, който вече е образувал снежна покривка от 15 см. Шофьорите се оплакаха, че пътят е непочистен и заледен, съобщава БНР. \nОграничено е движението за превозни средства над 12 тона през проходите \"Рожен\", \"Котленски\", Превала и Предела, и по пътя Якоруда - Юндола заради снегопочистване, съобщават от Пътната агенция. От там съветват шофьорите, на които им предстои пътуване, да тръгват на път с автомобили, подготвени за зимни условия, и да карат със съобразена скорост и повишено внимание. \nЗа днес жълт код за снеговалежи е обявен в 21 области в страната, в област Бургас предупреждението е за обилен дъжд, показва справка в Националния институт по метеорология и хидрология при БАН.\n", "date": "2018.02.11", "title": "Обилният снеговалеж блокира автомобили в цялата страна"}
{"url": "https://www.blitz.bg/obshtestvo/uzhast-v-sofiya-nyama-kray-blsnakha-momiche-na-peshekhodna-pteka-razkrivat-ochevidtsi-v-signal-do-blits_news578279.html", "text": "\n Момиче на около 20 години е било блъснато на пешеходна пътека от лек автомобил на пешеходна пътека в Студентски град, съобщават очевидци. Инцидентът е станал на ул. \"Академик Борис Стефанов\" и ул \"Франсоа Митеран\". Девойката е била прегледана на място, за щастие е нямало нужда от хоспитализация. \nНаблизо пък имаше челен сблъсък между два автомобила. Това се случи на левия завой на бул. \"Климент Охридски\" и \"Г. М. Димитров\". При сблъсъка е пострадал мъж на 50 години.\n", "date": "2018.02.11", "title": "Ужасът в София няма край! Блъснаха момиче на пешеходна пътека, разкриват очевидци в сигнал до БЛИЦ"}
{"url": "https://www.blitz.bg/obshtestvo/opasnostta-vse-poveche-tegne-nad-bankya-zhitelite-ne-mogat-da-spyat-ot-pritesnenie_news578305.html", "text": "Жителите на Банкя стават все по-притеснени и готови за протест заради опасността, която тегне над тях. Това предаде Нова тв.\nКакто БЛИЦ съобщи, евакуират къщите заради активирало се свлачище. Общо четири имота са заплашени от пропадане от края на миналата година. Тогава се откри това свлачище на ул. \"Лафонтен\" и се свърза със старо такова на ул. \"Окол\". На място около къщите са поставени колчета, за да се наблюдава големината и движението на свлачището. \n\"Проф. Божинов, голям експерт в областта, препоръча да се предприемат незабавни мерки за отводняване. Може да се копае траншея. Силно се надявам да имаме достатъчно време. Виждате, че колчетата са сложени от биолозите и свлачището се приближава. Опасявам се, че ще бъде късно, ако не се вземат спешни мерки\", казва един от жителите на застрашените къщи. \n\"Споменато е, че, ако има нужда и бързо се стигне до колчетата, има голяма вероятност да бъдем евакуирани\", добавя друг жител. \nЖена от съседната улица \"Окол\" казва от своя страна: \"Ноември купихме къщата - при нас има пукнатини по къщата и в двора, много е неприятно и сме много притеснени\". \n\"Първите сигнали са подадени през Ноември. Ние искаме с тази подписка общината и г-н кмета да ни отговори има ли опасност или не. Ако има, да ни се предпишат мерки и да ни се отговори в най-кратки срокове какво и кога ще бъде направено. Този един месец ние го нямаме. Готови сме да седействаме на общината. МРРБ в петък е предписало да се направи комисия с представители на гражданска защита, ВИК, енергоснабдяване\", добавя притеснен жител. \n\"Силно се притеснявам и за финансовата част. 12 г. сме строили тази къща, от 2 г. живеем в нея, това е сериозна инвестиция. Нямаме идея всеки един момент какво ще се случи\", споделя негов съсед. \n \n", "date": "2018.02.11", "title": "Опасността все повече тегне над Банкя! Жителите не могат да спят от притеснение"}
{"url": "https://www.blitz.bg/obshtestvo/snegonavyavaniya-spryakha-tir-ovete-mezhdu-vidin-i-montana_news578307.html", "text": "Движението по път I-1 Видин – Монтана в посока Монтана е ограничено за МПС над 12 т, поради силни снегонавявания, съобщават от АПИ. Обходният маршрут е път II-11 Дунавци – Арчар – път III-112 Добри дол – Тополовец - път III-114 Тополовец – Ружинци.\nБез ограничение е движението в посока Видин. \n \n", "date": "2018.02.11", "title": "Снегонавявания спряха ТИР-овете между Видин и Монтана"}
{"url": "https://www.blitz.bg/intsidenti/tragediya-shestima-zaginali-i-desetki-raneni-sled-vzriv-na-karnaval-v-boliviya_news578297.html", "text": "6 души бяха убити и други 20 бяха ранени в резултат на експлозия на газов цилиндър в Оруро, Боливия, където се провежда националният карнавал. Това съобщи агенция \"Андина\".\nСпоред предварителните данни причината за аварията е небрежно боравене с експлозивни вещества. \nГазовият цилиндър бил използван от готвача, който приготвил национални ястия за почивка на улицата, където имало много хора. Превод: БЛИЦ \n \n", "date": "2018.02.11", "title": "Трагедия! Шестима загинали и десетки ранени след взрив на карнавал в Боливия"}
{"url": "https://www.blitz.bg/intsidenti/tragediya-s-khelikopter-v-sashch-chetirima-turisti-zaginakha-pri-katastrofa_news578318.html", "text": "Трима души бяха убити, четири бяха ранени в резултат на катастрофата на хеликоптер с туристи в СAЩ. Това се съобщава от Интерфакс.\nИнцидентът стана в Националния парк \"Гранд Каньон\" в Аризона. Известно е, че е катастрофирал еднометров лек хеликоптер EC130, който може да превозва до 7 души, включително двама пилоти. \nИзясняват се причините и обстоятелствата около аварията. Превод: БЛИЦ \n \n", "date": "2018.02.11", "title": "Трагедия с хеликоптер в САЩ: Четирима туристи загинаха при катастрофа"}
{"url": "https://www.blitz.bg/intsidenti/katastrofi/strashna-katastrofa-na-magistrala-trakiya-dve-lenti-sa-zatvoreni_news578326.html", "text": "\n Тежка катастрофа е станала на автомагистрала \"Тракия\" при 21-вия километър в посока София. Вследствие на удара са затворени две от лентите, а движението се извършва в аварийната,  \nМалко след изхода за Вакарел временно се ограничава движението в активната и изпреварващата лента, предадоха от пресцентъра на Агенция „Пътна инфраструктура“. \n Движението се осъществява в аварийната лента. Шофьорите да се движат с повишено внимание и съобразена скорост, спазвайки указанията на \"Пътна Полиция\". \n", "date": "2018.02.11", "title": "Страшна катастрофа на магистрала “Тракия“! Две ленти са затворени"}
{"url": "https://www.blitz.bg/intsidenti/stikhii/vnimanie-shofori-pokray-plovdiv-shofiraneto-e-mnogo-opasno-zaradi-snega_news578328.html", "text": "\n Тежките метеорологични условия създадоха опасности за шофьорите. Заради падналия обилен снеговалеж пред изминалата нощ, са въведени ограничения за движението в област Смолян,  \nВсички моторни превозни средства трябва да се движат с вериги през проходите Пампорово и Превала. Товарните автомобили трябва да се движат без ремаркета и полуремаркета през проходите Рожен и Превала и по пътя Батак – Доспат. \n Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. \nЦяла нощ снегопочистващите машини са били на терен, за да разчистват и обработват пътищата. Снежната покривка варира от 5 до 15 см по високите места. Температурите сутринта са от минус 1 до минус 4 градуса, на места има слаб снеговалеж. \n Десет закъсали леки коли имаше по пътя от Смолян към прохода \"Превала\" преди кв. \"Езерово\" заради обилния снеговалеж. \n Предупреждение за опасно време в почти цялата странаВ 4 области е обявен жълт код за сняг и поледици: областите Кюстендил, Перник, София-град и Софийска. \nДвижението по пътя Видин – Монтана в посока Монтана също е ограничено за камиони над 12 т заради силни снегонавявания, съобщиха от Агенция „Пътна инфраструктура” (АПИ). Без ограничение е движението в посока Видин. Обходният маршрут в посока Монтана е: Дунавци – Арчар – Добри дол – Тополовец – Ружинци. \n Шофьорите да се движат с повишено внимание в областите Шумен и Разград, поради интензивен снеговалеж. Това съобщиха от пресцентъра на Агенция „Пътна инфраструктура“. Шофьорите, на които им предстои пътуване, е необходимо да тръгват на път с автомобили подготвени за зимни условия, спазвайки указанията на „Пътна полиция“. \n", "date": "2018.02.11", "title": "Внимание, шофьори! Покрай Пловдив шофирането е много опасно заради снега"}
{"url": "https://www.blitz.bg/intsidenti/katastrofi/goreshcha-informatsiya-za-katastrofata-na-magistrala-trakiya_news578331.html", "text": "Временно се ограничава движението в активната и изпреварващата лента на АМ „Тракия“ при км 21 в посока София, поради ПТП. Това съобщиха от пресцентъра на Агенция „Пътна инфраструктура“.\nЛек автомобил е катастрофирал на 21 км на АМ „Тракия“. При инцидента са пострадали петима души. Транспортирани са в лечебно заведение за преглед. Сигналът за пътния инцидент е подаден малко след 8.30 часа днес. Извършва се оглед. Пътни полицаи на място регулират движението. \n", "date": "2018.02.11", "title": "Гореща информация за катастрофата на магистрала \"Тракия\""}
{"url": "https://www.blitz.bg/intsidenti/stikhii/totalna-glupost-nasred-snezhniya-ad-pishligari-blokirali-prevala-zaradi-driftove-snimki_news578329.html", "text": "6-7 младежи са блокирали движението на прохода Превала късно снощи, заради каране на дрифт, съобщи зам. - областният управител на Смолян Андриян Петров. След като закъсали в снега, блокирали движението и снегопочистващата техника не можела да мине, за да отпуши пътя в снеговалежа, съобщава Марица бг.\nНаложи се да изпратим полицията, за да ги изведе и да се почисти пътя. Междувременно около 22.30 часа на Превала закъсват 10 леки коли. Покривката не е голяма - към 15 см, но не е почистено и е заледено, жалваха се шофьорите. Водачите едва удържаха автомобилите, които произволно се движиха. Снежен ад няма, не знам как се говори в момента за подобно нещо, заяви Петров. \nОт Агенция „Пътна инсфраструктура\" съобщиха, че временно е ограничено движението за тежкотоварни автомобили над 12 т с ремаркета и полуремаркета през прохода „Превала“. От там апелираха шофьорите, на които им предстои пътуване, да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. \nОт АПИ също заявиха, че блокирането на движението от автомобили, които не са с подходящи гуми на прохода, затруднява работата на снегопочистващата техника и възпрепятства пътуването на всички останали шофьори. \nВ Смолянска област тази сутрин по данни на АПИ няма затворени пътища, има въведени ограничения, за да се извърши нормално почистване, за прохода Превала, където се минава с вериги. През Пампорово пътят е почистен и опесъчен, през проходите Рожен и Печинско, както и за пътя Девин - Кричим са въведени ограничения без ремаркета и полуремаркета. 4 села са били без ток в региона след обилния снеговалеж - Загражден, Арда, Фатово и в района на Петровица, но ел. захранването вече е възстановено, заяви Петров.  \nСнежната покривка в региона варира около 15 см. \"Радваме се, че има сняг, обстановката е напълно нормална. По-големи са ни притесненията за това да не паднатсега от тежкия мокър сняг компрометирани от ураганния вятър предишния месец дървета\", каза Петров.\n", "date": "2018.02.11", "title": "Тотална глупост насред снежния ад! Пишлигари блокирали Превала заради дрифтове (СНИМКИ)"}
{"url": "https://www.blitz.bg/layfstayl/ptuvane/vazhno-sobshchenie-ot-api-za-snega-eto-kakvo-se-sluchva-po-ptishchata-i-kde-tryabva-da-se-vnimava_news578343.html", "text": "Над 600 машини почистват републиканските пътища в районите със снеговалеж. Най-много машини работят в Североизточна България - в областите Шумен, Варна, Добрич и Силистра, и в Родопите - в областите Смолян, Пазарджик и Кърджали, където снеговалежите са най-силни.\nОбработката на настилките продължава, за да се осигури безопасността на пътуването при зимни условия. Това съобщиха от пресцентъра на Агенция „Пътна инфраструктура“. Без ограничение за всички моторни превозни средства е преминаването през проходите \"Републиката\", \"Ришки\", „Айтоски”, \"Обзорски”. Забраненио за МПС над 12 т е движението през \"Троянски\", \"Котленски” , \"Петрохан\", \"Шипка\", \"Предел”, 'Рожен”, \"Превала\" и \"Печинско\". През „Вратник” и \"Твърдишки\" е забранено за превозни средства над 10 т, а през „Дюлински” и \"Пампорово” за МПС над 3,5 т. \nАгенция „Пътна инфраструктура“ препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори. \n27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.Над 600 снегопочистващи машини обработват пътищата, в областите Шумен, Варна, Добрич и Силистра има силен вятър и снегонавявания. \n", "date": "2018.02.11", "title": "Важно съобщение от АПИ за снега! Ето какво се случва по пътищата и къде трябва да се внимава"}
{"url": "https://www.blitz.bg/obshtestvo/zdraveopazvane/nyama-da-ima-koy-da-ni-lekuva-shche-ostanem-li-nasred-zima-bez-lichni-lekari_news578309.html", "text": "Недоволство сред общопрактикуващите лекари заради недостигът на средства в бюджета, изискването да описване на касови бележки, след преглед на пенсионери и готвени промени в наредбите за диспансеризация и профилактични прегледи. От сдружението предупредиха, че недоволството може да прерасне в протест и че има опасност личните лекари с големи пациентски листи да спрат да записват нови пациенти.\nОт сдружението на общопрактикуващите лекари смятат, че проблемът може да се реши с минимално повишаване на сумата, която касата плаща за записан пациент и отпадане на условието за назначаване на втори лекар при над 2500 записани пациенти, информира БНТ. Над 4200 лични лекари в страната са сключили договор със Здравната каса. По-малко от 600 от тях са надвишили лимита от 2500 пациенти и са назначили втори човек. Ако медик откаже да запише пациент, той може да подаде жалба в районната здравна каса. До момента такива сигнали в Касата и здравното министерство не са постъпили. \n", "date": "2018.02.11", "title": "Няма да има кой да ни лекува! Ще останем ли насред зима без лични лекари?"}
{"url": "https://www.blitz.bg/zdrave/yazhte-po-dva-banana-vseki-den-i-zabravete-za-tezi-7-problema_news578258.html", "text": "\n Бананите са род дървоподобни растения, макар технически да са тревисти растения. Те са любима храна на много хора, а освен че са много вкусни, те са полезни и засищащи. \n По произход бананите идват от Малайзия. Макар в миналото банани по нашите географски ширини да са били достъпни само по Коледа и Нова година, това сега не е така.  \n Така че ако можете яжте поне по два банана на ден. \n", "date": "2018.02.11", "title": "Яжте по два банана всеки ден и забравете за тези 7 проблема"}
{"url": "https://www.blitz.bg/obshtestvo/shche-poznaete-li-kakvo-zakusva-aktort-niki-iliev_news578319.html", "text": "Рано в неделя сутринта актьорът и режисьор Ники Илиев отвори вратите на дома си за камерата на bTV, за да разкаже как се буди сутрин.\n„По принцип съм доста ранобуден, правя си кафе или шейк и  сядам на компютъра”, споделя актьорът. \n  \nВ шейка слага натурален протеин, банани и кафе, а също и спирулина. „Но не много, защото има много силен вкус“, обясни той. С това той замества закуската. След това яде към 12 ч. \n  \nТвърди, че може да готви – прави спагети, ориз с риба тон. \n  \nСпортува почти всеки ден – тичане, упражнения на лостове, разхождане на кучето. \n  \n \n", "date": "2018.02.11", "title": "Ще познаете ли какво закусва актьорът Ники Илиев?"}
{"url": "https://www.blitz.bg/svyat/bolna-ot-kozhna-bolest-modelka-iskam-khorata-da-razberat-krasotata-na-vitiligoto-snimki-18_news578265.html", "text": "\nПреди шест години Франческа Конти от Рим била обикновена студентка и работела като келнерка, а днес е успешен фотомодел. За да направи кариера й помогнало нейното рядко заболяване - витилиго. \n\"Отначало забелязах бяло петно на лицето ми по време на вечеря. Младежът, с когото бях и току що се бях запознала, забеляза, че имам витилиго, и аз му казах, че няма нищо такова,\" казва тя. \nПостепенно количеството на петна на лицето и тялото й се увеличавало, а самите петна нараствали. Момичето разказва, че е чувала много хора да изричат зад гърба й неприятни коментари. \nСлучайно обаче й обърнал внимание фотографът Мауро Саранга. Той й предложил да направят фотосесия. Този момент станал преломен в живота на Франческа - след Саранга започнала да получава покани и от други фотографи. \n26-годишният модел твърди, че до ден днешен не е привикнала към славата. Тя също така разбира, че фотографите и зрителите на първи план ги привлича именно нейната болест. Въпреки това Франческа продължава да се снима и се надява да помогне на хората да видят красотата на витилигото. Превод: БЛИЦ \n \n", "date": "2018.02.11", "title": "Болна от кожна болест моделка: Искам хората да разберат красотата на витилигото! (СНИМКИ 18+)"}
{"url": "https://www.blitz.bg/zdrave/szo-alarmira-dori-edna-chasha-alkokhol-na-den-mozhe-da-vi-dokara-rak_news578259.html", "text": "\n Алкохолът в днешно време е толкова достъпен, че е достатъчно човек да отиде до магазина и да си купи бутилка. Това простичко действие обаче може да се окаже фатално за вас. Отдавна е доказано, че употребата в големи количества на алкохол вреди на здравето, като най-малкият проблем е махмурлукът на другия ден.  \n Според данни на Световната здравна организация (СЗО) в Европа се консумират най-големи количества алкохол на глава от населението. Същевременно много малко информация достига до крайния потребител за връзката между алкохола и болестите, сред които и рак.  \n", "date": "2018.02.11", "title": "СЗО алармира: Дори една чаша алкохол на ден може да ви докара рак"}
{"url": "https://www.blitz.bg/svyat/kunsi-dzhouns-razkri-koy-gangster-e-ubil-kenedi-i-oplyu-dzhako-i-biytls-za-krazhbi-i-nekadrnost_news577763.html", "text": "Майкъл Джексън крадял песни от Дона Съмър, а „Бийтълс“ в началото на кариерата си били най-лошите музиканти на света. Това заяви джаз легендата Куинси Джоунс в интервю за \"New York Magazine\".\nПродуцентът и 28-кратен носител на „Грами“ направи шокиращи разкрития, свързани с Марлон Брандо и убийството на Джон Кнеди. \n  \n„Пол беше най-ужасният басист, когото съм чувал А Ринго? Даже не ми се говори\", заявява Джоунс по адрес на „Бийтълс“. „Помня как Ринго прекара три часа върху четири ноти от една песен. Не му се получаваше и му казахме: „Братле, защо не си вземеш една бира и овчарски пай и не починеш за час-час и половина?“. Така и стана, а ние повикахме джаз барабаниста Рони Верел, който направи песента за 15 минути. Като се върна Ринго и прослуша парчето отново, възкликна: „Но това не било толкова лошо!“ Ми да, копеле, защото не си го писал ти“, разкри Джоунс. „Ама е готин пич, де“, добави той. \n  \nПо думите му, Майкъл Джексън често крадял песни. Според него, част от хита “Billie Jean е взет от песента на Дона Съмър “State of Independence”. „Беше истински макиавелианец, алчен, алчен човек“, каза продуцентът на “Thriller” и допълва, че дразнел Джексън заради пластичните му операции, които по думите му изобщо не били заради заболяването му от витилиго. \n  \nМоже би най-шокиращото в интервюто е, че продуцентът назовава гангстера Сам Джанкана като убиеца на президента Джон Кенеди. Белият дом засега не коментира. \n  \nРеакция дойде от вдовицата на комика Ричард Прайър, когото Куинси изреди сред любовниците на Марлон Брандо. „Беше през 70-те години! Наркотиците все още бяха добри, особено „куалюд“. Ако си достатъчно друсан, особено с кокаин, можеше да изчукаш радиатор и да му пратиш цветя на сутринта“, заяви Дженифър Лий Прайър пред tmz.com. \n  \nДжоунс даде оценка и на съвременната музикалната индустрия. Тя също отивала по дяволите, заради прекомерната алчност и комерсиалните формули. Макар че Джоунс бил оптимист по адрес на артисти като Бруно Марс, Чанс дъ рапър, Кендрик Ламар и Марк Ронсън. \n  Превод и редакция: БЛИЦ  \n", "date": "2018.02.11", "title": "Кунси Джоунс разкри кой гангстер е убил Кенеди и оплю Джако и „Бийтълс“ за кражби и некадърност"}
{"url": "https://www.blitz.bg/svyat/shok-vv-frantsiya-krasavitsata-manal-se-okazva-prikrita-dzhikhadistka-video_news578119.html", "text": "Младата певица от сирийски произход, която се превърна в интернет сензация след представянето си във френското телевизионно състезание \"The Voice\", напусна шоуто заради критики към нейни коментари в социалните мрежи.\nВ един от коментарите си 22-годишната Манел Ибтисам изразява съмнение, че нападението на десетки пешеходци с огромен камион през 2016 г. в Ница е било терористично. \nВъв Франция, която е все още разтерзана от политическите битки преди президентските избори миналата пролет, както и от джихадистки и расистки атаки, телевизионното представяне на Манал изглеждаше като лъч на надеждата. \nСинеоката Манал изпълни на френски и арабски песента на Ленард Коен \"Hallelujah\" по френската национална телевизия, появявайки се на сцената със забулена коса. Тя беше фаворит в риалити шоуто, въплъщение на ценностите на съвместното съжителство и толерантността. \nВидеото с нейното изпълнение на \"Hallelujah\" е гледано над 900 000 пъти в YouTube. Изявите й в социалните медии обаче разкриха друга страна на личността й. Именно коментарите и оценките й за атаката в Ница на националния празник 14 юли, стана причина телевизионната мрежа TF1 да съобщи, че обмисля да я дисквалифицира от надпреварата. Не може да допуснем участие в шоуто на човек, който прави незаконни изказвания, заявиха от TF1 във вторник. \nФренски медии съобщиха, че ден след зверското нападение с камион в Ница през 2016 г., когато загинаха 86 човека, Манал е написала: \"Добре е, че стана рутинно, по една атака на седмица!\". \"И за да е винаги добросъвестен, \"терористът\" е взел документите за самоличност със себе си. Истината е, че, когато планирате да вършите нещо мръсно, не забравяте да си вземете документите\", пише още Манал. \nПостът й е с хаштаг \"#PrenezNousPourDesCons\", което означава \"вземат ни за идиоти\". Шофьорът на камиона, погубил 86 човека, бе 31 годишен мъж от Тунис. Седмици след това нападение имаше друго – в църква в градчето Сент Етиен дю Рувре, където възрастен свещеник бе убит. \"Реалният терорист е нашето правителство\", пише по този повод Манал. \nТези разкрития предизвикаха буря в социалните медии. Някои хора заявиха, че коментарите на Менел са оскърбление към жертвите на атаката в Ница. Асоциацията на близките на загиналите обяви, че са \"неприемливи\". Мненията обаче се разделиха, като имаше и такива, че тя е била несправедливо критикувана, защото е мюсюлманка. След като писанията й в социалните мрежи станаха една от най-обсъжданите теми във Франция, Манал се извини и каза, че тя \"очевидно е осъдила тероризма\". В петък обаче съобщи, че напуска шоуто. Във видеообръщение на английски, качено във Фейсбук, тя казва, че никога не е смятала да нарани някого и идеята, че ще го направи умишлено, й носи голямо страдание. \nМанал е родена във Франция от баща сириец и майка алжирка. Реагирайки на нападките, тя каза, че изявленията й за тероризма са били \"извадени от контекста\" и \"не отразяват моите възгледи\". Тя не се опита да постави бележките си в нов контекст. Манал написа, че посланието й е за \"любов, мир и толерантност и доказателство за това е, че пея \"Hallelujah\" на Ленард Коен – песен, която перфектно илюстрира посланието, което искам да изпратя като артист\". Нейното изпълнение на арабски на песента на Коен обаче се отклонява от това послание, според някои медии. Докато френският превод е верен на английския оригинал, в който се говори за това как Цар Давид е съблазнен от Батшеба и женската сексуалност, в арабската версия се разказва за мъж, \"обграден от тъма\", докато не намерил Бога. Тази версия е била написана преди години от кувейтки автор, който адаптира ислямска лирика към западни поп мелодии. \nИзточник: mediapool.bg \n", "date": "2018.02.11", "title": "Шок във Франция! Красавицата Манал се оказва прикрита джихадистка?! (ВИДЕО)"}
{"url": "https://www.blitz.bg/svyat/oglupyavame-s-vsyako-izminalo-pokolenie_news578268.html", "text": "\n Биологът Джералд Грейбтрий от Станфордския университет в Калифорния твърди, че хората стават все по-глупави. \n Когато хората са живеели и оцелявали на групи сред дивата природа, тяхната интелигентност и емоционални способности са се развивали постоянно. Хората, които не са използвали мозъка си, просто не са оцелявали. \n Веднага щом обаче са преминали към по-уседнал начин на живот,  занимавайки се със земеделие и животновъдство в по-големи общности, нещата са се влошили. Тук по-слабите индивиди били подкрепяни от по-силните, а способността на човек да се предпазва от заболявания станала по-важна, отколкото интелигентността. \n Според американския биолог човечеството е губело своята интелигентност през последните 120 поколения – около 3000 години. \n Нещо повече - ако пред нас се озове среден гражданин на Атина от времето на 1000 г. пр. Хр., той ще е сред най-умните хора на настоящето, твърди Грейбтрий.  Той ще е с по-добра памет, с повече идеи и по-ясен поглед към важните проблеми. \n \n", "date": "2018.02.11", "title": "Оглупяваме с всяко изминало поколение"}
{"url": "https://www.blitz.bg/svyat/slozhikha-granata-v-peralnya-i-pokazakha-rezultata-video_news578271.html", "text": "\n Проект WarGonzo, който активно покрива медийно въоръжения конфликт в Донбас, показа какво ще стане, ако включите пералната машина с граната F-1, която лежи вътре. \n \n \n \nАвторите на видеото пуснаха боеприпаса в барабана, като развързаха тилчетата предпазния щифт, за да мужо гранатата да се взриви. Машината се напълни с вода и се включи с помощта на генератор. За няколко минути нищо не се случи, но когато устройството беше пуснато в режим на завъртане, \"Лимонката\" избухна. \nF-1  е ръчна противопехотна граната. Тя е предназначена да победи живата сила в отбранителна битка. Поради големия радиус на разпръскване на осколките  (радиусът е 40-50 метра), тя може да бъде хвърлена от прикритие, от бронетранспортьор или от танк. Превод: БЛИЦ \n \n", "date": "2018.02.11", "title": "Сложиха граната в пералня и показаха резултата (ВИДЕО)"}
{"url": "https://www.blitz.bg/svyat/piton-ubi-chovek-na-motoped-karal-go-na-pazara_news578267.html", "text": "\n 35-годишният Зейм Халис Коснан казал на сестра си, че иска да хване 13-метров питон и след това да го заведе на пазара. Няколко часа след неуспешното търсене, Зейм се завърнал у дома в Куала Лангат, а по пътя уловил питон. \nМъжът сложи ръкавиците си и взел сърп. Извадил змията и я сложил в чантата. За да не губи време, Зейм решил незабавно да отиде на пазара и да продаде плячката си. По някакъв начин по време на пътуването с мотопеда му, змията успяла да излезе от торбата и да се увие около Зейм. Той паднал на земята и припаднал. \nТьлото му било открито от случайни минувачи, които забелязали питон, обвит около врата. Те убили змията, но било твърде късно, Зейм бил мъртъв. Превод: БЛИЦ \n \n", "date": "2018.02.11", "title": "Питон уби човек на мотопед, карал го на пазара"}
{"url": "https://www.blitz.bg/layfstayl/ptuvane/bdzh-s-nova-onlayn-sistema-za-izdavane-na-bileti_news578367.html", "text": "Държавната железница въвежда поетапно във всички гари нова система за издаване на билети. Тя е интернет базирана и осигурява връзка между отделните гари в страната, обясни в интервю за Канал 3 Борислав Тасков, който е мениджър „Информационни технологии” в БДЖ.\n Поетапното въвеждане е започнало от началото на декември. До момента 40 гари издават новите билети. Недоволни пътници, изпратиха сигнал до Канал 3, че билетоиздаването става бавно. Хората изчислили, че преди хартийката се издавала за секунди, а в момента трябвало да се чака по 5 минути на човек, докато се попълнят всички данни. Опашки на гишетата се образували най-много заради издаването на билетите с намаление от т.нар. карта „Класик”, даваща право на намаление с 50% за втора класа на бързите и пътническите влакове. \n Мениджърът на БДЖ не отрече, че смяната на системата за издаване на билети е създала затруднение, но увери, че занапред хората много бързо ще бъдат обслужвани. По отношение на картите с отстъпка „Класик” Борислав Тасков разясни, че данните на притежателите се въвеждат еднократно. При следващото издаване на билет на гишето със четец ще въвежда нужната информация. „В историята остават всички тефтери и списъци, които трябваше да попълват на гишетата. Освен за пътниците и служителите, системата ще бъде от голяма полза и за НАП, където ще се отчита всеки билет”, обясни Тасков.  \n Следващата стъпка е да се свържат и кондукторите във влаковете, за да се следи в реално време колко билети се издават от малките селски гари, където няма гишета за билети. Публична тайна е, че много от кондукторите си изкарват „под масата” по някой лев и не издават ценната хартийка. Желанието на БДЖ е да се прекъсне порочната практика. В момента онлайн билет може да се закупи само през сайта на БДЖ за 8 влака \n", "date": "2018.02.11", "title": "БДЖ с нова онлайн система за издаване на билети"}
{"url": "https://www.blitz.bg/svyat/misteriozna-smrt-zastigna-nominiraniya-za-oskar-kompozitor-yokhan-yokhanson_news578366.html", "text": "Йохан Йохансон, исландският композитор на филмова музика, известен с умелото съчетаване на класически звук със съвременна електроника, е починал на 48-годишна възраст, съобщават световните агенции, позовавайки се на мениджъра му.\nЙохансон е открит мъртъв в петък в апартамента си в Берлин. Причината за смъртта му на този етап остава неизвестна. В столицата на Германия тече разследване, чиято цел е да изясни обстоятелствата около кончината на композитора. \"Дълбоко съм натъжен. Загубих мой приятел. Йохан беше не само един от най-талантливите композитори, но и един от най-интелигентните мъже, които познавам\", се посочва в изявлението, направено от мениджъра му Тим Хъсъм. \n  \nЙохан Йохансон е роден и израснал в Исландия. В младежките си години се е изявявал като рок музикант. Освен като композитор, е работил като сценарист и продуцент. Издал е и няколко самостоятелни албума. Сътворената от него музика към биографичния филм \"Теорията на всичко\" (2014) за видния учен Стивън Хокинг му носи награда \"Златен глобус\", съобщава БНТ. \n  \nПрез 2016 г. Йохан Йохансон е номиниран за \"Оскар\" за оригиналната музика на филма \"Сикарио\". Като автор на музиката за \"Първи контакт\" получава номинации за БАФТА, \"Грами\" и \"Златен глобус\". Един от последните филми, над които е работил Йохан Йохансон, е \"Мария Магдалена\". Продукцията трябва да излезе на екран през март. \n  \nДаниел Пембертън, композирал музиката за биографичния филм \"Стив Джобс\" на режисьора Дани Бойл, казва, че когато е чул музиката за \"Сикарио\" на Йохансон, е останал като \"поразен от гръм\". \"Йохан показа, че способен да твори радикално нови неща в музиката за филми за широката публика. Неговите творби са толкова уникални и страстни, че е трудно човек да си представи, че не са съществували досега\", споделя Пембертън. \n  \n \n", "date": "2018.02.11", "title": "Мистериозна смърт застигна номинирания за „Оскар“ композитор Йохан Йохансон"}
{"url": "https://www.blitz.bg/lyubopitno/kakvo-izdavat-strakhovete-vi-za-vas_news578391.html", "text": "\n Всеки от нас има определени страхове/фобии. И в това няма нищо срамно. Според психолозите различните страхове издават интересни неща за личността. Например: \nСтрахът от змии = застъпване за останалите \nЗмиите са животните, които са асоциирани със страх през историята. Ако се страхувате от змии, вашият защитен инстинкт е много силен и вие сте склонни да се застъпвате за другите. \nСтрах от кръв = спокойствие и фокусиране \nАко сте от хората, които изпадат в ужас от кръв, то вие сте и много спокойна личност, която се държи защитнически. Асоциирате кръвта с опасност и нещо грешно, затова и мозъкът ви получава сигнал за заплаха. \nСтрах от говорене пред публика = перфекционизъм \nСтрахът от говорене пред публика издава ниско самочувствие, желание да се харесате на другите, което води до изграждане на перфекционизъм. \nСтрах от клоуни = откровеност \nКлоунът има едно-единствено изражение, без значение от емоциите и чувствата си. Много хора не харесват клоуните, защото имат чувството, че те се опитват да ги подведат. Ако вие цените откровеността, прозрачността и честността, има голям шанс да се страхувате от клоуни. \nСтрах от паяци = лидерство \nСтрахът от паяци датира от векове, когато те са били заплаха за човечеството. Инстинктът за оцеляване и лидерските качества са много силни у хората, които имат арахнофобия. \nСтрах от тъмно = креативност \nТъмнината означава, че сте възпрепятствани да виждате, което ви отнема усещането за контрол и ви прави уязвими. От друга страна, ако наистина много се страхувате от тъмното, значи имате богато въображение. \nСтрах от самота = парти дух \nХората, които се страхуват от самотата, гледат постоянно да се заобикалят с други хора и да купонясват. Те се страхуват не просто от физическата самота, а от това да не бъдат изоставени и да не бъдат обичани. \nСтрах от височини = земен човек \nСтрахът от височини издава, че вие сте човек, който е много земен и има реална преценка за нещата. \nИзточник: tialoto.bg\n", "date": "2018.02.11", "title": "Какво издават страховете ви за вас?"}
{"url": "https://www.blitz.bg/layfstayl/shoubiznes/nataliya-gurkova-leti-ot-kef-a-prichinata-e-dshcherya-y-snimka_news578393.html", "text": "\n Една от най-красивите миски Наталия Гуркова е решила да направи от дъщеря си своя достойна наследница на короната. Гуркова е записала дъщеря си Джорджия на курс за манекенки, с който се надява да пробуди усета й към подиума. Освен това малката вече е натрупала опит пред обектива, защото майка й поискала да й направи професионални снимки и собствен бук.  \n„Тя явно смята да я пусне за лице на реклами и да стартира от рано кариерата й. Сама е признавала, че съжалява как нейната не се разви достатъчно, че да стигне до киното и явно има такива амбиции за детето”, коментират с ирония запознати.  \nЖеланията на Наталия обаче явно не са съвсем безпочвени, защото малката вече има известен опит на подиума. Преди време госпожицата дори участва в конкурс за мини мис и грабна приз за чара си. Тогава логично коментарите бяха, че е наследила хубостта от майка си.  \n„Според всички Джорджия външно повече прилича на мъжа ми, а синът ни има моите черти”, опитва се скромно да прикрие факта, че има заслуги за постиженията на малката Наталия, пише Уикенд.  ", "date": "2018.02.11", "title": "Наталия Гуркова лети от кеф, а причината е дъщеря й (СНИМКА)"}
{"url": "https://www.blitz.bg/layfstayl/shoubiznes/stana-yasna-prichinata-za-izchezvaneto-na-lora-krumova-ot-ekran-prezhivyala-neshcho-uzhasno_news578400.html", "text": "\n Лора Крумова е поредната ВИП жертва на тежкия грип, който върлува из страната. Пухкавата водеща на неделното сутрешно шоу „Събуди се” по Нова тв не се появи на екран през отминалия уикенд и това доведе до спекулации, че е свалена от ефир. \nОказа се, че Лора Крумова отсъства от екран не заради предстояща рокада, а по здравословни причини. Миналия четвъртък популярната блондинка вдигнала температура от 39 градуса и няколко дни не могла да стане от леглото. Затова и била временно сменена от колежката си Мира Иванова, която води „Събуди се” в събота. \n„Никога не съм боледувала толкова тежко. Нямах сили даже да отида до тоалетната”, описва здравословните си патила Лора. Тя била заразена с грипния вирус от 4-годишния син Явор, който се разболял в детската градина. \nПо всяка вероятност тази неделя Крумова ще се изявява на екран, макар че още не е доизлекувана, а болничния й е за срок от 10 дни, пише Уикенд.\n", "date": "2018.02.11", "title": "Стана ясна причината за изчезването на Лора Крумова от екран, преживяла нещо ужасно"}
{"url": "https://www.blitz.bg/layfstayl/khoroskop/kakvo-e-lyubimoto-pitie-na-zodiite_news578388.html", "text": "\n Някои статистически данни определят като цяло кой какво питие обича според зодиакалната си принадлежност. Зодиакалните знаци принадлежат към 4 стихии - огън, земя, въздух и вода, които стоят в основата на зодиакалните пристрастия. Може да се получат някои разминавания поради особеностите на личния хороскоп.  \nНапример, може слънчевият ви знак да е Близнаци, което ви определя като въздушен знак, а преобладаващият елемент по хороскопа ви да е воден. Това ще повлияе върху предпочитанията ви. Огнени знаци  - Овен, Лъв и Стрелец - Представителите на огъня обичат да си пийват в шумни компании, където могат да блеснат със способността си да поглъщат по-големи количества от останалите. Овенът бързо обръща чашките, Лъвът едновременно с това вдига големи тостове, а Стрелецът изцяло се отдава на удоволствието на питието като едновременно с това ухажва своя съсед по маса. И трите знака обичат червеното вино, защото в него кипи слънчевата енергия, погълната от лозята, но нямат нищо против да обърнат и някоя чашка с водка или уиски, стига да са гарнирани с подходящо мезе. Въздушни знаци  - Близнаци, Везни, Водолей - Въздушните знаци често сменят предпочитанията си към напитките и обичат компетентно да се изказват за тях. И трите знака си падат по белите вина. Близнакът си пийва при всеки удобен случай и каквото му поднесат. Везните са по-придирчиви и се насочват към сухите вина, и ако компанията е по вкуса им разбира се, а Водолея избира чуждоземските вина и пийва, само ако се намира в обкръжение на хора от своя социален кръг. Трудно търпят ликьори, но обожават коктейли Водни знаци  - Рак, Скорпион и Риби - Водните знаци имат истинска слабост към всички алкохолни напитки, макар че от целия Зодиак именно те трябва да са по-умерени в пиенето. Ракът предпочита домашните вина и ракии, особено, ако сам си ги е приготвил. Скорпионът набляга на уискито. Рибите са луди по белите и сухи вина. И трите зодии обичат коктейлите. Земни знаци - Телец, Дева и Козирог - Земните зодии са традиционалисти - веднъж спрели избора си на една напитка, дълго остават верни на нея. Телецът има афинитет към полу-сухите вина, ликьорите и вермута. Девата внимателно избира питието си и се спира върху онова, което е най-малко вредно за здравето. Обича бирата. Козирогът най-често посяга към ракията, но не изключва от менюто си коняка. \n \n", "date": "2018.02.11", "title": "Какво е любимото питие на зодиите?"}
{"url": "https://www.blitz.bg/layfstayl/pleymeytka-se-pusna-izkusitelna-i-gola-ot-banyata-no-se-izlozhi-strakhotno-s-neshcho-na-tazi-snimka-18_news578411.html", "text": "\n Пишман плеймейтката Жанет го е закъсала здраво и по спешност си търси спонсор, пише Secret.bg. Тя беше част от последната реколта участнички за титлата „Плеймейт на годината“, но не успя да се отличи с нищо. \n Жанет не е типичната представителка на този вид момичета, тъй като все още няма силикон, а отпред е плоска като дъска. Преди дни тя се пусна гола от ваната, с което изуми приятелите си, тъй като коритото, в което се е излегнала изглежда твърде евтино. \n Някои предположиха, че може би е инсталирано в някоя панелка или в мотелска стая срещу 20 лева. Качеството на снимката също е трагедия и е в пълна противоположност на фотосите, които качват актуалните момичета. \n Все пак Жанет има желание да бъде част от тях и драпа с нокти, за да бъде забелязана. От месеци обаче единственото, с което се свързва, е фолк певеца Константин. Те обаче нямат никаква интимна връзка, а тя е негов служител – танцува в дискотеката, която той управлява в Студентски град. \n   \n", "date": "2018.02.11", "title": "Плеймейтка се пусна изкусителна и гола от банята, но се изложи страхотно с нещо на тази СНИМКА 18+"}
{"url": "https://www.blitz.bg/layfstayl/eto-kak-toni-dacheva-otpraznuva-rozhdeniya-si-den_news578407.html", "text": "\n Тони Дачева събра на рождения си ден звездите на „Пайнер”, с които компанията работи още от създаването си.  \nНа 6 февруари майката на попфолка стана на 51 години и реши да празнува в Ямбол, където живее. Сред звездните й гости бяха Глория, която е първата певица, сключила договор с „Пайнер”, и „бялата роза” Славка Калчева. Виден гост бе и гримьорът Мис Бони, който открай време се грижи за външния вид на звездите от зрялото поколение в жанра. Най-щастлива обаче рожденичката се чувстваше в компанията да дъщеричката си Виктория, която осинови преди 4 години.  \nТони имаше сериозни здравословни проблеми в последните 2 години. Изпълнителката на „Бедни и богати” бе диагностицирана с тежко заболяване, с което обаче успя да се пребори, пише Уикенд.\n", "date": "2018.02.11", "title": "Ето как Тони Дачева отпразнува рождения си ден"}
{"url": "https://www.blitz.bg/layfstayl/shoubiznes/eto-gi-zvezdnite-ubiytsi-shche-se-iznenadate-koi-vip-ove-sa-gazili-i-trepali-khora-na-ptya-snimka_news578404.html", "text": "\n Един от най-популярните комедийни актьори у нас Васил Василев-Зуека, има тежък грях, който му тежи вече 17 години. През май 2000 г. Господарят на ефира блъска с малкия си „Хюндай” старец на булевард „Цариградско шосе” и пенсионерът загива. Възрастният човек загинал на място, а Зуека често отказва да дава интервюта от страх, че ще се зачекне темата за катастрофата, пише \"Уикенд\".   \nПо това време актьорът живеел в столичния квартал „Гео Милев”, а офисът на „Глобал филмс” се намирал на ул. „Шипка”. Докато шофирал по „Цариградско шосе” напът за работа, пред хюндая му внезапно изскочил възрастен мъж. Старецът притичал на място без пешеходна пътека, а Зуека нямал време да реагира и го блъснал. При удара пенсионерът издъхнал. Макар че неблагоразумният дядо не оставил никаква възможност за реакция на актьора, Зуека все още изпитвал терзания, че е отнел човешки живот. \n2001 г. се оказва драматична за великия комик Георги Калоянчев, който преживял подобен инцидент на пътя. Двамата със Стоянка Мутафова пътували в посока София-Созопол. В района на паркинг „Бялата чешма” внезапно, промушвайки се под мантинелата, пресичала 63-годишната Дора Боярова. Появата й била толкова неочаквана, че Калоянчев нямал техническата възможност да реагира и я блъснал. Малко след инцидента тя починала. Сливенският съд приел, че Калоянчев се е движел със скорост, несъобразена с конкретните пътни условия, и го признал за виновен. Ветеранът на Сатирата получил условна присъда, тъй като пешеходката пресичала в опасна зона. Нещастието и чувството за вина обаче съсипали Калата и здравето му след катастрофата изведнъж рухнало.   \nЛегендарният „Щурец” Кирил Маричков бил на крачка от самоубийство, след като претрепа жена на пътя. Той също като Зуека избягва да се връща към най-голямото нещастие в живота си. След катастрофата, в която убил жена, той мислел, че никога повече няма да пропее на сцена и отново да създава хитове. „Лекарите криеха от мен, че има загинал човек. Но аз разбрах и ми се прииска да сложа край на всичко. Преживях всичко много тежко. Трагедията все още ми тежи на съвестта. Не бях пил, не карах с превишена скорост и се считам за много внимателен шофьор, но... не видях този знак „Стоп”. Той беше поставен от лявата страна на пътя, вместо отдясно, в едни храсталаци, зад мантинела. Не се виждаше просто! Ние бяхме цяла колона от автомобили. Движехме се по околовръстния път Асеновград-Пловдив и точно преди кръстовището със стария път Пазарджик-Пловдив се случи това. Никой от колоната не видя този знак, но аз бях лошият късметлия, който направи удара с идващата отляво кола. По-късно разбрах, че е имало 12 катастрофи със смъртни случаи на същото място. Сега кръстовището е пълно със знаци и предупреждения за опасност. Всички храсти са изрязани. Но както обикновено у нас, не преди, а след като се случи тежък инцидент”, признава Маричков. Музикантът бил осъден на 3 години условно и платил обезщетение на близките на убитата жена, тъй като застрахователят хитро се измъкнал.   \nДълбоко в публичното пространство вече близо 40 години се пази тайната за смъртта на две момичета, нелепо загинали в столицата през 1982 г. Три ученичките на по 17 години пресичали на пешеходна пътека столичен булевард привечер, когато върху тях връхлетял тузарски черен  „Мерцедес”. Зад волана й седял младият тогава Филип Найденов-Фатик, който обожавал високите скорости. Той помел и трите девойки, като две от тях издъхнали на място, а третата оцеляла като по чудо, но останала инвалид. Фатик успял да се спаси от затвора, но не и от клетвите на роднините им. Преди 4 г. племенникът му Исмет загина в адска катастрофа, а близките им от клана Фатик били убедени, че над фамилията им е тегнело проклятие. \n10 години след зверската катастрофа, която предизвика пиян край Приморско, двукратният олимпийски шампион Максим Стависки прекрати активната си състезателна кариера. Заедно с житейската си и творческа половинка Албена Денкова руснакът продължава да участва в шоу спектакли върху лед. В катастрофата загина 24-годишен мъж, а приятелката му Мануела след тежка кома е в тежко състояние и до днес, но Максим бе съден като олимпийски шампион, а не като обикновен простосмъртен. Той получи условна присъда от 2,5 години, 90 000 лв. за родителите на убития Петър и 80 000 лв. за родителите на Мануела Горсова, която към този момент все още е прикована на легло. \nЕдинственият ВИП, лежал в затвора заради катастрофа, в която е отнел живот, е известният бохем Христо Сираков. Преди повече от 30 години той убил при ПТП свой приятел. Стоте манекенки шофирал с бясна скорост ладата си, която се разбила в крайпътен стълб близо до Ябланица. Единственият син на режисьора Въло Радев – Ради, загинал, а след случилото се станало ясно, че писателката Милена Фучеджиева, е бременна. 7 месеца по-късно се родила дъщеря й Радина. По това време бащата на Стоте Манекенки Христо Сираков-старши, имал солидно влияние в държавата като търговски директор на авиокомпания „Балкан“ и представител на „Ер Франс“ за България. Той светкавично организирал транспортирането на младежите с хеликоптер до София, но въпреки намесата му, голямата трагедия не била избегната.  \n„За съжаление Ради не издържа, а аз бях 17 дни в кома в реанимацията на „Пирогов“. Лежах година и половина в Централния софийски затвор заради причинената катастрофа. Беше в едно време, когато нямаше зимни гуми, нито скъпи коли. Автомобилът се завъртя и след това не помня нищо. Ради беше мой много близък приятел и до днес не мога да си простя случилото се“, признавал е Сираков. \n", "date": "2018.02.11", "title": "Ето ги звездните убийци! Ще се изненадате кои ВИП-ове са газили и трепали хора на пътя! (СНИМКА)"}
{"url": "https://www.blitz.bg/layfstayl/shoubiznes/lindareva-izrigna-v-blgariya-e-skuchno_news578395.html", "text": "\n Скука е налегнала Зорница Линдарева. Манекенката чувства, че е зациклила в България и за да разнообрази живота си, възнамерява в скоро време да замине за чужбина.  \n„Нищо интересно не ми се е случвало, откакто напуснах Къщата на „Биг Брадър: Мост Уонтед”. Тези дни ще агитирам приятели да излезем заедно зад граница, защото тук вече не издържам. Напоследък нямам мъж до себе си, но това не ми е проблем”, категорична била риалити звездата, пише Уикенд.\n", "date": "2018.02.11", "title": "Линдарева изригна: В България е скучно!"}
{"url": "https://www.blitz.bg/layfstayl/shoubiznes/nelep-eto-kakvi-simvoli-krasyat-tyaloto-na-vlado-karamazov_news578392.html", "text": "\n Секссимволът на Народния театър Владимир Карамазов е решил да премахне всичките си татуировки, които безразсъдно е направил на младини. Въпреки болките и скъпите процедури, актьорът е започнал да ги заличава една по една с лазер в столична клиника по пластична хирургия.  \nНякои от татусите му пречели в работата и често се налагало по време на филмови снимки или реклами, гримьорите щателно да ги маскират. Други били направени на доста интимни места и били откровено грозни. Карамазов имал рисунка на задника си, която била доста двусмислена. Заради многобройните нелепи рисунки по тялото си, акьорът изглеждал като някой затворник, който е увековечил по кожата си най-важните моменти от живота си.   \nТатуисти до които Владо се допитал как да премахне част от тях, му препоръчали само да преправи цветните рисунки. В противен случай след заличаването им от тях щели да останат грозни белези. На дясната ръка Карамазов имал татуиран лавров венец. Звездата от историческата сага  „Дървото на живота” толкова не харесвал рисунката, че докато водел гол до кръста приключенското риалити „Сървайвър”, криел татуса като връзвал върху него разноцветни ленти. Лятото пък ходел само с ризи, на които навивал ръкавите само до лактите. Днес лавровият венец е заличен, но е преправен на още по-голяма и многоцветна рисунка, пише \"Уикенд\".  \nПарадоксалното е, че най-грозната от татуировките имала сантиментален спомен за него и Владо за нищо на света не искал да се разделя с нея. „Връзката ми със Захари и Юлиан е от най-ценните в живота ми. От онези първи години в НАТФИЗ ми остана спомен, който искам да залича, но не мога, буквално. Бяхме на „Варненско лято” и имахме няколко часа до представлението. Мотаехме се по главната улица и попаднахме на студио за татуси. Искахме някак си да отбележим момента. Захари не се подаде на порива, а 3 часа по-късно двамата с Юлиан имахме най-грозните татуировки на света, направени надве-натри, които носим и днес. Много пъти съм съжалявал за това, но пък татусите са спомен от зората на едно голямо приятелство”, признава Карамазов. \n", "date": "2018.02.11", "title": "Нелеп! Ето какви символи \"красят\" тялото на Владо Карамазов"}
{"url": "https://www.blitz.bg/layfstayl/krasota-i-blyask-moskino-ludnakha-po-nashenka-snimka_news578415.html", "text": "\n Нашенка е на път да подпише с Москино, пише ХотАрена. Мис България-Свят Вероника Стефанова стяга куфарите за Седмицата на модата в Милано, където ще вземе участие в няколко ревюта. \nОсвен тях, красавицата е отделила време и за срещи с важни хора от модния елит там, сред които модния директор на Москино и рекламни агенти от Италия. Вероника Стефанова  е един от най-успешните ни модели в момента. След участието й на  Мис Свят  заваляха куп предложения за работа, някои от които доста неустоими, споделя Вероника.  \n  \nНаскоро тя взе участие в ревю на Paloma Fashion и стана рекламни лице на бучкински салон Одета.", "date": "2018.02.11", "title": "Красота и блясък! \"Москино\" луднаха по нашенка (СНИМКА)"}
{"url": "https://www.blitz.bg/layfstayl/shoubiznes/gala-si-slozhi-zbi-na-avanta_news578433.html", "text": "\n Гала се похвали, че е лъснала усмивката си в една от най-скъпите дентални клиники в страната. \nВодещата на „На кафе” е била при доктор Явор Миланов, който освен че оправя зъби, работи и като университетски преподавател. Той лъска зъбите и сменя протезите на едни от най-известните лица на актьори, певци, тв водещи и дори политици. Вероятно затова Гала също се е обърнала към него, за да оправи усмивката й, като поне засега не е ясно дали само я е избелил или направо е сменил естествените й зъби с изкуствени импланти.  \nГовори се обаче, че каквото и да е направил, е било без пари. Открай време се знае, чеводещата не обича да дава излишни пари за неща, които могат да й излязат безплатно. Тя често предлага скрита реклама и продуктово позициониране в предаването си в замяна на всевъзможни стоки и услуги. Това важи и за случая с новите й зъби. Вместо да плаща за ремонта им, тя разтръби къде точно и ходила, за да й ги оправят. Няма да е чудно, ако започне и да кани редовно зъболекаря си като гост в „На кафе”, пише Уикенд. \n", "date": "2018.02.11", "title": "Гала си сложи зъби на аванта"}
{"url": "https://www.blitz.bg/intsidenti/pozhari/zapalen-avtomobil-predizvika-golyam-pozhar-vv-vrachansko_news578374.html", "text": "Запален лек автмобил е довел до голям пожар в село Остров, съобщават от Областна дирекция на МВР. На 10 февруари, около 9 вечерта, на телефон 112 е получен сигнал за горяща кола.\nЖителят на Остров с инициали А.И. е информирал, че пламъци и дим идват от гаража, в който е бил паркиран запаления \"Фолксваген Голф\". Екип на пожарната пристигнал на място, за да потуши огъня, който впоследствие бил засегнал и част от близките сгради.  \nСобственикът на изгорелия \"Голф\" е от Плевен, а колата е била използвана от 30-годишния жител на Остров С.И.  \nПри извършения от следователи на МВР оглед, се установи, че автомобила е изгорял напълно, а гаражното помещение е неизползваемо. Поривът на гаража е унищожен от пламъците. \nПо случая е образувано Досъдебно производство.\n", "date": "2018.02.11", "title": "Запален автомобил предизвика голям пожар във Врачанско"}
{"url": "https://www.blitz.bg/svyat/blizo-do-razbiliya-se-ptnicheski-samolet-otkrikha-vtora-letatelna-mashina-chasti-ot-tela-sa-razpileni-po-snega-snimkivideo_news578385.html", "text": "Близо до мястото, където се разби пътническият самолет Ан-148 на Саратовските авиолинии са открити отломки на втора летателна машина, съобщават световните медии, позовавайки се на източник от правоохранителните органи.\nПо данни на друг източник, става въпрос за хеликоптер на руските пощенски служби. Двете машини са се сблъскали в небето.  \nНа мястото на катастрофата са намерени части от най-малко 50 тела. \nПътническият самолет е бил нов, летял е около 8 години.  Първоначално той е използван от авиокомпания „Россия”, където е изпълнявал и международни полети. След това е предаден на Саратовските авиолинии. \nКъм мястото са изпратени още 150 спасители и 20 единици техника.  \nКакто БЛИЦ съобщи, самолетът Ан-148 изчезна от радарите малко след излитането си от московското летище „Домодедово”. На борда му е имало 71 души, сред които и малко дете. Всички те са загинали. Жители на село Аргуново видели горящ самолет да пада от небето. \nПо случая се води разследване.  Превод: БЛИЦ \n \n", "date": "2018.02.11", "title": "Близо до разбилия се пътнически самолет откриха втора летателна машина, части от тела са разпилени по снега (СНИМКИ/ВИДЕО)"}
{"url": "https://www.blitz.bg/svyat/zhitel-na-podmoskovieto-razkri-kakvo-se-e-sluchilo-minuti-predi-an-148-da-se-razbie-v-poleto_news578389.html", "text": "Руският президент Владимир Путин е разпоредил на правителството да разследва инцидента с пътническия самолет Ан-148 в Московска област и е изказал съболезнованията си във връзка с трагичния инцидент. Това съобщи говорителят на държавния глава Дмитрий Песков.\n„Президентът разпореди на правителството да създаде специална комисия във връзка с катастрофата в Подмосковието”, каза Песков.  \n  \nНа летището в Орск вече има екип от лекари и психолози, които работят с роднините на загиналите. \nПо данни на пресслужбата на Оренбургска област, по-голямата част от пасажерите - над 60 души, са били жители на областта. \n Местен жител разказа, че пътническият самолет е летял малко наклонен,  след което е паднал в Раменския район. По думите му, преди инцидента не се е чул шум. \n \nСпоред местни метеоролози времето не е причина за катастрофата. „Времето в  района на катастрофата се обуславя от атмосферния фронт, облачността е 10 бала. Метеорологичните условия са сложни, но въпреки това позволяват да се изпълни както излитане, така и кацане”, коментират специалистите. \nПрипомняме, че пътнически самолет на   Саратовските авиолинии изчезна от радарите малко след излитането си от летище \"Домодедово\". На борда на машината е имало 71 души. Всички те са загинали. Според една от версиите лайнерът се е сблъскал в хеликоптер на руските пощенски служби.  \nПо случая се води разследване.  Превод: БЛИЦ \n \n", "date": "2018.02.11", "title": "Жител на Подмосковието разкри какво се е случило минути преди Ан-148 да се разбие в полето"}
{"url": "https://www.blitz.bg/intsidenti/tragediyata-e-ogromna-krasivata-styuardesa-anastasiya-e-sred-zaginalite-pri-katastrofata-na-an-148-v-podmoskovieto-snimki_news578390.html", "text": "В мрежата се появи снимка на една от стюардесите на пътническия самолет Ан-148, който днес се разби в Подмосковието. Съдейки от профила й в социалната мрежа, Анастасия Славинская е била онлайн минути преди инцидента.\nОстаналите членове на екипажа са:  \nВалерий Губанов - командир на екипажа \nСергей Гамборян - втори пилот \nВиктория Кобол - стюардеса \nОлег Сергеев - техник \nАндрей Рябинин - техник \nСергей Гамборян, втори пилот Сергей Гамборян, втори пилот \n  Превод: БЛИЦ \n", "date": "2018.02.11", "title": "Трагедията е огромна! Красивата стюардеса Анастасия е сред загиналите при катастрофата на Ан-148 в Подмосковието (СНИМКИ)"}
{"url": "https://www.blitz.bg/svyat/izvnredno-ptnicheski-samolet-ss-71-dushi-na-borda-se-razbi-v-podmoskovieto-ima-mnogo-zhertvi-snimkivideo_news578378.html", "text": "Пътнически самолет на Саратовските авиолинии изчезна от радарите след излитането си от московското летище „Домодедово“. Самолетът Ан-148, летящ към Орск, е изчезнал над Раменския район на Подмосковието.\nНа борда на машината е имало 71 души - 65 пътници и няколко души екипаж. Сред пътниците е имало и малко дете. \nМалко по-късно от извънредните служби в Подмосковието съобщиха, че изчезналият Ан-148 е открит в поле в Раменски район край руската столица. Всички хора на борда на самолета са загинали. \nПо случая се води разследване. \nМестните властите предполагат, че причината за падането му е неспазване на изискванията на безопасност за въздушния транспорт.  \nКъм мястото на инцидента пътува руският министър на транспорта Максим Соколов. На мястото вече е губернаторът на Подмосковието Андрей Воровев.  \n", "date": "2018.02.11", "title": "Извънредно! Пътнически самолет със 71 души на борда се разби в Подмосковието, има много жертви (СНИМКИ/ВИДЕО)"}
{"url": "https://www.blitz.bg/layfstayl/skorost/istinsko-ferrari-za-po-malko-ot-25-000-snimki_news578337.html", "text": "За €25 000 трудно може да се намери дори прилична реплика на Ferrari. Автомобилът от снимките наистина е произведен в Маранело, но страда от някои недостатъци - нуждае се от ремонт и най-вече от двигател, пише Факти бг.\n \n Червеното F430 се продава в холандска автокъща. Понесло е доста тежки щети и възстановяването му изглежда сложна задача. За сметка на това струва само €24 200, а 4.3-литровият V8 може с 489 к.с. да бъде заменен с по-скромен и евтин мотор. \n \n \n \n \n \n \n", "date": "2018.02.11", "title": "Истинско Ferrari за по-малко от €25 000 (СНИМКИ)"}
{"url": "https://www.blitz.bg/layfstayl/izvestnite-rozhdenitsi-na-11-fevruari_news578344.html", "text": "\n Днес повод за празнуване и почерпка имат: \n  У нас: Проф. дин Александър Костов , директор на Института за балканистика с Център по тракология Борислав Борисов , депутат от ГЕРБ в 44-ото НС Миряна Башева , журналистка и поетеса, много от стиховете й са популярни песни (като “Дано” на Богдана Карадочева, “Тежък характер” на Йорданка Христова, “Как си ти” на братя Аргирови, “Булевардът” на Михаил Белчев, \"Ако имаш време\" на Тангра и Александър Петрунов, „Нека да е лято“ на Тоника...) Муса Палев , ексдепутат от ДПС в 41-ото, 42-ото и 43-ото НС. Радослав Янкулов , журналист, бивш генерален директор на БНР (23 май 2013 г. - 17 май 2016 г.) Румен Дунев , един от най-известните наши втомобилни състезатели, шампион по автомобилизъм Стефан Тафров , дипломат, бивш постоянен представител на България в ООН в два непоредни мандата (2001 – 2006) и (31 януари 2012 г. – 25 юли 2016 г.), Бил е посланик в Италия и Малта, Великобритания и Северна Ирландия, Франция и постоянен представител в ЮНЕСКО Проф. д.ик.н. Стоян Денчев , ректор на Университета по библиотекознание и информационни технологии Явор Божанков , депутат от БСП за България в 44-ото НС, юрист, председател на Асоциацията на рециклиращата индустрия в България. \n  По света:  Адел Паркс , британска писателка на бестселъри в жанра съвременен дамски роман или чиклит, позната у нас със “Синдромът ХЮ”, “Да си намериш майстора”, „Чуждото е по-сладко“ Деймиън Люис , английски актьор и продуцент, носител на награди „Златен глобус“, „Еми“ и „Сателит“, известен най-вече с ролите си на Соумс Форсайт в минисериала „Сага за Форсайтови“, Ричард Уинтърс в минисериала „Братя по оръжие“, детектив Чарли Крус в сериала „До живот“ и сержант Никълъс Броуди в сериала „Вътрешна сигурност“. Напоследък го видяхме в екранизацията по книгата на Джон Льо Каре „Изменник по вкуса ни“ и в сериала „Милиарди“ Дженифър Анистън , американска филмова и телевизионна актриса, известна в средата на 90-те и в началото на 21 век с ролята си на Рейчъл Грийн в популярния американски комедиен сериал „Приятели“, роля, за която печели „Еми“, „Златен глобус“ и „Наградата на гилдията на актьорите“. Запитана дали сериалът “Приятели“ ще има продължение, съвсем наскоро тя отговори шеговито: „Напълно е възможно да има продължение. Джордж Клуни се ожени, значи всичко е възможно! Мисля, че е чудесно“. Кели Роуланд , американска R&B певица и бивш член на групата Дестинис Чайлд, а след разпадането на групата прави дует с певеца Нели – „Dilemma“. Мълчалива след парчето „I Know What You Did Last Summer“ от 2015 г., записано в сътрудничество с Джейкъб Уайтшейдс, тя участва в нов проект, съвместно с Миси Елиът и рапъра Бъста Раймс. Парчето им \"Get It\" излезе на 2 февруари 2018 г. Майк Шинода , американски музикант и рапър, известен с основаването и участието си в Linkin Park и със собствения си проект Fort Minor. В края на януари 2018 г. публикува нов албум \"Post-Traumatic\" (Пост-травматично) Тейлър Лаутнър , американски актьор, анимационен дубльор и фотомодел, както и майстор по бойни изкуства, станал секс символ и тийн идол, благодарение на ролята си на върколака Джейкъб Блек във филмовата адаптация на сагата „Здрач“. Известен и от втория сезон на сериала „Кралици на ужаса“ като д-р Касиди Каскейд Хосе Мария Кайехон , испански футболист играл за Реал Мадрид, Еспаньол, сега с екипа на Наполи. С последното му попадение с вчерашна дата в мрежата на Лацио и с победа от 4:1 отборът му се върна на върха в италианската Серия А Шерил Кроу , американска певица, пяла с Ролинг Стоунс, дуети с Мик Джагър, Майкъл Джексън, Ерик Клептън и Кид Рок. Носителката на 11 награди „Грами“ присъедини гласа си към редица знаменити защитнички на интересите на жените в музикалната индустрия. Прословутите дами изригнаха срещу дискриминационния коментар на Нил Полтноу, президент на Академията за звукозаписи на САЩ, присъждаща наградите Грами, който на 28 януари 2018 г. заяви, че жените трябва да умножат своите усилия, ако искат да бъдат сред номинираните или лауреатите \n \n", "date": "2018.02.11", "title": "Известните рожденици на 11 февруари"}
{"url": "https://www.blitz.bg/svyat/nedovolen-mzh-okrvavi-mol-ubi-zhena-i-rani-12-dushi_news578405.html", "text": "\n Една жена бе убита и 12 души бяха ранени днес, след като мъж нападна с нож посетители на търговски център в пекинския район Сидан, съобщи Ройтерс, цитирайки полицията. Нападателят бе задържан. Съобщава се само фамилното му име - Чу, на 35 години от северната провинция Хънан.  \nТой е казал, че е извършил нападението \"като израз на недоволство\", но не е уточнил от какво.  \nРанените - трима мъже и 10 жени, са били откарани в болница, където една от жените е починала.  \nПрестъпленията, придружени с насилие, са редки в Китай в сравнение с много други страни. Мерките са сигурност в големите градове са много сериозни, но през последните години имаше поредица от нападения с ножове или брадви, като много от тях бяха срещу деца, отбелязва Ройтерс.  \nСидан се намира в западната част на Пекин и е един от главните търговски райони на града. Там се намират едни от най-големите и популярни търговско-развлекателни центрове на китайската столица.  Източник: dir.bg \n", "date": "2018.02.11", "title": "Недоволен мъж окървави мол, уби жена и рани 12 души"}
{"url": "https://www.blitz.bg/svyat/blizkite-na-zhertvite-ot-an-148-sa-smazani-ot-mka-sbrtserazdiratelni-kadri_news578396.html", "text": "Близките на загиналите пасажери от пътническия самолет на Саратовските авиолинии Ан-148, който се разби в Подмосковието, са смазани от мъка. Съдейки от кадрите от летището в Орск, роднините, очакващи полета от Москва, вече знаят за трагедията.\nНа летището вече има лекари и психолози, които работят с почернените хора. \nОчевидци съобщават, че в залата, където се очакват пристигащите, не се допуска никой. Някои от присъстващите са в истерия. \nПрипомняме, че пътнически самолет на Саратовските авиолинии изчезна от радарите малко след излитането си от летище \"Домодедово\". На борда на машината е имало 71 души. Всички те са загинали. Според една от версиите лайнерът се е сблъскал в хеликоптер на руските пощенски служби.  \nПо случая се води разследване. \n \n \n Ето и списък с имената на загиналите пътници: \n Превод: БЛИЦ \n \n", "date": "2018.02.11", "title": "Близките на жертвите от Ан-148 са смазани от мъка (СЪРЦЕРАЗДИРАТЕЛНИ КАДРИ)"}
{"url": "https://www.blitz.bg/svyat/otkrikha-prvata-cherna-kutiya-na-ptnicheskiya-samolet-koyto-se-razbi-kray-moskva-video_news578408.html", "text": "Спасителите, които работят в района на самолетната катастрофа в Раменския район на Подмосковието, са открили първата черна кутия на разбилия се по-рано днес пътнически самолет Ан-148. Търсенето на другите записващи устройства продължава.\nМеждувременно бе съобщено, че отломки от втора летателна машина в района не са открити. Това отхвърля версията, че лайнерът се е сблъскал в небето с хеликоптер на руските пощенски служби. Тази информация бе опровергана и от самата служба. От там съобщиха, че не разполагат с хеликоптери.  Превод: БЛИЦ \n", "date": "2018.02.11", "title": "Откриха първата черна кутия на пътническия самолет, който се разби край Москва (ВИДЕО)"}
{"url": "https://www.blitz.bg/svyat/iztochnik-ot-razsledvaneto-obyavi-prva-versiya-za-katastrofata-s-an-148-i-poslednite-dumi-na-pilotite-audio_news578403.html", "text": "Пътническият самолет Ан-148 е бил във въздуха малко повече от 2 минути. След това е изчезнал от радарите и е спрял да отговаря на авиодиспечерите.\nЛайнерът е паднал между селата Степановское и Аргуново. Никой от пътниците и екипажа не е оцелял. \nПо първоначални данни, самолетът се е разрушил във въздуха. Източник, запознат с разследването, заяви, че пилотът на машината е съобщил за неизправност. Самолетът е трябвало да извърши аварийно кацане в град Жуковский.  \nДо катастрофата се стигнало след отказ и последвала експлозия на един от двигателите.  \nКомандирът на екипажа - 51-годишният Валерий Губанов е бил много опитен пилот, с над 5 000 летателни часа зад гърба си. От Саратовските авиолинии съобщиха, че само със самолет от този тип Губанов е имал 2 800 летателни часа.  \n„По предварителни данни, самолетът Ан-148 е излетял в 14:24 часа на 11 февруари, но в 14: 28 часа е изчезнал от радарите и е паднал в Раменския район на Подмосковието”, се посочва в съобщението на държавното обвинение.   \nДо мястото на инцидента се допускат само представители на специалните служби. Появи се информация, че журналист е бил набит от двама служители в униформа. Мъжът е искал да направи няколко снимки, но служителите на Министерството на извънредните ситуации са го отпратили с юмруци.  \n  Превод: БЛИЦ \n \n", "date": "2018.02.11", "title": "Източник от разследването обяви първа версия за катастрофата с Ан-148 и последните думи на пилотите (АУДИО)"}
{"url": "https://www.blitz.bg/svyat/smrazyavashchi-krvta-kadri-18-ot-podmoskovieto-razkrivat-mashchabite-na-tragediyata-ss-samoletnata-katastrofa_news578419.html", "text": "В руските медии се появиха нови снимки от мястото на самолетната катастрофа в Подмосковието, при която загинаха 71 души. Зловещите кадри са запечатали част от личните вещи на разбилия се самолет на Саратовските авиолинии.\nИз полето са разпръснати дрехи и обувки. Някои медии съобщават и за части от тела.  \n \n", "date": "2018.02.11", "title": "Смразяващи кръвта КАДРИ 18+ от Подмосковието разкриват мащабите на трагедията със самолетната катастрофа"}
{"url": "https://www.blitz.bg/svyat/kazakhstanskata-vanga-smrazi-mrezhata-ss-zloveshcho-predskazanie-za-nepoznati-zhivotni-ubiytsi-i-more-ot-zhertvi_news578192.html", "text": "В мрежата се появи ново предсказание на екстрасенса Вера Лион, по-известна като „Казахстанската Ванга”.  Следва да се отбележи, че нещата, които според пророчицата ще се случат през 2018 година, в никакъв случай не могат да се определят като оптимистични.\nЯсновидката предрича, че през тази година светът ще бъде връхлетян от екологични катастрофи. Потопи, урагани и страшни епидемии ще се стоварят върху Земята със страшна сила. Хората ще се сблъскат и с неизвестна болест, която ще донесе „море от жертви”. \nЛион предупреждава и за „непознати животни убийци”, които ще накарат хората да напускат родните си страни. \nНа САЩ и Европа Казахстанската Ванга предсказа нови терористични атаки. Великобритания може да потъне под водата, а Германия ще бъде засипана от сняг. \n  Източник: u-f.ru. \nПревод: БЛИЦ \n", "date": "2018.02.11", "title": "Казахстанската Ванга смрази мрежата със зловещо предсказание за непознати животни убийци и море от жертви"}
{"url": "https://www.blitz.bg/svyat/zhivot-po-kholivudski-s-pentkhaus-na-pokriva-ot-tova-zhilishche-v-mayami-shche-vi-sekne-dkht-snimki_news578431.html", "text": "\n В Маями построиха Oceana Bal Harbour - сграда с луксозни апартаменти. Изкуството е дълбоко вкоренено в тъканта  - две скулптори на най-скъпия жив артист Джеф Кунс украсяват двора . И така я превръщат в единствен по рода си шедьовър. Разкошен пентхаус на последния етаж е „черешката на тортата” - цената му е 29,5 млн. долара. Притежателят на имота обаче ще има и 1/240-та част от двете скулптори в сградата.  \nПентхаусът е разположен на 28-я етаж и разполага с 2900 квадратни метра външни пространства. Има пет спални, 7 бани, сауна, стая за спортни занимания, два кабинета и стая за масаж. Основната баня е по дизайн на Piero Lissoni с огромна вана. Кухнята също е оборудвана с дизайнерски уреди и материали.    \n„Плутон и Просерпина” (Pluto and Proserpina) - една от скулптурите на Кунс, е на главния вход. Високото 11 фута произведение е направено от полирана неръждаема стомана и живи растения. Другата скулптура, „Балерината”, е близо до басейна. Собственикът на сградата е платил за нея 14 млн. долара, твърдят щатски медии.  \nOceana Bal Harbour е истинско 5-звездно изживяване за купувачите на нови жилища. Инвеститорите не спират да хвалят артистичността на своите апартаменти и това, че те са на първа линия до брега на океана. Прозорци от пода до тавана, бани, наподобяващи СПА, високи тавани, подови настилки от твърда дървесина са сред екстрите. Съществува ресторант край басейна, СПА център от световна класа, големи басейни и още много екстри. Големият плюс е, че сградата е на две крачки от плажа, а всички жилища имат балкони с гледка към Атлантическия океан. \n \n", "date": "2018.02.11", "title": "Живот по холивудски с пентхаус на покрива, от това жилище в Маями ще ви секне дъхът (СНИМКИ)"}
{"url": "https://www.blitz.bg/svyat/tova-sa-chast-ot-zhertvite-na-katastrofata-kray-moskva-snimki_news578432.html", "text": "В разбилия се в Подмосковието пътнически самолет са пътували предимно жители на Оренбургска област, които са се прибирали по домовете си.\n Билет за самолета си купила студентка от Руския държавен университет по нефт и газ Уляна Сон, която се прибирала при близките си.   \n \n Фиргат Тулкубаев, Орск: \n \n Людмила Ковчуга, Орск: \n \n В авиокатастрофата е загинал и випусник на Оренбургския филиал на Академията за национална сигурност, отбрана и обществен ред Владимир Ремарчук. \n \n Иля Полетаев, Орск: \n \n Крискентия Алексеенко, Астрахан: \n \n Иля Ведиборенко, Новотроицк: \n \n На борда на лайнера е имало и рожденик - на 11 февруари Иля Ставский е навършил 33 години. \n \n", "date": "2018.02.11", "title": "Това са част от жертвите на катастрофата край Москва (СНИМКИ)"}
{"url": "https://www.blitz.bg/svyat/golyama-tragediya-s-mladi-zhena-i-mzh-v-kaymakchalan-na-granitsata-mezhdu-makedoniya-i-grtsiya_news578430.html", "text": "\n Двама алпинисти от Македония загинаха по време на катерене от гръцката страна на планината Каймакчалан, която се намира на границата между двете страни, предаде МИА. \n Двамата са загинали вчера, най-вероятно при падане в пропаст. \n Телата им са били изтеглени от гръцки пожарникари днес. \n Двамата – жена на 25 години и мъж на 35 – са били част от 50-членна група в Агиос Атанасиос в района Пела. Те обаче се отделили от групата и се загубили. По-късно телефоните им били локализирани и така телата им били намерени.  \n", "date": "2018.02.11", "title": "Голяма трагедия с млади жена и мъж в Каймакчалан, на границата между Македония и Гърция"}
{"url": "https://www.blitz.bg/obshtestvo/ot-vnshno-sobshchikha-dali-v-razbiliya-se-samolet-e-imalo-blgari_news578387.html", "text": "\n До момента няма постъпила информация за пострадали български граждани при инцидент с разбил се пътнически самолет в Подмосковието, съобщиха от Външно министерство.  \nПо-рано днес пътнически самолет на Саратовските авиолинии се разби в Подмосковието със 71 души на борда - 65 пътници и 6 души екипаж. Самолетът Ан-148, изпълняващ полет от летище Домодедово (Москва) за град Орск, след излитане е изчезнал от радарите. \nКъм този момент няма български граждани, които да са търсили съдействие от българските дипломатически мисии. Посолството в Москва следи развитието на ситуацията и е поискало информация за пътниците на борда. \nБългарските граждани, които желаят да получат актуална информация за обстановката или да подадат сигнал за техни близки, могат да го направят на дежурния телефон на посолството на Република България в Москва +7 495 234 0226, както и на денонощния телефон за съдействие на български граждани в чужбина на дирекция „Ситуационен центъ‪р” ‪+359-2-948-2404; +359-2-971-3856. \n \n", "date": "2018.02.11", "title": "От външно съобщиха дали в разбилия се самолет е имало българи"}
{"url": "https://www.blitz.bg/obshtestvo/tri-godini-sled-tragediyata-s-granicharya-kray-gorno-yablkovo-razsledvaneto-zatsikli_news578370.html", "text": "Помните ли трагичния инцидент край странджанското село Горно Ябълково от 26 декември 2014 година, отнел живота на 33-годишния Асен Асенов? Тогава ЗИЛ с гранични полицаи се обърна в канавката, един служител на МВР загина, а други шест бяха ранени – като на война в мирно време, пише „Флагман“.\nОще в първите дни след трагедията източници, пожелали анонимност твърдяха, че камионът бил технически неизправен – без спирачки, скорости и блокажи – пътуващ ковчег. Зад волана бил Асен Асенов, който изпуснал контрола над неизправната машина и се обърнал в канавката, а от удара издъхнал на място, оставяйки двете си деца сираци. \n  \nВдигна се сериозен медиен шум, а тогавашният вътрешен министър Веселин Вучков се срещна със синдикатите, обещаваше независимо и пълно разследване и подобряване на условията на граничните полицаи. \n  \nСлед като медийния интерес стихна и разследването зацикли. Според близките на 33-годишния Асен Асенов то е било непълно и са допуснати множество нарушения. \nВ крайна сметка е прекратено, а преди няколко дни отказът е потвърден и от Бургаския окръжен съд, който е счел, че няма виновен за трагедията край Горно Ябълково. \n \n", "date": "2018.02.11", "title": "Три години след трагедията с граничаря край Горно Ябълково разследването зацикли"}
{"url": "https://www.blitz.bg/obshtestvo/regioni/vazhno-oshche-tri-obshchini-otvaryat-klasnite-si-stai-ot-utre_news578401.html", "text": "От 12 февруари се възобновяват учебните занятия в общините Пловдив, Асеновград и Родопи, съобщава радио Фокус–Пловдив.\n Със свои заповеди кметовете на трите общини обявиха дните от 7 до 9 февруари за неучебни. Мярката бе взета заради продължаващата висока заболеваемост от остри респираторни заболявания и грип. \n Така междусрочната ваканция за учениците, която започна от  5 февруари (понеделник), се удължи до края на седмицата. \n Данните на Регионалната здравна инспекция и на Регионалното управление по образование в Пловдив сочат, че заболеваемостта сред учениците е намаляла, като се очаква от 12 февруари по-голямата част от тях да са в класните стаи. \n", "date": "2018.02.11", "title": "Важно! Още три общини отварят класните си стаи от утре"}
{"url": "https://www.blitz.bg/obshtestvo/yaponskiyat-grip-schupi-rekord-po-zarazeni_news578406.html", "text": "\n Японският грип счупи рекорда по брой на заразени в сравнение с миналата година. „Ямагага“ изненада вирусолозите, които очакваха другите два щама – „Мичиган“ и „Хонконг“, да предизвикат епидемия. \nОказва се обаче, че японската зараза доминира, като само през последната седмица болните набъбнаха до 400 хиляди. Въпреки че епидемията е към края си, последствията от недоизлекуваните инфекции са дори по-опасни. Лекарите съветват да не прекратяваме лечението своеволно и да се пазим, защото „Ямагага“ можел да ни повтори точно когато мислим, че сме напълно здрави.\n", "date": "2018.02.11", "title": "Японският грип счупи рекорд по заразени"}
{"url": "https://www.blitz.bg/obshtestvo/blgarka-razkaza-kolko-khubavo-zhivee-s-mzh-po-mlad-ot-neya-s-31-godini_news578423.html", "text": "\n Анжелика е председател на гражданско движение. Алекс има хардкор банда и всеки ден по няколко часа репетира вкъщи с китарата. Александър е с цели 31 години по-млад от жена си. Няма никакви недостатъци в съжителството с по-млад мъж, категорична е Анжелика в разказ пред \"120 минути\" по bTV. \n Когато излизат навън, повечето хора ги възприемат като майка и син. Това не пречи на двамата да се обичат безумно – напук на всички предразсъдъци. \n Правилата най-общо казано се спазват, това са законите. Когато не нарушаваш спокойствието на никого и си в хармония с партньора си, се живее прекрасно, казва Анжелика Цокова. \n Александър каза, че са се запознали още в началото на \"Фейсбук\". Написал й съобщение за Нова година, а тя му върнала отговор дали иска да са приятели. Говори ли са си общи неща две седмици. \n Анжелика разказа, че на първата среща изпитала приятелство. Около месец са си говорили по телефона, после ходили на театър, изложби, концерти, имали повече общи интереси и неща, които вълнуват двамата и това било основното. Никога не си е мислила, че може да има връзка с толкова млад мъж, поясни тя. \nПроблеми са имали с неговото обкръжение, докато нейните приятели са били толерантни, допълни жената. Минаха няколко месеца докато се усетя комфортно в тази ситуация, каза още Анжелика. \n Той допълни, че тя го е научила как да подбира хората около себе си и да знае кои са правилните за него хора. \n Разликата във възрастта учи на толерантност, каза Анжелика. \n „Да даваш възможност на другия да се себеизразява, нещо което в по-балансирано възрастово двойки много трудно се получава. Поне аз имам такива наблюдения от моите приятелства и контакти. Когато разликата ви е голяма, се опитваш по някакъв начин все пак да се поставиш и в обувките на другия човек, да разбереш какво е важно за него, какви са му приоритетите. По същия начин и той изследва средата, ситуацията, моето отношение, поведението ми. Мисля, че най-основното е една толерантност, едно уважение и създаване на едно такова личното пространство, което по някакъв начин да обгрижваш и да пазиш личното пространство на другия човек”. \n", "date": "2018.02.11", "title": "Българка разказа колко хубаво живее с мъж, по-млад от нея с 31 години"}
{"url": "https://www.blitz.bg/obshtestvo/stolitsa/kakvi-tayni-kriyat-3-etazhnite-podzemiya-na-mavzoleya-na-georgi-dimitrov-postroen-za-6-a-sboren-za-7-dni_news578371.html", "text": "\n Бившият мавзолей на комунистическия лидер Георги Димитров, който бе съборен през 1999 г., отново ще събира посетители в своето подземие. Тази седмица стана ясно, че то ще бъде превърнато в галерия за съвременно изкуство. Идеята е на зам.-кмета на Столична община Тодор Чобанов и тя бе одобрена от Общинския съвет в четвъртък. Намерението е историческото място и изкуството да привличат повече туристи, \nПод съборения мавзолей има три подземни нива, свързани с тунели, които са строени по царско и по социалистическо време.  \nНа първото ниво под земята се е намирала стаята за \"разкрасяване\" на балсамирания Георги Димитров. Сваляли са го долу с асансьор, за да овлажняват с балсамационен разтвор откритите му части - ръце и лице, както и да оправят грима. \n\"Преобличали го редовно, поне веднъж годишно, но якичките на ризите сменяли често, доколкото можеше да се разбере от обясненията на двамата експерти, които са поддържали тялото\", разказа преди няколко години журналистът Иван Бакалов e-vestnik.bg. \n\"Единият, доц. Петър Гълъбов, даде по онова време интервюта, в които обясни технологията. Два пъти в седмицата тялото е сваляно в стаята, за да овлажняват с балсамационен разтвор откритите му части - ръце и лице. Те изсъхвали при престоя в херметическия затварящия се саркофаг. Доцентът се гордееше, че от всички мавзолеи, направени по съветска технология, само в България тялото на Георги Димитров е било оставено да се поддържа от наши експерти. Технологията била достижение на науката, каза доцентът\", продължава Бакалов.  \nТогава служителят от общината им обяснил, че когато изваждат тялото на Димитров веднъж годишно, го потапяли в 300-литрова вана с балсамационен разтвор. И за да потъне, пълнели изпразнения му труп със стъклени топчета. След престой в разтвора, тялото се напълвало с тампони, напоени с балсамационен разтвор и се зашивало. Така до следващата процедура. Всеки път тялото е зашивано и разшивано, но тъканите били добре запазени и не се разкъсвали - доказателство за качеството на балсамацията, според обясненията на доц. Гълъбов. \nИменно в тази стоя ще се разположи и галерията за съвременно изкуство, а на долните нива ще е хранилището. \n\"Идеята е бункерната атмосфера да се запази\", твърди зам.-кметът Чобанов \nПодземните нива на мавзолея са свързани с мрежа от тунели, които водят до важни държавни институции. \nЕдин от тях е ползван за извеждане на балсамираните останки на тялото на Георги Димитров и погребано до майка му в Централните софийски гробища в края на юли 1990 година. \nРешението на правителството за погребване на Георги Димитров е взето на 17 юли 1990 г., но няма документи кога е изпълнено. Смята се, че церемонията е била извършена в пълна секретност в малките часове на нощта.  \nИзграждането на мрежа от тунели започва след Първата световна война, защото става ясно колко важна роля в бъдеще има авиацията и се строят като убежища при бомбардировки. \nНад 200 километра катакомби опасват земята под София, твърдят запознати пред \"168 часа\".  \nПо времето на социализма продължава изграждането на тунели, които стигат до важни държавни институции. Плановете им били тайна, за която се е грижила директно Държавна сигурност.  \nНай-възловият проход е този под мавзолея, като един от тунелите стига до до Бившия партиен дом.  \nПод трето ниво на мавзолея има още един тунел, който води до мазетата на БНБ. Той е строен по времето на цар Борис III и има връзка със Съдебната палата. \nТунелите са били поддържани в готовност за евакуация на Тодор Живков и комунистическата номенклатура по време на манифестация или други масови прояви, в които са участвали. До евакуация обаче никога не се е стигало. \n„Влизал съм в този проход. Представлява тясна пътека. Може би е широк 1,50 метра и висок 2 метра. Беше боядисано и поддържано преди 1989 г.\",  казва още Иван Бакалов. \nСпоред него под самия мавзолей е имало 6 нива надолу. Там е съществувало голямо хранилище като бомбоубежище. Схемата за спасяване е била различна за различните категории началници. Първо се е мислело за членовете на политбюро, след това за Централния комитет и чак след това за служителите в партийния апарат. Всички те е трябвало да използват различни трасета в случай на опасност. \nТези тунели са били поддържани и използвани за тренировки на персонала, който е трябвало да евакуира номенклатурата от опасния район. В такъв случай охраната е трябвало да се обади на дежурния, който да даде различни трасета за всички началници и да се действа възможно най-бързо. \nОсвен с мавзолея бившият партиен дом е свързан и с Министерството на отбраната. Идеята е била за нещо като бункер при евентуална военна опасност. \nСпоред свидетели в последните години преди падането на Тодор Живков е имало план за строеж на тунел между Народното събрание и Софийския университет „Св. Климент Охридски“. Той дори е бил започнат, но впоследствие е отложен и така и недовършен и по-късно срутен при строителството на метрото. \nЗатова този проход не е могъл да бъде използван за извеждане на депутатите от фаталната нощ на 23 срещу 24 юли при атаката на парламента, защото е бил срутен по време на строителството на метрото. \n", "date": "2018.02.11", "title": "Какви тайни крият 3-етажните подземия на мавзолея на Георги Димитров, построен за 6, а съборен за 7 дни"}
{"url": "https://www.blitz.bg/obshtestvo/novi-amfeti-zalivat-ulitsata-ksat-glavi-za-20-chasa-vodyat-dori-do-smrt_news578427.html", "text": "\n \n \n \n", "date": "2018.02.11", "title": "„Нови” амфети заливат улицата, „късат глави” за 20 часа, водят дори до смърт!"}
{"url": "https://www.blitz.bg/svyat/nechuvano-zapodozryan-za-terorizm-zapochna-rabota-kato_news578386.html", "text": "\n Престъпник, заподозрян за тероризъм, премина проверка и започна работа на лондонско летище. Заподозреният в тероризъм, насилие и грабеж Мохамед Абдулахи Мохамуд успя да премине проверката за сигурност и получи работа на лондонското летище „Хийтроу”, съобщи в. „Дейли мейл”. \nМохамуд станал носач в зоната за първа класа на терминал 3 в началото на февруари. Бившият престъпник работил 5 дни на най-голямото британско летище. За това време успял да снима самолет от близко разстояние и да публикува снимките в социалните мрежи, по които може да се съди, че е имал достъп до пистата за излитане. \nВ края на седмицата от летището съобщиха, че новият им служител е включен в списък на заподозрени в тероризъм, той има 17 псевдонима и богат списък обвинения в грабеж, пране на пари, заплаха за убийство и насилие. 31-годишният Мохамуд е лежал и 5 години в затвора. \nОт службата за сигурност обясниха, че проверката отнема известно време, затова не са разбрали веднага с кого си имат работа. \nОт летището уточниха, че Мохамуд е имал временен пропуск, на входа е бил внимателно претърсван, а когато трябвало да влиза в зона с повишено ниво на контрол, винаги бил придружаван от служител на службите за сигурност, затова формално няма нарушаване на закона. \n„Хийтроу” се смята за второ по натовареност летище в света и първо в Европа. То има пет пътнически терминали и един товарен и годишно обслужва 67 млн. пътници.\n", "date": "2018.02.11", "title": "Нечувано! Заподозрян за тероризъм започна работа като..."}
{"url": "https://www.blitz.bg/obshtestvo/regioni/rukhna-chast-ot-ogradata-na-gimnaziyata-po-stroitelstvo-v-khaskovo-snimki_news578429.html", "text": "В ранния следобед рухна част от тухлената ограда на хасковската Професионална гимназия по дървообработване и строителство “Цар Иван Асен II”. При инцидента няма пострадали минувачи, но е затворена улица “Велека”.\nПадналата ограда е на футболното игрище зад общежитията на гимназията. Хора, живеещи в района споделиха пред Haskovo.info, че оградата не е строена качествено и ако не се вземат мерки ще падне цялата, съобщава Haskovo.info. \nДиректорът на гимназията Мариела Златева заяви, че преди време е имало сигнал от граждани за лошото състояние в което се намира оградата. Той е изпратен до общината, а кметът Добри Беливанов го е препратил на Златева. От гимназията са сформирали комисия, която след като е огледала оградата е решила, че работата е сериозна и не може да бъде извършена от училището – трябва да се правят подпорни стени. \nОт общината заявиха, че в понеделник ще изпратят проверка на рухналата ограда.\n", "date": "2018.02.11", "title": "Рухна част от оградата на гимназията по строителство в Хасково (СНИМКИ)"}
{"url": "https://www.blitz.bg/obshtestvo/regionalniyat-ministr-obyasni-kakvo-e-polozhenieto-v-stranata-sled-padnaliya-snegovalezh_news578436.html", "text": "Ситуацията по пътищата в страната след снеговалежа е овладяна. Това съобщи министърът на регионалното развитие и благоустройството Николай Нанков.\n\"Факт, зимата е сравнително мека, но усилията, които полагат колегите от Агенция \"Пътна инфраструктура\" и пътноподдържащите фирми, мисля, че дават резултати. Ситуацията е овладяна с политиката, която провеждаме не само тази година, а и миналата. Затварянето на отделни отсечки, тогава, когато имаме наистина тежка и кризисна ситуация, за да може по-ефективно, по-бързо да се извършва снегопочистването, се затваря за тежки автомобили, както снощи например прохода Предела, Рожен, Петрохан, а и конкретни отсечки\", каза Нанков пред БНР. \n\"Днес в Североизточна България, Шуменско основно, имахме затруднена обстановка, отново за по час, два бяха затваряни третокласни пътища в Шуменска област, второкласният път Силистра, Добричко, по половин час, но с единствената цел да се извърши качествено, бързо снегопочистване\", допълни той. \n", "date": "2018.02.11", "title": "Регионалният министър обясни какво е положението в страната след падналия снеговалеж"}
{"url": "https://www.blitz.bg/obshtestvo/stolitsa/nevizhdano-stotitsi-milioni-khora-se-trupat-po-garite-nay-masovata-migratsiya-v-sveta-e-v-razgara-si-snimkivideo_news578425.html", "text": "\n И днес продължава най-масовата човешка миграция в света заради предстоящата Китайска нова година, предаде Ройтерс. Стотици милиони хора се трупат по гарите в Пекин и градовете в цялата страна, за да се приберат при близките си за празниците.  \nГолемите пътувания около пролетния фестивал продължават 40 дни - от първи февруари до 12 март. 3 милиарда души се очаква да кръстосат страната. Китайското министерство на транспорта съобщи, че до момента почти 90 милиона души са пътували с влак от началото на месеца. \nОбщо 937 влака бяха добавени към железопътната система в страната, за да поемат очакваните повече от 11 милиона курса през 11-ия ден на пролетния фестивал. \nГай Сионовей, който работи в Пекин, но е от провинция Хъбей сподели: \"Прибирам се, за да посетя родителите си. Далеч съм от вкъщи повече от година. Обикновено все съм твърде зает, за да се обадя на родителите си, повече говоря с приятелите си, отколкото с тях. Така че на нова година ще се прибера вкъщи, за да ги видя и да се погрижа за тях. Имам възможност само няколко дни през годината да бъда с тях и това е сега. \nТ. нар. Лунна нова година е най-големият празник в Китай. Тази година тя е на 15 февруари и ще бъде посрещната Годината на кучето. \nУ нас пък празникът ще се отбележи с музика, танци и арт работилници. Под стъкления купол на Ларгото, жителите и гостите на града могат да се включат в празненството. \n \n \n \nГостуващи китайски изпълнители представят традиционни песни и танци. Интерактивните работилници пък разкриват обаянието на класическите китайски занаяти. \n \n \n \nЖелаещите могат да научат повече за различни изкуства, като сплитане на китайски плетеници, изкуството изрязване на хартия или плетени фигурки от палмови листа, например. Могат да правят и фигурки от тесто. \nТържествата се организират от Китайския културен център в София и Столичната община. \n \n \n \nКитайската Нова година се нарича още Пролетен фестивал. Датата й се променя всяка година, защото следва лунния календар. \n„Обикновено празникът се пада в периода 21 януари - 20 февруари. Тази година е на 15 срещу 16 февруари. Традиционните събития, свързани с празнуването на китайската Нова година, започват около седмица-две преди това”, обясни Гу Хонсин, съветник по културните въпрос при посолството на Китай в България. \n \n \n \nТвърди се, че около 1/6 от хората в света празнуват китайската Нова година. \nС нея започва зодиакалната година на ново животно. 2018 година е Годината на кучето. \n", "date": "2018.02.11", "title": "Невиждано! Стотици милиони хора се трупат по гарите, най-масовата миграция в света е в разгара си (СНИМКИ/ВИДЕО)"}
{"url": "https://www.blitz.bg/obshtestvo/poreden-nash-moderen-rob-s-novi-shokirashchi-razkritiya-za-fermata-ot-ada-v-kornuol_news578327.html", "text": "Десетки българи, които работят в английски ферми в Корнуол, се страхуват да говорят за условията на труд. Собствениците на селските стопанства забраняват контактите им с журналисти.\nРабота по 10 – 12 часа, номер вместо име и отношение като към роби –това разказа пред bTV млад мъж, който се е завърнал след работа във ферми на британския остров. \n  \nДамян Драганов е работил  в английски ферми два пъти-през 2013 г. и 2014 г. \n  \nЗаминал чрез българска фирма с офис във Велико Търново, а в Англия го  посрещнали представители на вече скандално известната фирма. Договорът му бил стандартен –за шест месеца, но и в двата случая  се прибрал по-рано заради тежките условия на труд, различни от договорените. \n  \nПървата ферма е в Мейтън, област Кент и е за бране на ягоди, а втората – в градчето Скелмерсдейл, между Манчестър и Ливърпул, за бране на праз. \n  \nУсловията, в които живеели, били ужасяващи, съобщават британските медии \nЗаради 12-часовия работен ден и лошите условия на труд мъжът поискал от фирмата посредник да бъде преместен. Те обаче не му вдигали телефона и той се прибрал с България, след като едва събрал пари за обратен билет. \n \n", "date": "2018.02.11", "title": "Пореден наш модерен роб с нови шокиращи разкрития за фермата от ада в Корнуол"}
{"url": "https://www.blitz.bg/svyat/izrael-uvelichava-broya-na-bezpilotnite-si-samoleti_news578365.html", "text": "Израелските ВВС (IAF) енергично разширяват парка на своя парк от безпилотни летателни апарати Heron TP, произвеждани от местната компания Israel Aerospace Industries (IAI).\nМашините се отнасят към средновисочинните, съобщи производителят, цитиран от zen.yandex.ru. От IAI отбелязали, че апаратите все още не са показали пълните си възможности. \n  \nНито IAI, нито IAF предоставят сведения колко апарата Heron TP се намират в експлоатация, като се ограничават с изявлението за увеличаване на броя им. IAI обаче съобщила, че на БЛА от последните доставки далечината на полета е увеличена със 70%. Цената им възлиза по на $ 10 милиона. \n  \nHeron TP е най-големият израелски БЛА с размах на крилото 26 м и маса 4650 кг. Заявена му е височина на полета 13,7 км, но с крило с такова удължение вероятно ще може да лети и по-високо. Продължителност на полета – 40 часа. Максимална скорост – 207 км/час. Товароподемност - 250 кг. \n  \nАпаратът се намира на въоръжение в Азербайджан, Бразилия, Еквадор, Германия, Гърция, Индия, Израел, Мароко, Сингапур, Южна Корея, Турция, САЩ. \n  Превод и редакция: БЛИЦ \n \n", "date": "2018.02.11", "title": "Израел увеличава броя на безпилотните си самолети"}
{"url": "https://www.blitz.bg/svyat/istorichesko-rusiya-mozhe-da-prodade-raketni-kompleksi-s-400-i-na-sashch_news578380.html", "text": "\n Русия може да продаде зенитно-ракетните комплекси С-400 на САЩ, ако те са заинтересовани и руската сигурност няма да бъде компрометирана. Това заяви изпълнителният директор на държавната корпорация „Ростех“ Сергей Чемезов, цитиран от Вашингтон Поуст. \n„С-400 не е система за нападение, а за защита. Можем да я продадем на американците, ако я искат. Това няма да е проблем от стратегическа гледна точка“, казва Чемезов. Запитан за причините за продажбата на тази система на Турция, която е член на НАТО, той отговаря, че това действие също не компрометира руската безопасност. \n„Точно обратното – ако една страна е способна да осигури безопасността на въздушното си пространство, тя ще се чувства по-сигурна. И тези, които имат намерения да я нападнат, ще премислят преди да предприемат нещо“, аргументира се Чемезов. Шефът на „Ростех“ допълва, че има голям интерес към системата и много страни дават поръчка за нея. \nВ края на декември Русия и Турция подписаха споразумение за доставката на руската С-400 за Турция. Двете страни се договориха доставката й да стане през септември. Руските въоръжени сили използват системите С-400 от 2007 г., припомня БНР.\n", "date": "2018.02.11", "title": "Историческо! Русия може да продаде ракетни комплекси С-400 и на САЩ"}
{"url": "https://www.blitz.bg/layfstayl/ekskluzivno-v-shou-estradnata-legenda-georgi-khristov-udari-dnoto-pravi-magii-na_news577217.html", "text": "\n Естрадната легенда Георги Христов ползва услугите на ходжи. Това забеляза репортер на „ШОУ“ при последното гостуване на Адем Ходжа в предаването „Папараци“ с Венета Райкова. На почетно място, до бюрото на ходжата, стои картичка на певеца, а близки до Георги Христов и до ходжата потвърдиха за общите им срещи.  \n„Жоро много често ходи при Адем, ползва услугите му почти непрестанно. От своя страна ходжата е много щастлив и доволен от звездния си клиент и е поставил образа му на почетно място в кабинета си“, коментират запознати, пожелали анонимност. И допълват: „Може би умишлено картичката не беше махната от офиса на Адем, докато снимаха предаването. Така той цели да привлече при себе си още популярни личности, с които да си прави реклама. Но Жоро Христов е бесен от това, че се разбра за увлечението му към този тип хора“. \n В естрадните среди отдавна не е тайна, че Христов е един от най-конфликтните персонажи и редовно се забърква в скандали със свои колеги. За никого не е тайна и отмъстителният му характер и нрав, а също и професионалната завист, която изпитва към по-успешните от него колеги. От обкръжението на популярен естраден дует издадоха, че Христов често поръчвал магии на колегите си за неудачи в работата. Сред враговете му са Кичка Бодурова, Нели Рангелова и Драго Чая. \nИ тримата бяха сред първите дружки на Жоро, но той завинаги зачеркна отношенията си с тях. Люто се скара и с дует „Ритон“, чиято вокалистка Катя е псувал по телефона. Тайната бе разкрита по време на риалити формата „ВИП брадър“ през 2015 г. \"Георги Христов е голям певец, но много малък човек. Това не се случва за първи път и само към Катя. Веднъж, както си говореха по телефона и той се обърна към нея с думите: „Коя си ти, Катя от „Ритон”? Парцал! Ще ти е*а майката!”, разказа тогава Здравко. Изцепката на Жоро се случила преди време, като според обидените естрададжии певецът бил пиян, но това преляло чашата и му изтрили телефонния номер на секундата.  \nТози човек като се напие, е направо отвратителен! Дори в такова състояние сме го спасявали от бой. Като пийне и му щраква сачмата”, палеше се половинката на едрогърдата певица пред изумените випове в Къщата. \n Причина за раздора му с Драго Чая е Нели Рангелова. Позабравената монтанска певица започна да демонстрира близки отношения с бившия водещ от БНТ, което вбесило докрай доскорошния й авер Христов. Певецът без причина спрял да вдига телефона на Рангелова и започнал да ръси в средите глупости по неин адрес. Омразата му към Драго Чая е поради факта, че в близкото минало не са могли да си поделят сексапилен мускулест мъж. \n Изпълнителката на „Мой стих“ не остана длъжна на бившия си приятел и започна анонимно да ръси глупости по негов адрес. Сред клюките, които разнася, много любопитен е този, че Жоро нямал никаква къща в Гърция, а ходел да спи у негови приятели, които взели под наем апартамент в близост до летището в Солун. „Фантазира си някакви глупости, че има къща в Гърция, на морето. Той винаги е бил голям фантазьор и без реална представа. И много пие, което му пречи. Иначе е голям талант, но опропастява възможностите си заради лошия характер и пиянство“ - с тъга допълвала Рангелова. \n „Нели е може би моята сестра в музикалния бизнес. С нея в живота преминахме през различни изпитания и те направиха връзката ни още по-силна. Тя е част от моето семейство, или по-точно - ние сме едно семейство. Когато сме заедно, винаги се забавляваме, защото имаме интересни теми за разговор, еднакви ценности и приоритети”, казваше изпълнителя на “Още” преди време пред медиите, но тези мигове са безвъзвратно приключили. \n  \n   \n", "date": "2018.02.11", "title": "Ексклузивно в \"ШОУ\": Естрадната легенда Георги Христов удари дъното, прави магии на..."}
{"url": "https://www.blitz.bg/obshtestvo/regioni/snezhen-ad-vvedeni-sa-ogranicheniya-za-dvizhenie-v-smolyansko_news578291.html", "text": "Всички моторни превозни средства трябва да се движат с вериги през проходите Пампорово и Превала. Товарните автомобили трябва да се движат без ремаркета и полуремаркета през проходите Рожен и Превала и по пътя Батак – Доспат.\n Цяла нощ снегопочистващите машини са били на терен, за да разчистват и обработват  пътищата. Снежната покривка варира от 5 до 15 см по високите места. Температурите сутринта са от минус 1 до минус 4 градуса, на места има слаб снеговалеж. \n Движението по пътя Видин – Монтана в посока Монтана също е ограничено за камиони над 12 т заради силни снегонавявания, съобщиха от Агенция „Пътна инфраструктура” (АПИ). Без ограничение е движението в посока Видин. Обходният маршрут в посока Монтана е: Дунавци – Арчар – Добри дол – Тополовец  – Ружинци. \n", "date": "2018.02.11", "title": "Снежен ад! Въведени са ограничения за движение в Смолянско"}
{"url": "https://www.blitz.bg/obshtestvo/regioni/api-s-mnogo-vazhna-novina-za-republikanskite-ptishcha_news578302.html", "text": "През почивните дни се очаква влошаване на времето и силни ветрове в Западна и Североизточна България. Прогнозата на метеоролозите е, че в нощта на събота срещу неделя в тези части от страната и във високопланинските райони дъждът ще преминава в сняг. Това съобщиха от пресцентъра на Агенция „Пътна инфраструктура“.\nВъзможни са виелици и снегонавявания от бурен североизточен вятър. Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори. Областните пътни управления и снегопочистващите фирми работят на 24-часов режим. В готовност за поддържане на републиканските пътища са около 3000 машини. \n \n", "date": "2018.02.11", "title": "АПИ с много важна новина за републиканските пътища"}
{"url": "https://www.blitz.bg/layfstayl/ptuvane/snyag-zatrupa-drzhavata-eto-kakvo-se-sluchva-na-kapitan-andreevo_news578303.html", "text": "На ГКПП „Капитан Андреево“ трафикът е силно интензивен за товарни автомобили на изход от страната, съобщиха от ГД „Гранична полиция“, като информацията за трафика е към 6.00 часа. Слабо интензивен е трафикът на ГКПП „Лесово“.\nНа граничните пунктове по границите с Румъния, Сърбия, Македония и Гърция трафикът е нормален. \n", "date": "2018.02.11", "title": "Сняг затрупа държавата, ето какво се случва на „Капитан Андреево“"}
{"url": "https://www.blitz.bg/layfstayl/shoubiznes/andrey-arnaudov-vze-vazhno-reshenie-za-vrzkata-si-s-krasavitsata-emanuela_news578217.html", "text": "Известният продуцент и тв водещ Андрей е сключил брак с половинката си Емануела Толева, издадоха негови близки. На всичкото отгоре прочутият водещ ще става и татко. Чаровната моделка и бивша баскетболистка е бременна в четвъртия месец и този радостен факт е главният виновник двамата с любимия й да сключат брак дискретно и по бързата процедура.\nЗатова и сватбата преминала в тесен семеен кръг и без излишна показност, пише \"Уикенд\".  \nТова е втори брак за Андрей след този със сръбската красавица Даниела Янков, за която се венча през 2009 г., а съвместният им живот продължи само няколко месеца. \n„Категорично съм против брака. Ако двама души се обичат, могат да бъдат щастливи и без да се разписват в гражданското. Веднъж сгреших да направя личния си живот публично достояние, вдигнах голяма и пищна сватба, широко отразена в медийното пространство, но след време съжалих за решението си“, споделяше неведнъж Андрей пред медиите в трудния си период след развода си с Даниела. Тогава той се кълнеше, че и насила да го накарат, повторно пред олтара той нямало да застане. \nС времето обаче популярният тв водещ улегна, помъдря и явно най-накрая е открил голямата любов в лицето на хубавата Емануела. Смуглата красавица, която има сестра близначка на име Доротея, преди години се е занимавала професионално с баскетбол, а благодарение на високия си ръст от цели 181 см дължи кариерата си впоследствие и на манекенка. Само след няколко дни пък, точно на 14 февруари, двете дами ще навършат 31 години. \nАндрей и Емануела са заедно от 2 години, а огънят на любовта между тях пламнал на възможно най-необичайното място, за което едва ли бихте се досетили – пред контейнер за боклук, където двамата изхвърляли битовите си отпадъци в един и същи момент. Въпреки че бил по чехли и анцуг, продуцентът решил смело да заговори стройната красавица и се сдобил с телефонния й номер. Тя пък от своя страна било впечатлена от невероятното му чувство за хумор. В резултат на всичко това любовните отношения помежду им се развили скорострелно. \nЗапознати издават, че в продължение на 6 месеца влюбените правили опити за бебе, но все не се получавало. Точно в най-неочаквания момент, когато Емануела едва не се отчаяла, чудото се случило и тя забременяла. Очаква се чаровната брюнетка да роди през лятото, а полът на бебето все още е неизвестен.\n", "date": "2018.02.11", "title": "Андрей Арнаудов взе важно решение за връзката си с красавицата Емануела"}
{"url": "https://www.blitz.bg/svyat/siriya-e-zadeystvala-svetski-prekhvashchachi-letyashchata-lisitsa-pri-svalyaneto-na-izraelskiya-f-16_news578383.html", "text": "\n Времето на безнаказаните израелски атаки отмина и сирийския народ доказа  способността си да реагира на всеки акт на агресия, заяви секретарят на Върховния съвет за национална сигурност на Иран Али Шамхани, коментирайки ситуацията около инцидента на границата на Израел. \n\"Сирийската нация доказа този път, че ще реагира на всеки акт на агресия, тай като е дошло време да се сложи край на безнаказаните удари\", заяви Али Шамхани, цитиран от Tasnim. \nСутринта на 10 февруари израелската армия свали ирански дрон, който нахлу във въздушното пространство на страната от Сирия. След това израелски бойни самолети атакуваха ирански пункт за управление на дронове, разположен на територията на Сирия.  \nЗа да бъде отразена израелската въздушна атака, Дамаск е задействал свръхзвукови самолети МиГ-25, произведени още по времето на СССР, както и   съветските противовъздушни ракетни системи С-125 и С-200 \"Вега-E\", съобщава днес държавната информационна агенция на Сирия. По нейни данни са свалени няколко изтребителя F-16, но Израел потвърди за един, чиито пилоти се катапултираха. \nСпоред военни експерти Сирия все още разполага с около 30 прехващача  МиГ-25, произведени през 70-те години на миналия век, известни като \"Летящите лисици\" по натовската класификация. Те са базирани в района на Тиас, където бе насочен израелския удар. Въпреки преклонната си възраст тези ветерани, чийто наследник са уникалните височинни прехващачи Миг-31, могат да създадат много проблеми  дори на високотехнологичните ВВС на Израел, обясняват експертите.  Превод: БЛИЦ \n", "date": "2018.02.11", "title": "Сирия е задействала съветски прехващачи \"Летящата лисица\" при свалянето на израелския F-16"}
{"url": "https://www.blitz.bg/obshtestvo/prodlzhavat-da-izlizat-razkritiya-ot-kshchata-na-uzhasite-v-novi-iskr-ssed-opisa-strakhovitata-gledka-na-trupovete-sled-koyato-snuva-koshmari-video_news578439.html", "text": "\nАлександър ще помни дълго касапницата в Нови Искър. С Неделчо и Георги били съседи, деляла ги една ограда. \n„Само по телевизията съм виждал такова нещо, брутално. На никой не пожелавам да го види. След това събувах кошмари”, споделя той. \nИ не случайно никога няма да забравят гледката, която виждат, когато приятелката на Александър и деца от махалата влизат в Къщата на ужасите. „През прозореца са видели на бабата крака и ми се обадиха. Тя тогава не е предположила, че е починала, а си е легнала. Недялко, Гошо и бабата бяха преместени в една стая”, казва още потресеният мъж.   \nКрасавицата ми, бабино слънчице. Кой ти изяде душичката, слънчице? Каква вина има това дете, да го убият? И не само то, и приятеля му? Тези въпроси не спират да измъчват бабата на Нанси – Йорданка. Припомняме, че 16-годишното момиче бе една от жертвите на хладнокръвния убиец Росен Ангелов, който избра да посегне на живота си, вместо да се предаде на полицията. \nЗа жестокото убийство в новогодишната нощ възрастната жена разбира от съседите си в костинбродското село Безден. Там живее с бащата на Нанси, който кара ТИР и рядко се прибира.  \n„Те са го давали по телевизията и казаха, че Кети е пусната в кладенец и майката на Кети е убита. Всички. Ама Кети не е лоша, тя ми се обаждаше често по телефона”, разказа бабата на Нанси пред Нова телевизия. \nБаба Йорданка гледала Нанси от бебе. Днес я гледа само на снимка. Казва, че не знае защо бившият затворник Росен Ангелов е избил цялата фамилия - заради пари или от ревност. \"Красавицата ми, бабино слънчице. Кой ти изяде душичката, слънчице?\", нарежда със сълзи на очи възрастната жена и целува снимката на внучката си.  \n„Спомням си как съм я гледала, какво сме си говорили, какво съм й купувала. Казваше ми: Бабо, сутрин ще закусваме в сладкарницата”, казва още почернената старица. И добавя, че като малка Нанси мечтаела да стане учителка. \nБащата на Нанси я погребал в Безден, за да е близо до нея.  \nУчителката, директора на училището и съученички на Нанси отишли на гроба на внучка й и оставили цветя и сладки. Всички плачели, разказа още баба Йорданка.  \n  \n  \n \n", "date": "2018.02.11", "title": "Продължават да излизат разкрития от \"Къщата на ужасите\" в Нови Искър! Съсед описа страховитата гледка на труповете, след която сънува кошмари (ВИДЕО)"}
{"url": "https://www.blitz.bg/obshtestvo/regioni/krdzhaliysko-v-byala-premyana-snimki_news578376.html", "text": "Над 15 см. е снежната покривка в района на „Далджа\", туристическия комплекс „Белите брези\" и селата Ахрянско, Ленище. В град Ардино снегът е около 5 сантиметра.\nПътищата са проходими при зимни условия, обстановката е нормална. \nПътят Кърджали – Ардино се опесъчава, съобщава 24rodopi.com. \n  \nНяма аварии в електропреносната и ВиК мрежата. \n \n", "date": "2018.02.11", "title": "Кърджалийско в бяла премяна (СНИМКИ)"}
{"url": "https://www.blitz.bg/obshtestvo/rodni-voenni-shche-trenirat-izplnyavaneto-na-misii-ramo-do-ramo-s-kolegi-ot-sashch-rumniya-gruziya-moldova-i-ukrayna_news578348.html", "text": "Военнослужещи от състава на Сухопътните войски ще участват в съвместна коалиционна подготовка \"BLACK SEA ROTATIONAL FORCE - PLATINUM EAGLE 18 - 1″, която ще се проведе от 12 до 16 февруари на учебен център „Бабадаг” - Република Румъния. В \"BLACK SEA ROTATIONAL FORCE - PLATINUM EAGLE 18 - 1″ ще вземат участие военнослужещи от САЩ, Румъния, Грузия, Молдова и Украйна.\nБългарското група е в състав от 30 военнослужещи от 29 механизиран батальон – Шумен и е ръководена от старши лейтенант Валентин Джамбазов. По време на съвместната подготовка ще се проведат огневи тренировки с леко стрелково оръжие, ще се отработват тактически задачи в състава на взвода при настъпление и отбрана и ще бъде оттренирани командването и управлението при изпълнение на бойна задача. \n", "date": "2018.02.11", "title": "Родни военни ще тренират изпълняването на мисии рамо до рамо с колеги от САЩ, Румъния, Грузия, Молдова и Украйна"}
{"url": "https://www.blitz.bg/blits-tv/zimna-prikazka-v-ruse-video_news578351.html", "text": "Зимна е картината от Русе тази сутрин. Предвижданата от синоптиците рязка промяна във времето през изминалата нощ се сбъдна, пише Дунав мост бг.\n В Русе вали мокър сняг, вятърът е със скорост 6.4 м/с. В момента температурата е минус 1 градуса, но се усеща като минус 6. \n Днес ще бъде облачно, с температури от минус 2 градуса до 3 градуса. \n Образувана е снежна покривка над града, която се увеличава, тъй като снеговалежът продължава. \n Шофьорите да карат с повишено внимание. \n  \n \n", "date": "2018.02.11", "title": "Зимна приказка в Русе (ВИДЕО)"}
{"url": "https://www.blitz.bg/intsidenti/katastrofi/chuzhdestranen-tir-se-obrna-na-e-79-mezhdu-mezdra-i-botevgrad-snimki_news578362.html", "text": "Лошото време взе първа жертва във Врачанско, съобщава BulNews.bg. Преди минути турски ТИР се е обърнал на международния път Е-79 между Мездра и Ботевград.\nИнцидентът е станал при изкачването баира на „Копяновец“ в района на малък язовир. \nКамионът е пътувал от Дунав мост 2 към Ботевград, когато турския шофьор загубил контрол над управлението на тежката машина и се обърнал вдясно на пътя. На мястото на катастрофата все още не е пристигнала полиция и затова има временно затруднения при минаването през участъка, тъй като много шофьори намаляват скоростта си, за да разгледат произшествието и така създават предпоставки за ново ПТП. \nТепърва ще бъде подаден сигнал за помощ от специализирана техника, която да извади обърнатия ТИР. Тогава се очаква и временно \nограничаване на трафика по натоварения път, което вероятно ще бъде обявено допълнително от АПИ.", "date": "2018.02.11", "title": "Чуждестранен ТИР се обърна на Е-79 между Мездра и Ботевград (СНИМКИ)"}
{"url": "https://www.blitz.bg/obshtestvo/bedstveno-polozhenie-v-nedelino-svlachishche-sbori-stlb-nad-300-domakinstva-sa-bez-tok_news578363.html", "text": "Свлачище събори електрически стълб в град Неделино, Смолянска област. Няма пострадали хора. Около 300 домакинства са без ток, съобщи БНР.\nВероятна причина за активиралото се свлачище са обилните валежи, смята мъж, който живее на пропадналата улица в града. Снощи към осем-девет часа пропадна стълб в резултат на свлачище на улица \"Бор\", квартал \"Черешките\" в град Неделино. Стълбът пропадна и голямо щастие е, че по това време нямаше хора на това място, каза Севдалин Чандъров. \nМного е лошо времето, продължава да вали сняг и дъжд. Земята е подгизнала. Още два стълба са застрашени да паднат на същата улица \"Бор\", обясни мъжът. Кметът на Неделино Боян Кехайов увери, че са взети мерки. Работят екипите навсякъде, така че няма проблеми. \"В момента го възстановяват екипи на енергото, и в Згурово и Гарвач се обадиха, че има прекъсване на тока. Координираме действията и хората работят, така че до два часа всичко ще бъде нормализирано\", обясни Кехайов. \n \n", "date": "2018.02.11", "title": "Бедствено положение в Неделино! Свлачище събори стълб, над 300 домакинства са без ток"}
{"url": "https://www.blitz.bg/obshtestvo/porasnaloto-dete-chudo-sara-chang-naelektrizira-zala-blgariya-snimki_news578342.html", "text": "Подбрана с много вкус програма, темпераментен диригент, под чиято веща палка оркестърът свиреше не само вдъхновено, но и самият той искрено се забавляваше, още повече че като солист пред него блестеше една виртуозна и харизматична цигуларка. Така най-кратко би могло да се определи концертът на Сара Чанг (САЩ) със Софийската филхармония под ръководството на маестро Найден Тодоров, изпълнил столичната зала „България” до краен предел с възторжена публика.\nДори между две от творбите в тази наистина паметна за всички любители на хубавата музика вечер – увертюрата към операта „Кандид” от Ленард Бърнстейн и „Годишните времена на Буенос Айрес” от Астор Пиацола съществува странна логическа връзка дори с ...България.  Както сподели диригентът и директор на Софийската филхармония Найден Тодоров, главният герой в „Кандид” е бил насила записан да служи в ...Българската армия, а част от действието се развива в ...Буенос Айрес. Това пък е препратка към ...”Годишните времена на Буенос Айрес”. \nИзпълнението на увертюрата към операта „Кандид” по сатиричната новела (от 1759 г.) на видния френски философ и писател Волтер бе своебразна почит към вековния юбилей от рождението на един от музикалните титани на ХХ век Ленърд Бърнстейн – композитор,  диригент (той ръководи 12 години Нюйоркската филхармония),  пианист и ревностен пропагандатор на музиката. Та нима някой може да забрави неговите образователни лектории „Бърнстейн за музиката”, излъчвани навремето и по Българска телевизия ?!  Стотици хиляди млади хора станаха фенове на класическата музика именно благодарение на ясния и достъпен език, на магнетизма на достолепния американец с непокорен бял перчем. \n \n \n \nБезспорно най-очаквана с нетърпение бе появата на световноизвестната цигуларка Сара Чанг (САЩ) на концертния подиум като солистка в „Годишните времена на Буенос Айрес”. И в това няма нищо чудно, защото Сара е една от малкото личности, официално признати за „дете-чудо” заради музикалните си дарби. Родена през декември 1980 г. в семейство на южнокорейски музиканти във Филаделфия, щата Пенсилвания, тя получава за 4-ия си рожден ден малка цигулка. На 8 години вече излиза като солистка с два от най-големите симфонични оркестри на САЩ - Нюйоркската филхармония и оркестъра на Филаделфия. Дирижират я Рикардо Мути, Зубин Мета.  Нейни ментори стават „звезди” на цигулката, като Ицхак Пърлман, Шломо Минц, Гил Шахам. Едва 10-годишна, Сара Чанг предизвиква истински фурор, включително касов,  с първия си албум „Дебют”. На него суперталантливото момиче записва с цигулка-четвъртинка творби от Чайковски, Менделсон, Сибелиус и др. Имах наистина щастието да слушам  и видя „на живо” в средата на 90-те години,  как Сара Чанг, още тийнейджърка, подлуди от възторг берлинската публика при гастрола си с Берлинската филхармония (т.нар. оркестър на Херберт фон Караян), дирижиран от Зубин Мета – един от първооткривателите на „детето-чудо”. \n \n \n \nСега Сара Чанг бе избрала за третото си вече гостуване в София (дебютът й е бил през 2004 г. с оркестъра на БНР, дирижиран от Росен Миланов и „Кармен Фантазия от Пабло Сарасате) “Годишните времена на Буенос Айрес” от Астор Пиацола. Тази творба на аржентинския композитор, превърнал тангото от танц в концертна музика, Сара е започнала да свири  сравнително отскоро, от миналата година.  Намира нейната версия за цигулка за „по-непредсказуема, по-изкусителна” и особено подходяща за по-млада публика. \nИ наистина, нежните ръце на магнетичната Сара Чанг изваяха с цигулката Гуарнери дел Джезу (от 1717 г.) такива красиви тонове, предадоха широка гама от настроения – от меланхолизма и дори страдание в частта („Буенос Айрес Зима”) до оптимизма и музикалните „закачки” в шеметното темпо   на „Буенос Айрес Пролет”). Цигулари с блестяща техника има не един или двама по света, независимо че цигулката се смята за най-трудния музикален инструмент. Силата на Сара Чанг, това, което е отличава и прави вече четвърт век тъй желана солистка на всички най-големи оркестри е в нейната артистичност, в страхотното чувство, което влага в своето  изпълнение. И сега от всяка нейна мимика, от всеки жест и движение на подиума се виждаше как тя изживява всяка една музикална фраза, всяка нота, дори когато свири само оркестърът или пък слуша прекрасното соло- чело в „Буенос Айрес Есен”. \nИменно тази нейна артистичност и музикална чувственост наелектризира и оркестър и публика в зала „България”. Впрочем 37-годишната харизматичната американка от корейски произход сподели още след първата репетиция преди концерта, че „много рядко е така да ти се получи всичко още от първия път  с непознат оркестър и диригент”, както сега със Софийска филхармония и маестро Найден Тодоров. Нашата публика изпрати с бурни овации и на крака нейното изпълнение, извика я 4 пъти на авансцената, но за съжаление не получи тъй желания „бис” ?! \nВисокият професионализъм на първия ни оркестър пролича и при прекрасното изпълнение на „Порги и Бес”- симфонична картина. Тази сюита по едноименната опера от Джордж Гершуин включва в разбъркан ред доста от най-известните арии и песни   от смятаната за първа голяма американска опера, при това „черна”. Някои от тях пък, като: Summertime, I Got Plenty o’ Nuttin’  It Ain’t Necessarily So са направо любими музикални „хитове”. Тази популярност, както и невероятният „коктейл” от различни стилове: джаз мотиви, блус, афроамерикански спиричуъли, рагтайм, поставя обаче и редица предизвикателства пред един класически симфоничен оркестър и особено пред духовата му секция.  Нашите филхармоници обаче бяха блестящи както в нежната и романтична Bess, You Is My Woman Now, така и в гръмовната Storm Music (Hurricane). Досега поне аз не бях виждал така въодушевен и раздвижен на диригентския пулт маестро Найден Тодоров, който на моменти направо танцуваше. Настроение, което се предаде и на усмихнатите оркестранти и на благодарната публика. \n \n \n - Започнала сте да свирите на цигулка едва четиригодишно дете, а         на 5 години вече изсвирвате концерта на Макс Брух – една от най-красивите, но и най-трудни за изпълнение творби на този инструмент?! Как става това? Кой Ви беше първият учител, а най-добрият учител? \n- Първият ми учител беше моят баща. Това е може би най-лошата идея- твой родител да ти бъде и ....учител. В името на мира в семейството (смее се) скоро се отказахме и на пет и половина вече ме пое Дороти ДиЛей в «Джулиард скуул» в Ню Йорк. Тази изключителна жена и педагог посвещаваше цялото си време на индивидуални занимания. Тя не критикуваше своите ученици, но ако урокът ти при нея беше кратък, значи е недоволна. Не си усвоил достатъчно материала, не си се подготвил добре. Освен това в «Джулиард скуул» (б.а.- елитното музикално училище в САЩ) е просто невероятно колко талантливи и добри са всички. Тази атмосфера така те мотивира, че работиш усърдно и израстваш... - По-късно обаче като «дете-чудо» Вие сте толкова натоварена с концерти и записи, че на 17 години поисквате от Вашите мениджъри 3-месечна почивка. Получавате я чак, когато сте 20-годишна. Какво направихте през тази почивка, усвоихте ли и тайните на ...корейската кухня, например ?  \nПолучих само ...един месец почивка. През това време хапвах всичко, което ми се ядеше. Гледах всички телевизионни предавания, които исках. Ходих на всички филми, които си бях набелязала. Само след две седмици обаче ми стана скучно без цигулката, отегчих се. Не мога да готвя. Силата ми е в музикалната част и в ...избора на рокли. - Обявена сте за артистичен посланик на правителството на САЩ. Какви конкретни задължения имате в тази насока или това е по-скоро почетно звание?  \n- Мисията ми е образователна, просветителска. Посещавам различни училища, свиря пред децата, опитвам се да ги потопя в чудния свят на музиката. Първата ми «командировка» като артистичен посланик беше например в Босна и Херцеговина. Избираме училища както в Ню Йорк и Вашингтон, така и в Буенос Айрес или предградие на Кейптаун. При това свиря главно пред деца в неравностойно положение, от семейства, които надали ще ги заведат в концертна зала. Не искам да бъда само сценичен музикант, а да имам и някаква обществена роля чрез любимата ми цигулка. \n \n \n \nИзобщо в края на 2017-а и от началото на тази година можахме да се насладим на прекрасни цигулкови концерти. «Крак повлече»  Патриция Копачинская с концерта на А. Шьонберг също със Софийска филхармония и Найден Тодоров. Последваха  я в края на януари «новата звезда» на САЩ  Алекси Кени  с оркестъра на  Класик ФМ радио, дирижиран от Максим Ешкенази, и неотдавна също много харизматичният виртуоз Марио Хосен, наричан още „българският Паганини”. Сега предстои празник и за любителите на клавира. Все по-популярният по света млад българин Евгени Божанов ще ни зарадва на 15 февруари т.г. с концерта за пиано и оркестър № 5 на Бетовен.  Борислав КОСТУРКОВ Снимки: Василка БАЛЕВСКА \n \n", "date": "2018.02.11", "title": "Порасналото „Дете-чудо” Сара Чанг наелектризира зала \"България\" (СНИМКИ)"}
{"url": "https://www.blitz.bg/svyat/turtsiya-vchera-ponesla-nay-serioznite-zagubi-sled-nakhluvaneto-v-siriya_news578288.html", "text": "В Сирия за миналото денонощие загинали 11 турски военнослужещи по време на операцията срещу кюрдите, съобщи агенция Anadolu с позоваване на Генщаба в Анкара. Двама от тях са жертви от разбития вертолет Т129 АТАК в провинция Хатай.\n„Още четирима наши бойни другари загинаха по време на операцията „Маслинова клонка” в Африн” – се казва в съобщението на военните. \n  \nПо данни на военното ведомство вече са загинали 30 военнослужещи и над 70 са ранените. \n  \nПубликувана е фотография на шестима от загиналите военнослужещи на 10 февруари. /  БЛИЦ \n \n", "date": "2018.02.11", "title": "Турция вчера понесла най-сериозните загуби след нахлуването в Сирия"}
{"url": "https://www.blitz.bg/lyubopitno/nauka-i-tekhnologii/ni-sashch-shche-gospodstvat-v-svetovniya-okean-s-tozi-idealen-lovets-na-ruski-i-kitayski-podvodnitsi-video_news578282.html", "text": "Научноизследователското управление на ВМС на САЩ получи в края на януари безпилотен съд, способен да проследява безшумни подводници, пише National Interest\nТримаранът „Морски ловец”, създаден по програмата за създаване на безпилотни кораби за проследяване на сравнително безшумни дизел-електрически подводници (ACTUV), има дължина 40 м и развива скорост от 27 възела (50 км/час). Според изданието, този катер е най-големият в света безпилотен съд. \n  \nАмериканските военни считат, че „Морски ловец” може да стане първият образец от нов клас кораби, способни да преодоляват огромни разстояния без човек на борда. \n  \nСпоред експерти, малките разходи по експлоатацията в сравнение с традиционните фрегати и разрушители са едно от преимуществата на „Морски ловец”. Всекидневното обслужване на катера ще струва на ВМС на САЩ едва по 15-20 хиляди долара, докато за разрушителя трябват дневни разходи в размер на 700 хил долара. \n  \nВземайки под внимание увеличения брой подводници на възможните противници, подобряването на противоподводната програма е неотложна задача пред американските военни, пише NI. \n  \nСпоред пресмятания на анализатори, общият брой на китайските дизел-електрически подводници към 2030 г. ще достигне 75 броя, като много от тях ще съответстват на сегашни стандарти. \n  \nПак според експерти, „Морски ловец” може да бъде приет на въоръжение във ВМС на САЩ още тази година. През последния декември американският флот сключи договор за създаване на още един такъв безпилотен кораб. \n  Превод и редакция: БЛИЦ \n  \n \n \n \n \n", "date": "2018.02.11", "title": "NI: САЩ ще господстват в световния океан с този „идеален ловец” на руски и китайски подводници (ВИДЕО)"}
{"url": "https://www.blitz.bg/svyat/aircosmos-noviyat-ruski-dalechen-bombardirovach-shche-e-tip-letyashcho-krilo_news578281.html", "text": "Френското военно информационно списание Air&Cosmos интересен материал, в който разкрива някои технически подробности за перспективния руски самолет за далечната авиация ПАК ДА.\nАвторите на публикацията отбелязват, че конкурсът за създаване на новия летателен апарат е обявен още преди 10 г. и е спечелен от КБ „Туполев”. В следващите три години е създаден ескизен проект на „изделие 80”, одобрен през пролетта на 2013 г. и още през декември е подписан договор за създаване на технически проект ПАК ДА. \n  \nAir&Cosmos обръща внимание на интересен момент: Проектът ПАК ДА представлява „летящо крило” с маса 145 тона и полезен товар от 30 тона. Авторите отбелязват, че масата му е се намира между Ту-22М3 (124 тона) и Ту-95МС (185 тона). „Изделие 80” е почти двойно по-лек и от стратегическия ракетоносец Ту-160, имащ маса 275 тона. \n  \nФренското издание подчертава, че ПАК ДА ще лети с дозвукова скорост, а далечината на полета му ще достига 15 000 км без дозареждане. \n  \nБомбардировачът ще бъде с два мощни турбореактивни многовални двигатели с тяга по 23 тона всеки. Те ще бъдат построени с използване на технологиите на газгенератора. Най-вероятно това ще е НК-65 на моторния завод в град Куйбишев. \n  \nКато поанта Air&Cosmos съобщава, че заради възобновяване на програмата за строителство на Ту-160М2, началото на създаване на ПАК ДА ще бъде отложено поне с 5 г., докато са на въоръжение Ту-95МС. \n  Превод и редакция: БЛИЦ \n \n", "date": "2018.02.11", "title": "Air&Cosmos: Новият руски далечен бомбардировач ще е тип „летящо крило”"}
{"url": "https://www.blitz.bg/svyat/krvava-kasapnitsa-v-sashch-petima-sa-mrtvi_news578312.html", "text": "Американец застреля четирима души в окръг Джонсън, щата Кентъки и се самоуби, съобщи офисът на окръжния шериф във Фейсбук. Органите на реда получили информация за стрелба в северната част на окръга, пише Нова телевизия.\n Пристигайки на мястото, те открили, че двама души са били застреляни. Заподозреният в убийството им избягал с кола. Бил обявен за издирване, в което се включила щатската полиция. \n По-късно през деня полицейските служители открили колата на заподозрения в град Пейнтсвил, пред жилищна сграда. В автомобила били открили телата на двама души, според властите, също убити от престъпника. Самият той се застрелял преди пристигането на полицията. \n Още не се съобщава какви са били мотивите на престъпника. \n", "date": "2018.02.11", "title": "Кървава касапница в САЩ: Петима са мъртви"}
{"url": "https://www.blitz.bg/svyat/uzhas-v-mol-otkachen-napadna-khora-s-nozh-ubi-chovek-i-rani-12-video_news578353.html", "text": "Мъж нападна с нож посетители в в пекински търговски център. В резултат една жена е убита, а други 12 – ранени, съобщава агенция Reuters. Пострадалите са настанени в болница без опасност за живота.\n Нападателят е задържан. Той е на 35 години. Чу живее в северната провинция Хънан. Нападението е извършил „заради недоволство”. Не е уточнил от какво точно е недоволен. \n Подобни нападения в Китай са рядкост, тъй като органите на реда предприемат много сериозни мерки за ограничаването им. През последните години обаче зачестиха случаите на нападение с брадви и ножове. Обезпокояващото е, че биват нападани деца. \n \n \n", "date": "2018.02.11", "title": "Ужас в мол! Откачен нападна хора с нож, уби човек и рани 12 (ВИДЕО)"}
{"url": "https://www.blitz.bg/svyat/do-mesetsi-istanbul-shche-ima-treto-letishche_news578304.html", "text": "В края на октомври Истанбул ще има официлно трето летище. То ще може да поема 114 самолета едновременно и ще осигури работа на 225 хиляди души. В проекта са инвестирани около 10 милиарда и 200 милиона долара, съобщава БНР.\nСега действащото летище \"Ататюрк\" в Истанбул, което е сред петте най-натоварени летища в Европа, ще бъде закрито, след като новото летище започне да работи. \n  \n \n", "date": "2018.02.11", "title": "До месеци Истанбул ще има трето летище"}
{"url": "https://www.blitz.bg/obshtestvo/elena-petrova-se-razplaka-ss-slzi-v-efir-zaradi-tormozenite-dechitsa-v-khrizantema_news578332.html", "text": "Актрисата Елена Петрова се разплака със сълзи в ефира на bTV по повод скандала около центъра за настаняване от семеен тип на ул. „Хризантема“ в Габрово, където бяха разкрити случаи на насилие. Възмутена и натъжена от случилото се, Петрова не можа да сдържи емоциите си и се разплака в предаването „Тази неделя“.\n„Не може повече така. Тези къщички ще бъдат закрити постепенно“, каза актрисата, която е силно ангажирана с темата за изоставените деца. „Но това не означава, че ще спрат да се раждат деца с увреждания, ще има изоставени деца“, добави тя.\n \nОтносно случая „Хризантема“ Росица Димитрова, заместник-министър на труда и социалната политика заяви: „Съставени са 5 акта – п два на бившия бече ръководител на социалната услуга, два на бившия вече социален работник. Актовете ще бъдат с финансов размер“. 10 души от персонала са уволнени. В центъра са останали 7 деца, които са настанени вече на други места. \n  \nВаня Шалапатова, изпълнителен директор на Фондация „За нашите деца“, коментира, че се е изгубила логиката на деинституционализацията на децата. Според нея българското общество не полага достатъчно усилия да намалят изоставянията на деца, родени с или без увреждания, и те да останат със семействата си. Освен това е прекалено малък броят на приемните родители, за сметка на центровете за настаняване от смеен тип. Голяма част от тези центрове нямат нищо общо с домашната обстановка.\n \n„Ако на тези деца се гледа като на ресурс, като на капитал, като на лош биологичен материал, нищо няма да се промени. НИе искаме адекватно добро отношение с добри практики. Първо трябва да се работи за оставане на децата в истинското им семейство“, заяви Елена Петрова. Тя смята да оргинизира в интернет платформа, в която всички хора, ствали свидетели а някаква форма на агресия в детски градини, в училища, да сигнализират. \n \n", "date": "2018.02.11", "title": "Елена Петрова се разплака със сълзи в ефир заради тормозените дечица в „Хризантема“"}
{"url": "https://www.blitz.bg/obshtestvo/regioni/kmett-na-vidin-posreshchna-novoizbraniya-mitropolit-daniil-snimki_news578333.html", "text": "Новият Видински митрополит бе посрещнат от кмета Огнян Ценков, народните представители Филип Попов и д-р Цветан Топчиев, областния управител Албена Георгиева, председателя на Общинския съвет Генади Велков, духовни лица, много граждани. Под звуците на Градския духов оркестър те се отправиха към централния площад „Бдинци”, където бяха поднесени приветствия, пише Конкурент бг.\n В своето слово Ценков изрази надеждата си, че родолюбивите и изпълнени с уважение към православната вяра и традиции видинчани ще отворят сърцата и душите си, за да приемат достойния владика. А той ще намери верния път, за да ги приобщи към християнските ценности. Кметът на Община Видин призова представителите на местна, държавна, църковна власт: „Да работим заедно и в синхрон, когато трябва да взимаме отговорни решения, когато съграждаме нашето бъдеще!”. Той приветства новия митрополит с думите: „Ваше Високопреосвещенство, позволете ми да изразя своето дълбоко уважение към Вашия опит и служене на духовното поприще, както и надеждата, че ще бъдете достоен водач на Видинска епархия. С пожелание дните Ви да бъдат изпълнени с мъдрост, нека с любов и търпение насърчавате вярата у миряните от нашата епархия и им давате пример с живота и делата си! Нашият дом Видин е и Ваш дом! Добре дошъл!”. \n В обръщението си към хората, събрали се на площад „Бдинци”, митрополит Даниил каза: „Още в този мой първи ден тук искам да засвидетелствам пред вас, че съм готов да сторя всичко, за да продължа и да разширя, според силите и възможностите си, делото на всички мои велики предшественици, заемали преди мен Видинския митрополитски престол. Да работя всеотдайно и неуморно за духовния, културния и църковния напредък на този красив български град, за неговите прекрасни жители. И вярвам, че всички заедно ще успеем да направим така, че цялата Видинска епархия, до най-отдалеченото нейно кътче, да възкръсне духовно”. \n След церемонията по посрещането потегли литийно шествие към катедралния храм „Св. вмчк Димитър Солунски”, където се състоя интронизацията на новоизбрания Видински митрополит Даниил и извършено вечерно богослужение. Кметът Огнян Ценков поздрави владиката, като пожела здраве и дълголетно служение. Той му подари икона на закрилника на града Св. Димитър – дело на Александър Пройнов – Апер и книгата „Небесни закрилници на дома” от Румен Манов. По повод въдворяването, Ценков връчи също на митрополит Даниил почетен плакет на Община Видин. \n", "date": "2018.02.11", "title": "Кметът на Видин посрещна новоизбрания митрополит Даниил (СНИМКИ)"}
{"url": "https://www.blitz.bg/svyat/ramzan-kadirov-si-nakupi-bitkoyni_news578280.html", "text": "\n Чеченският лидер Рамзан Кадиров съобщи за решението си да закупи биткойни, пишат местни медии. По-рано той бе изказал намерение да развива в страната си технологията за добиване на виртуалната валута. \n\"В постоянно променящия се свят, технологиите трябва да се усъвършенстват, за да бъде човек в крак с времето. Аз вече казах, че в Чеченската република ще се внедрят биткойните. Интересни са иновационните платежни средства. Реших да се сдобия с известно количество биткойни, за да следя за развитието на криптовалутите,\" написа Кадиров. \nТой все пак отбеляза, че инвестициите в биткойни са съмнителни и има голям риск да изгубиш всичките си вложения. \nКолко точно биткойни си е купил обаче е неизвестно. В момента курсът е 8500 долара за 1 биткойн. Превод: БЛИЦ \n \n", "date": "2018.02.11", "title": "Рамзан Кадиров си накупи биткойни"}
{"url": "https://www.blitz.bg/svyat/silen-trus-razlyulya-yuzhna-koreya-video_news578285.html", "text": "\n Силно земетресение разлюля тази сутрин в Южна Корея. То е било с магнитуд от 4,8 по Рихтер, съобщи АП. Агенцията се позовава на Геологическия институт на САЩ. \n  \n \n За щастие няма данни за пострадали и щети. \n Епицентърът е бил в близост до крайбрежния град Похан. Той се намира на около 170 км югоизточно от Пьончан, където се провеждат Зимните олимпийски игри. \n", "date": "2018.02.11", "title": "Силен трус разлюля Южна Корея (ВИДЕО)"}
{"url": "https://www.blitz.bg/svyat/9news-plemennik-na-izdirvan-avstraliyski-magnat-otkrit-v-sofiya-s-blgarska-lyubovnitsa-video_news578284.html", "text": "\n Племенникът на австралийския никелов магнат Клайв Палмър - Клайв Менсинк, който е издирван за разпити във връзка с колапса на компанията на чичо му, е открит в София, предава австралийската медия 9NEWS. \n \n \n \nТой е бил издирен и проследен от репортери на News Corp Australia, които са го забелязали да излиза от киносалон в София със своята приятелка, която е българка. През март миналата година Федералният съд в Австралия издаде две заповеди срещу Менсинк, но той не се е явил за разпит в Бризбейн. Според News Corp Australia е малко вероятно той да бъде екстрадиран, защото срещу него няма повдигнати обвинения. Медията е уведомила властите за местонахождението му. \n \n \n \nАнглийският Гардиън добавя, че българската приятелка на Менсинк се казва Габриела Константинова и двамата гледали третата част от \"50 нюанса сиво\". След като австралийските репортери се доближили до него, той избягал през пешеходен подлез. Константинова го защитила, казвайки: \"Не мисля, че е коректно да го притеснявате и да му досаждате.\" Превод: БЛИЦ \n", "date": "2018.02.11", "title": "9NEWS: Племенник на издирван австралийски магнат открит в София с българска любовница (ВИДЕО)"}
{"url": "https://www.blitz.bg/svyat/khakeri-atakuvat-televizori-za-da-kopayat-kriptovaluti_news578286.html", "text": "\n Манията по криптовалутите постепенно завладява и хакерите. Те търсят все повече начини да превземат устройства и да използват ресурсите им, за да генерират лесно виртуалните пари с голяма печалба. Новата тенденция е атакуването на умни телевизори и смартфони, съобщава компанията за киберсигурност Netlab360. \n Специалистите на компанията са засекли кибератака срещу 7000 подобни устройства в Китай. Те са добавени към ботнет и ресурсите им са използвани за генериране на криптовалутата Monero. Мащабът изглежда малък, но според експертите, това е само началото и този тип кибератаки ще стават все по-популярни. \n Мишени ще са умни телевизори, смартфони, таблети и всякакви други устройства от т.нар. \"Интернет на нещата\". Най-предпочитани са устройства, които използват Android или подобна отворена операционна система. Много от тези устройства са с отворен порт 5555, който улеснява заразяването им с вируси. Зловредният код след това не само използва ресурсите на устройството за генериране на криптовалута, но и за търсене на още уязвими устройства, така мрежата се увеличава автоматично. \n От Netlab360 коментира, че не знаят защо този порт е отворен, нито как и кога. Оказва се, че това не е направено от хакерите, така че остава вероятността портът да е оставен отворен от производителите на устройствата или Google. Компанията обаче не е коментирала темата. \n", "date": "2018.02.11", "title": "Хакери атакуват телевизори, за да копаят криптовалути"}
{"url": "https://www.blitz.bg/svyat/netanyakhu-se-oplakal-na-putin-za-svaleniya-samolet_news578283.html", "text": "Израелският премиер Бенямин Нетаняху съобщил, че разговарял по телефона с Владимир Путин и че заявил „правото и задължението” на еврейската държава да се защитава от атаки от сирийска територия.\nСпоред rusvesna.su, разговорът се състоял на фона на рязкото изостряне на обстановката на сирийско-израелската граница, където е свален ирански безпилотен апарат и бе загубен израелски изтребител, нанасящ удар в условия на плътен зенитен огън. \n  \nДвамата лидери се договорили да продължат координацията между военните от двете страни за избягване на конфликтни ситуации в Сирия. \n  \nСпоред изказали се експерти по минали случаи, Израел просто търси повод за въздушни удари като абсолютно винаги отговаря несъразмерно на случайно попаднали снаряди по ненаселените Голански възвишения или нарушаване на границата от невъоръжени дронове. В същото време Израел води враждебна политика спрямо Сирия, като толерира и подпомага терористите. На тези действия Дамаск също би могъл да отговори „адекватно”, но се въздържа в името на добросъседските отношения. \n  Превод и редакция: БЛИЦ \n \n", "date": "2018.02.11", "title": "Нетаняху се оплакал на Путин за сваления самолет"}
{"url": "https://www.blitz.bg/svyat/27-zhertvi-sled-sblsk-na-avtobus-s-mototsiklet-v-indoneziya-video-18_news578278.html", "text": "\n Най-малко 27 души са загинали при катастрофа на автобус, превозващ местни туристи на индонезийски остров Ява, предава AFP, като се позовава на информация от местната полиция. \n  \n \n Катастрофата е станала, когато автобусът, с 40 човека на борда, е ударил мотоциклетист, докато се е движил из хълмиста област в западната част на острова. В резултат автобусът се е претърколил няколко пъти.  \n", "date": "2018.02.11", "title": "27 жертви след сблъсък на автобус с мотоциклет в Индонезия (ВИДЕО 18+)"}
{"url": "https://www.blitz.bg/svyat/mis-angliya-se-snima-toples-3-chasa-sled-kato-rodi-snimki-18_news578270.html", "text": "\n Моделът и бившата \"Мис Англия\" Джорджия Хорсли пусна своя снимка в Инстаграм, направена три часа след раждането й. На снимката жената стои по бельо  и покрива лицето си с ръка. \n31-годишният модел ражда първото си дете Купър в края на януари, а няколко дни по-късно в Инстаграм е качена снимка, заснета три часа след раждането. \n\"Това стана няколко часа след раждането на Купър. Косми, подути стави, болки в гърдите, големи бикини и празен подут стомах ... Но аз не искам да променя нищо\" \n\"Липсва ли ми тялото преди раждането? Разбира се (и е смешно)! Ще се опитам всичко възможно да го върна, когато стане възможно. Да, по дяволите,\" пише тя. Превод: БЛИЦ \n \n", "date": "2018.02.11", "title": "Мис Англия се снима топлес 3 часа след като роди (СНИМКИ 18+)"}
{"url": "https://www.blitz.bg/svyat/zaklakha-blgarka-v-kholandiya-zapodozryaniyat-za-napadenieto-nashenets-otishl-pri-politsaite-s_news578298.html", "text": "Българка е открита без пулс и кървяща късно през нощта в петък в холандския град Заандам. 44-годишен мъж, също българин, влиза в близко полицейско управление, за да уведоми властите за нападение с нож. Той е държал в ръцете си окървавен нож, пише Netherlands Times.\nПолицията го е задържала като заподозрян. 28-годишната жена е открита в критично състояние и е откарана в болница в Амстердам. \n \n", "date": "2018.02.11", "title": "Заклаха българка в Холандия, заподозряният за нападението нашенец отишъл при полицаите с..."}
{"url": "https://www.blitz.bg/obshtestvo/vnimanie-roditeli-ako-vidite-u-deteto-si-tezi-priznatsi-znachi-sa-zhertva-na-nasilie_news578314.html", "text": "Промяна в поведението и обичайните навици на децата - това са двата най-сигурни признака, които родителите могат да разпознаят, ако на отрочетата им се случва нещо нередно, за което не споделят, твърдят психолозите. Какви още са признаците, които могат да насочат вниманието на родителите към това, че децата им са се превърнали в жертва на насилие обясниха психолози пред БНТ.\nПсихологията като превенция. В това според д-р Пламен Димитров, се крие решението на проблема с децата, станали жертва на агресия или на друг вид посегателство, за което родителите не знаят. \n  \n„Децата имат огромен потенциал и отговорността ни започва оттам, не дали имаме проблем, а как да използваме тези възможности, които природата, семейството и обществото дава, за да израсне един чудесен човек. В този ред на мисли консултациите започват от грижата за развитието, а не от проблемите“, обясни д-р Пламен Димитров, председател на Управителния съвет на Българското дружество по психология. \n  \nПроблем, обаче често се оказва и реакцията на родителите, които твърде късно осъзнават, че нещо нередно се случва в живота на детето им. „Ранните признаци са: детето не прави нещата, които досега е обичало, станало е раздразнително. Сред ранните признаци е и разстройството на съня и невъзможност да се поддържа емоционална връзка-детето се затваря или е свръх избухливо“, посочи Димитров. \n  \nФинансовата страна на нещата също спомага за това все по-малко деца да посещават услугите на психолозите. Средно едночасовата консултация при специалист струва около 50 лв. \n  \n„В България не е решен проблемът за достъпа до психологически услуги и психотераптевтични, защото те не са обхванати от никакъв държавен механизъм, например от НЗОК, както това е по света. Хората по света, които си внасят здравните осигуровки имат достъп до първична психологическа грижа за своите проблеми, тези на семейството и на своите деца“, каза Димитров. \n  \nВъпреки това, обаче своевременната профилактика и периодичен скрининг, както на педагозите, така и на самите деца, остава единственият вариант, да се избегнат инциденти, твърди психологът. \n  \n„Пълен скрининг на състоянието на педагогическия колектив, много добра и интензивна работа с родителите, на децата, които са показали ранни признаци на проблемно поведение или емоционално затруднение. Ние имаме методи, с които се изследва дори бебета“, обясни експертът. \n  \nПсихологът смята, че видеонаблюдението в детските градини няма да реши проблема на родителите, които се съмняват за това какво се случва с децата им. \n  \n„И нас ни наблюдават по цял свят - по улиците, на работното място, в магазините и къде ли не другаде. Бих казал, че е вид компенсация, че не знаем какво друго да направим и нямаме мотивация за това. Иначе е много хубава обществена поръчка за онези, които ги доставят и инсталират. Като психолог, обаче ще кажа, че с видеокамера насилие не се предотвратява. Констатира се“, посочи той. \n  \nИ за да намалеят случаите на констатирано насилие сред децата в детските градини, психолозите се надяват повече родители да се обръщат своевременно към тях. \n \n", "date": "2018.02.11", "title": "Внимание, родители! Ако видите у детето си тези признаци, значи са жертва на насилие"}
{"url": "https://www.blitz.bg/obshtestvo/stotitsi-shofori-se-sbrakha-v-plovdiv-za-da-podkrepyat-bolno-dete-snimki_news578277.html", "text": "\n Събитие в социалната мрежа обедини около една благородна кауза стотици шофьори тази вечер в Пловдив. Въпреки дъжда, те се събраха точно в 21 часа на паркинга на хипермаркет в район Тракия и събраха средства за болно дете, предаде репортер на  TrafficNews.bg \n Събитието беше анонсирано като първия за годината автомобилен мийт в Пловдив. \n „Събитието вече приключи. Благодаря на всички, които минаха и оставиха пари! Кутията е предадена на семейстото на Митко, които също бяха с нас и бяха изключително щастливи от това, което виждат. Почти постоянно виждах някой да пуска средства в кутията, направи ми впечатление и че имаше много хора, които бяха дошли само за това. И въпреки лошото време напълнихме паркинга за отрицателно време“, съобщи организаторът на събитието Ивайло Пеев. \n За кратко са събрани 1493 лв. \n Не закъсняха и коментарите: \n Vasil Kutrov: Искрено се надявам да не правим благотворителни сбирки,но за съжаление децата със съдбата на мъника са страшно много и може всяка следваща да бъде за едно от тези деца.Имах удоволствието да разговарям с майката на Митко и резултата от сбирката освен финансовата помощ,успяхме да вдъхнем надежда на едно от многото семейства в подобно положение.Успех на семейството и здраве за мъника \n Atanas Kozarev: Поздравления на организаторите много добра кауза и събитие дано сме помогнали поне малко на малчугана \n Pepi Ganeva: Благодаря на всички присъстващи,макар че не успях да говоря с всички Вас.Помощта която ни указвате е голяма не само финансова ,но и морална.Дори в този проливен дъжд успяхте да ни направите много по-щастливи и обнадеждени.БЛАГОДАРИМ ви от сърце. \n Димитър Ганев е третото бебе в България, родено със Синдром на Аперт  (Болестта на счупените кукли). Това е генетично заболяване, което се изразява с типичните малформации на черепа, лицето и крайниците, с други думи казано в из­к­ри­ве­ни кос­ти на че­ре­па, на пръс­ти­те на кра­ка­та и ръ­це­те.  \n \nЗа родителите си Митко е герой. Той е само на две години, а вече е претърпял една операция на главата. Направена е и операция за коригиране на небцето.Предстоят операции на ръцете и крачетата. Лечението за това заболяване не е лесно, но Димитър има шанс да получи шанс да изживее детството си нормално, а след това да живее пълноценно.  \nМожем да помогнем на Митко с дарение:  Номера на банковата сметка в ДСК е:  BG81STSA93000023542472  BIC:STSABGSF  Титуляр: Димитър Борисов Ганев  \n   \n \n \n", "date": "2018.02.11", "title": "Стотици шофьори се събраха в Пловдив, за да подкрепят болно дете (СНИМКИ)"}
{"url": "https://www.blitz.bg/obshtestvo/dori-i-v-nay-toplata-zima-se-sluchva-dnes-shche-vali-snyag-v-tsyalata-strana_news578287.html", "text": "\n В неделя почти в цялата страна ще вали сняг, само на места в Горнотракийската низина все още дъжд, но по-късно и там ще се примесва със сняг. Ще се образува снежна покривка, посочва НИМХ-БАН. \n  \nПривечер от запад валежите ще започнат да отслабнат и да спират. Ще духа умерен, в Източна България до силен вятър от север-североизток, който през деня постепенно ще се ориентира от северозапад и с него ще продължи да нахлува студен въздух. На места в Дунавската равнина, Предбалкана и Родопите, където валежите ще са по-интензивни, ще има условия за снежни виелици и навявания. Минималните температури ще бъдат между минус 2 и 2 градуса, а максималните - от 0 до 5 градуса. \n  \nПо  Черноморието  ще е облачно с валежи от дъжд, по северното крайбрежие примесен със сняг. Ще духа силен вятър от север-североизток, който през деня ще се ориентира от север-северозапад. Максималните температури ще бъдат 3-6 градуса. Температурата на морската вода ще бъде 6-7 градуса; вълнението на морето ще бъде 3-4 бала. \n  \nВ  планините  ще бъде облачно със силни снеговалежи. Ще духа умерен, по билото на Стара планина временно до силен вятър от север-североизток, но след обяд ще отслабва. Максималната температура на височина 1200 м ще бъде около 0 градуса, на 2000 м- около минус 6 градуса. \n  В началото на следващата седмица  вятърът ще се ориентира от северозапад, ще отслабне, на места временно и ще стихне, а впоследствие ще стане южен.  \nОблачността ще се задържи предимно значителна, но вероятността за валежи е малка. Минималните температури ще се понижат, а дневните ще се повишават.\n", "date": "2018.02.11", "title": "Дори и в най-топлата зима се случва - днес ще вали сняг в цялата страна"}
{"url": "https://www.blitz.bg/obshtestvo/profesor-konstaninov-grmovno-blgariya-veche-e-lider-na-zapadnite-balkani-namerili-sme-prekrasna-nisha-stoim-dobre_news578296.html", "text": "България трябва да продължи да настоява да бъде приета час по-скоро в Шенген, защото е изпълнила всички изисквания, които са били поставени от Европейския съюз. В момента пречките пред нашето влизане са вътрешни противоречия в Холандия и Германия, обясни в студиото на предаването \"Европа сутрин\" по телевизия \"Европа\" анализаторът проф. Михаил Константинов.\nСпоред него има още един аргумент в наша полза – промяната на политиката на Балканите и фактът, че страната ни успя да стане лидер в региона.„Тя вече е лидер на Западните Балкани. Тя започва да става и лидер – е, може би не в първата тройка, но във втората тройка на Европа сме лидери с това, което правим тук. Точно тук сме си намерили една прекрасна ниша, и стоим много добре. Честно казано, преди шест месеца не очаквах, че така добре ще се развият нещата. За нас, като фактор на Западните Балкани. Ние станахме истински, полезен фактор в това отношение и аз съм горд с това, което се случва\", категоричен е той. \nУсилията ни трябва да продължат, защото дават резултат, допълни проф. Константинов. Сред най-новите примери в тази посока е и първото от две години заседание на комисията към европарламента, която отговаря за връзките с Македония – а това стана факт благодарение на усилията на двама български евродепутати. Според Михаил Константинов има реален шанс бившата югорепублика да разреши спора си с Гърция за името. \n„Проблемът няма да се реши докато ние сме председатели, защото тези неща не стават толкова бързо. Но трябва да стигнат до степен, в която да няма връщане назад. Тоест ние трябва да убедим и македонското ръководство, което е почти убедено вече, и по-скоро гръцкото. Тъй като Ципрас сам по себе си е убеден, че така трябва да се действа, но натискът вътре срещу него е страхотен. А той не може да си позволи да загуби само защото е направил външнополитическа отстъпка на една малка съседна държава. Така че и него трябва да го разбираме\", смята анализаторът \nТемата за бъдещето на Западните Балкани със сигурност ще продължи и по време на председателството на Австрия и след това на Румъния, които имат много близки позиции с тези на България, допълни проф. Константинов.\n", "date": "2018.02.11", "title": "Професор Констанинов гръмовно: България вече е лидер на Западните Балкани! Намерили сме прекрасна ниша, стоим добре"}
{"url": "https://www.blitz.bg/obshtestvo/sofiya-se-chisti-udarno-ot-snega-gradskiyat-transport-se-dvizhi-normalno_news578315.html", "text": "\n", "date": "2018.02.11", "title": "София се чисти ударно от снега, градският транспорт се движи нормално"}
{"url": "https://www.blitz.bg/obshtestvo/mariya-yotova-za-sreshchata-y-s-sharlopov-za-prv-pt-v-zhivota-si-az_news578316.html", "text": "За първи път в живота си срещнах толкова решителен човек. Това каза в ефира на Нова тв сексапилната журналистка Мария Йотова, след като бе излъчен като спомен за Стефан Шарлопов неин стар репортаж с починалия бизнесмен.\n\"Той притежаваше именно този вариант на патриотизъм, който толкова харесвам. Това е начинът, по който възпитаваш децата си с любов към държавата, начина, по който създаваш някакви неща - правиш ги за себе си, за собствения си прогрес, но и в името на държавата\", каза още тя. \nЗапитана дали вижда общо между Шарлопов и следващия й персонаж - Ленин Станоев, Йотова отговори: \"Да, и двамата са твърди и непоколебими\".\n", "date": "2018.02.11", "title": "Мария Йотова за срещата й с Шарлопов: За пръв път в живота си аз ..."}
{"url": "https://www.blitz.bg/svyat/350-mlrd-gubi-velikobritaniya-ot-brekzita_news578275.html", "text": "\n Икономиката на Обединеното кралство ще загуби 252 милиарда лири ($348 млрд.) в рамките на 15 години, ако напусне ЕС без търговско споразумение с Брюксел. Това съобщи в събота британският вестник \"Индипендънт\". Изданието се позовава на данни от проучване, проведено от платформата за борба с Брекзита - The Best for Britain Group (Най-доброто за Великобритания).  \n Прогнозите се основават на изтичането на информация от правителството. Според сценария, ако Лондон все пак успее да постигне споразумение с Брюксел за свободната търговия, спадът в БВП на Обединеното кралство за 15 години ще бъде 131 млрд. паунда ($181 млрд.). Ако правителството промени позицията си и запази членството на Обединеното кралство в митническия съюз и единния европейски пазар, загубите ще възлязат на 52 млрд. паунда ($72 млрд.). \n Председателят на групата \"Най-доброто за Великобритания\" Марк Малък-Браун отбеляза, че Брекзитът ще удари най-тежко в сферите на здравеопазването, образованието и социалните услуги на кралството. \"Всичко това показва, че най-добрият вариант за населението на цялата страна е да остане и да поддържа споразумението, което имаме\", каза Марк Малък-Браун. \n Официалните разговори между Лондон и Брюксел относно условията, по които Великобритания ще се оттегли от ЕС, започнаха на 19 юни 2017 г. в белгийската столица. Година по-рано, по време на референдума по този въпрос в Обединеното кралство, победа с 51,9% бе спечелена от противниците на европейската интеграция. Самият Брекзит ще се проведе на 29 март 2019 г., след което ще има преходен период, който ще продължи до 31 декември 2020 г. \n", "date": "2018.02.11", "title": "$350 млрд. губи Великобритания от Брекзита"}
{"url": "https://www.blitz.bg/svyat/merkel-iska-nova-glava-v-otnosheniyata-na-germaniya-s-polsha_news578269.html", "text": "\n Ангела Меркел иска да бъде отворена нова глава в германско-полските отношения, които от няколко години са много обтегнати. Тя заяви това в седмичното си обръщение в интернет.  \n Изказването на Меркел бе направено броени дни преди в Берлин да пристигне полският премиер Матеуш Моравецки. Това според Меркел ще е \"повод да се отвори нова глава в германо-полските отношения, които са стабилни, въпреки че има разногласия по някои въпроси\". \n Визитата на Моравецки ще се осъществи в момент, в който Варшава си навлече гнева на Берлин и Брюксел по въпроса за правовата държава в Полша, както и заради отказа си да приеме квотите за разпределение на бежанците и законодателните промени, предвиждащи наказания за използването на израза \"полски лагери на смъртта\", когато се говори за лагерите на нацистите по време на окупацията на Полша през Втората световна война. \n По въпроса за бежанските квоти разговорите се очертават много трудни, защото още в средата на януари новото полско правителство предупреди, че няма да промени мнението си. Днес Меркел заяви, че разчита разговорите да приключат с намирането на \"европейски и солидарни решения\". \n На 20 декември след месеци на предупреждения Европейската комисия задейства срещу Полша безпрецедентна процедура, която може да я лиши от правото й на глас в ЕС, ако не се откаже от пораждащите полемика реформи на съдебната система. По този въпрос днес Меркел припомни, че всички страни членки на ЕС са се ангажирали да спазват принципите на правовата държава. \n В изявлението на Меркел не стана дума за спорния въпрос между Берлин и Варшава за евентуални репарации, свързани с Втората световна война. Миналия месец по време на визита в Берлин новият полски външен министър Яцек Чапутович се опита да успокои напрежението по тази тема, уверявайки че дебатите по този въпрос не трябва да навредят на германо-полските отношения. \n Във връзка с приетите неотдавна законодателни промени в Полша, предвиждащи наказания за онези, които използват формулировката \"полски лагери на смъртта\", Меркел каза, че няма да се меси по този въпрос, защото \"ние като германци сме отговорни за случилото се по време на Холокоста и националсоциализма\". \n", "date": "2018.02.11", "title": "Меркел иска нова глава в отношенията на Германия с Полша"}
{"url": "https://www.blitz.bg/svyat/opasna-zaraza-see-smrt-v-ssedna-turtsiya_news578454.html", "text": "73 души в Северна Турция са били приети в болница  заради предположения за зараза с антракс, съобщават местни медии. Всички пострадали са от  черноморския окръг Трабзон.\nСпоред предварителните данни диагнозата антракс е потвърдена при трима души. \n39-годишна туркиня тези дни е починала от антракс. \nСмята се, че хоспитализираните може да са се заразили с антракс след консумация на месо от крава, заразена с болестта. Местните власти са предприели разследване по случая. \n \n", "date": "2018.02.11", "title": "Опасна зараза сее смърт в съседна Турция"}
{"url": "https://www.blitz.bg/intsidenti/katastrofi/nova-versiya-za-tragediyata-s-an-148-pilott-se-e-otkazal-ot-vazhna-protsedura-na-letishcheto-a-predi-godina_news578445.html", "text": "\n  не е бил обработен с противообледеняваща течност. Това предаде РЕН ТВ като допълни, че капитанът на самолета сам е отказал тази важна процедура в зимни условия.  \nОбикновено техническите служби на летището провеждат профилактични дейности, за да предотвратят появата на замръзнали участъци по корпуса на самолета, които могат да влошат неговите аеродинамични свойства. За тази цел се използва противообледеняваща течност, която разтопява заледени участъци по корпуса на самолета и възпрепятства появата на нови по време на полета.  \nЗа Ан-148, който се разби днес и причини смъртта на 65 пасажера и 6-членен екипаж, сега става ясно, че при проверка на самолета през 2017 г. са открити нарушения при експлоатацията на въздушния съд. Конкретно били са установени нарушения в периодичността на смяната на маслото в редукторите и промивките на филтъра на въздушния стартер.  \nОсвен това, съгласно програмата за техническо обслужване, периодичността му трябва да бъде през 375 полетни часа, но на самолета Ан-148-100В (бордови номер RA-61704) тези работи са се провеждали с периодичност 750 часа, или двойно по-рядко.  Превод: БЛИЦ \n", "date": "2018.02.11", "title": "Нова версия за трагедията с Ан-148: Пилотът се е отказал от важна процедура на летището, а преди година..."}
{"url": "https://www.blitz.bg/svyat/na-borda-na-razbiliya-se-samolet-e-imalo-i-chuzhdentsi-no-ruskite-vlasti-uspokoikha-che_news578424.html", "text": "Българското посолство в Москва е получило потвърждение от руските власти, че на борда не е имало българи. Това съобщиха от пресцентъра на Министерството на външните работи.\nПрипомняме, че днес пътнически самолет на Саратовските авиолинии се разби в Подмосковието. При инцидента загинаха всички 71 души на борда. \nПозовавайки се на данни от Оперативния щаб на мястото на трагедията, местните медии разпространиха информация, че не е изключено на борда на разбилата се машина да е имало трима чуждестранни граждани. В същото време властите в Оренбургска област съобщиха, че на борда на падналия лайнер е имало гражданин на Швейцария. \nКакто БЛИЦ съобщи, голяма част от пътниците на борда са били жители на Оренбургска област.Сред жертвите може да е и съпругата на бившия зам.-шеф на Оренбургска област Василий  Козупица - Антонина.  \n", "date": "2018.02.11", "title": "На борда на разбилия се самолет е имало и чужденци, но руските власти успокоиха, че..."}
{"url": "https://www.blitz.bg/svyat/ukraintsi-se-izgavrikha-s-nevinnite-zhertvi-na-samoletnata-katastrofa-i-likuvat-v-sotsialnite-mrezhi-snimki_news578455.html", "text": "\n Докато всички скърбят за огромната загуба на близките на загиналите при самолетната катастрофа край Москва, в Украина се гавратя с паметта на жертвите и ликуват. \nЕто как реагират мирните жители на страната в социалните мрежи. \n\"В Русия паднал самолет. 62 трупа. Юхуууууу.\" \n\"В началото се разстроих, че това е Ан. После прочетох, че е конструиран във Воронеж. Престанах да се разстройвам.\" \n\"Защо ли не ми е мъчно.\" \n\"Само на мен ли не ми пука, че някъде си в Русия е паднал самолет?\" \nТова са само част от коментарите, в които украинците се гаврят с паметта на невинните жертви, сред които и три деца. Превод БЛИЦ \n \n", "date": "2018.02.11", "title": "Украинци се изгавриха с невинните жертви на самолетната катастрофа и ликуват в социалните мрежи (СНИМКИ)"}
{"url": "https://www.blitz.bg/obshtestvo/kultura/otide-si-rezhisort-na-edni-ot-nay-emblematichnite-filmi-na-blgarskoto-kino_news578456.html", "text": "На 86-годишна възраст почина кинорежисьорa Ирина Акташева. Тя стои зад едни от най-емблематичните български филми, сред които „Лавина“, „Само ти, сърце“,„Като песен“ и забранения от тоталитарната власт „Понеделник сутрин“.\nОсвен като една от първите жени режисьори Ирина Акташева ще остане в историята на българското кино и като актриса и сценаристка, съобщава БНТ. \nПоклонението ще бъде на 14-и февруари от 13.30 на Централните софийски гробища. \nПоклон пред паметта ѝ!\n", "date": "2018.02.11", "title": "Отиде си режисьорът на едни от най-емблематичните филми на българското кино"}
{"url": "https://www.blitz.bg/obshtestvo/pochina-edno-ot-svetilata-v-blgarskata-meditsina_news578450.html", "text": "На 11 февруари почина големият български хирург и анатом проф. Александър Гюровски. Роден на 28.10.1922 г. в гр. Скопие. Син на българи бежанци, установи ли се по-късно в град София.\nЗавършил софийската класическа гимназия, с пълно отличие. Оформен полиглот, владеещ пет езика. Като доцент по анатомия, във Медицински Университет в София, подготвил няколко поколения студенти следващи медицина. Следващите години специализирал хирургия при един от основоположниците на българската хирургия проф. Георги Капитанов. \nРаботил като хирург и преподавател извън граници на България – Мали, Етиопия и Либия. От 1971г., десет години ръководи хирургичното отделение, база на, която създава хирургическа клиника в Окръжната болница на гр. Велико Търново. Където създава школа от последователи. Печели конкурс, след което оглавява катедрата по хирургия в Плевенски МУ. Там остава до неговото пенсиониране. \nКъдето и да е работил, професор Гюровски се отличава с брилянтна оперативна техника, прецизност и огромно внимание и грижа за пациентите. Дори на преклонна възраст продължава да работи и оперира, до последно в хирургичното отделени на общинската болница гр. Павликени. \nПроф. Гюровски е отличен с редица звания, последното от които за лекар на годината от БЛС. Източник: в. \"Борба\" \n", "date": "2018.02.11", "title": "Почина едно от светилата в българската медицина"}
{"url": "https://www.blitz.bg/kriminalni/nakazanie/obrat-pratikha-pomoriyskiya-srvayvr-v-domashen-arest_news578453.html", "text": "\n Апелативният специализиран наказателен съд отмени определение на долната инстанция и пусна помориеца Марчо Марков в домашен арест. През ноември 2017 г. той бе задържан за участие в организирана престъпна група за изнудване, действала на територията на Перник и Кюстендил, пише Флагман. \nДелото в горната инстанция трябваше да е на 1 февруари. То обаче бе отложено за 6-и поради искане от съда на справка от прокуратурата за това с каква мярка за неотклонение е Марков по друго дело, по което е подсъдим – за участие в групата на Божидар Кузманов-Божо Кравата. Това обясни адвокатът на помориеца Мариана Тодорова. \nМарчо Марков бе докаран с белезници на 5 февруари, когато трябваше да се състои разпоредителното заседание по делото срещу групата на Божидар Кузманов. \nАдвокат Тодорова каза, че по това дело Марков е без мярка за неотклонение. \nПо думите й съдът приел още в самото начало, че той не е участник в групата на Божо Кравата, но по някакви съображения на прокуратурата името му фигурирало в обвинителния акт. \nМарчо Марков изглеждаше видимо отслабнал, но според адв. Тодорова той няма здравословни проблеми. \nПо делото за пернишката група той бил с две обвинения. Апелативният съд го пуснал в домашен арест, понеже едното обвинение било необосновано. \nЛюбопитното е, че през ноември делото протече по обратен ред – тогава Специализираният наказателен съд наложи на Марков „домашен арест“, а горната инстанция разпореди „задържане под стража“ след протест на прокуратурата. \nПрипомняме, че Марчо Марков стана известен покрай риалити шоуто „Сървайвър“ по Би Ти Ви преди три години. Тогава той се представи като ММА-боец и ръководител на охраната на два столични клуба, където ръководил по 30 души. \nМарков тогава обяви, че има двама сина, но е разделен с жена си, която живеела с децата в Поморие.\n", "date": "2018.02.11", "title": "Обрат: Пратиха поморийския „сървайвър“ в домашен арест"}
{"url": "https://www.blitz.bg/layfstayl/shoubiznes/sled-razvoda-veneta-raykova-obyavi-voyna-na-lyubovta-i-shokira-vsichki-s-izkazvane-za-sv-valentin_news578412.html", "text": "\n Венета Райкова през смях обяви, че от един месец е сама, не се вижда с никого и затова не вижда смисъл да ходи на фитнес. А и освен това нямала никакво време да посещава залата. Случвало се веднъж на два месеца и всеки път се оказвало, че във фитнеса, в който тренира, някой има празник, съответно черпел с торта.   \nВенета, която е известна като любител на сладкишите, разбира се нямало как да пропусне да се почерпи, така че в последно време тренировките въобще не й се получвали. Освен това има доста професионални ангажименти. Откакто се е разделила с мъжа си Тишо, водещата на \"Папараци\" се е посветила на работата и на грижите за сина си Патрик, пише \"Уикенд\".  \n\"Фейсбук ми напомня, че трябва да се върна в залата... макар че за кого да го правя?? От месец съм сама, няма кой да ме гледа... И за това време нито веднъж не съм излязла на среща и нямам намерение да го правя, добре ми е сама... значи може и без тренировки”, написа журналистката в профила си в социалната мрежда.  \nСлед развода си водещата обяви война на любовта и не крие скептицизма си към ново влюбване. Тя нападна и празника на \"Св. Валентин\": \"Тъпотия!! Започва седмицата на любовта и ще ни залеят отвсякъде със сърца... Аз няма да празнувам!! Нямам обект на чувствата!! Трябва доста старание, за да ме спечелят..\" \nСъдбата явно мисли друго, защото към кафето си Венета Райкова изтегли късметче с Купидон. Но отново не скри недоверието си и страха да се отпусне отново и да се поддаде на чувства: \"Ааааа неееее!!!!! Не си харесвам късметчето днес!!!!! Не вярвам в любовта, Купидон марш далече от мен\", написа тя във Фейсбук.  \n \n", "date": "2018.02.11", "title": "След развода Венета Райкова обяви война на любовта и шокира всички с изказване за Св. Валентин"}
{"url": "https://www.blitz.bg/layfstayl/shoubiznes/lyubo-neykov-vshlivo-bogat-prsna-ludi-pari-za-dzhip-i-si-nae_news578434.html", "text": "\n Любо Нейков се е сдобил с последен модел джип „Мерцедес”, който с екстрите струва над 250 000 лв., пише \"Уикенд\" Сумата обаче съвсем не е шокираща за джоба на тв продуцента, тъй като покрай предаванията, които правят със съдружника му Евтим Милошев и сериалите, които снимат, двамата са милионери от години.   \nЗатова Нейков може да си позволи да се поглези и с личен шофьор, който е на негово разположение. Суеверният комик се е изръсил и за златен регистрационен номер на джипа си. Табелите на лъскавия всъдеход са със запомнящите се и вероятно късметлийски за Любо цифри 7272. Те най-вероятно символизират годината, през която той е роден – 1972, допускат запознати.  \nПреди няколко дни фенове забелязаха комика на предната седалка на мощния му всъдеход на път за дома му на ул. „Чаталджа”. Мерцедесът на Любо профучал по ул. „Раковски”, а возилото, както обикновено, било управлявано от неговия шофьор. Откакто папараци спипаха комика с фалшив МВР стикер в колата му, той е станал изключително предпазлив.  \n \n", "date": "2018.02.11", "title": "Любо Нейков - въшливо богат! Пръсна луди пари за джип и си нае..."}
{"url": "https://www.blitz.bg/layfstayl/zashcho-mzht-do-vas-strada_news578446.html", "text": "\n Всеки от нас, независимо от пол, възраст и социален статус, има период, в който се чувства не съвсем уверено. Има много чисто мъжки причини за несигурност, които жените дори не подозират, пише tialoto.bg.  \nЕто четири причини, които карат силния пол да изпитва съмнение в себе си, макар и рядко да ги признава. 1. Нужда от одобрение и помощ \nНесигурността често ни прави зависими. Помислете – не прехвърля ли партньорът отговорността върху вас за неговото благополучие? Ако той не е доволен от себе си може да прехвърли вината на вас за неговите недостатъци и слабости. Може би ще изисква от себе си това, което самият той не изглежда способен да направи. Или ще се сравнява с други мъже, което не води до добър изход. Неговата потребност за одобрение може да бъде изразена активно или пасивно, но във всеки случай, ще разруши основите, върху които се гради връзката ви. 2. Той се страхува от собствените си емоции \n„Мъжете не плачат“, „Стисни зъби и търпи“, „Не бъди момиче!“... Това са чести реплики, които момчетата чуват. И ги приучват да се дистанцират от емоциите. И при израстването си много от тях не знаят какво да правят с чувствата си. Писателят Дейвид Дейд твърди, че мъжът трябва да бъде в унисон с емоциите си и трябва да бъде в състояние да усеща настроението на една жена. Може би за вашия партньор е трудно да направи това, светът на емоциите го плаши. Вместо да го приеме, той се крие от преживяванията си и пренебрегва вашите. 3. Мисли си, че не е достатъчно добър за вас в леглото \nАко му се струва, че сте недоволни от него, несигурността му започва да го мъчи. По-специално, той може да усети, че не ви удовлетворява в леглото. Често това се дължи на факта, че мъжете обикновено изпитват оргазъм по-рано от жените. В този момент неговото влечение и енергия рязко падат, което му пречи да удовлетвори партньорката си. Разбира се, коренът на проблема невинаги е такъв. Случва се и самата жена да страда от несигурност, което не ѝ позволява да преживее своя оргазъм. 4. Страхува се да не ви изгуби \nСъмнявайки се, че не е достатъчно добър за вас, партньорът ви започва да се страхува, че ще го напуснете. Резултатът най-често е пасивни отношения или обратното – ревност и следене на всяка ваша крачка. Възможен е и смесен вариант – периодите на пасивност ще бъдат заменени с периоди на агресия. Което унищожава връзката. \nЗа да се справиш с несигурността е необходимо да си я признаеш пред себе си и после пред партньора. Вашата работа, ако държите на връзката си, е да му помогнете и да го подкрепите, което ще изисква усилия. Но първата крачка трябва да бъде направена от него.\n", "date": "2018.02.11", "title": "Защо мъжът до вас страда?"}
{"url": "https://www.blitz.bg/layfstayl/dzhino-pobesnya-vizhte-kakvo-mu-storikha-zlobni-i-kompleksirani-khora-snimka_news578361.html", "text": "Джино Бианкалана и неговата кола станаха жертва на вандалщина. За това се оплака самият бивш съквартирант в своя инстаграм.\nДжино видял, че задната врата на неговия червен мерцедес е умишлено издрана по цялата й дължина. \n\"Как може да има такива злобни и комплексирани хора, не знам как спите вечер от злоба\", написа той. \n \n \n \n \n", "date": "2018.02.11", "title": "Джино побесня! Вижте какво му сториха злобни и комплексирани хора (СНИМКА)"}
{"url": "https://www.blitz.bg/svyat/izraelskiyat-premier-udari-po-masata-dadokhme-da-se-razbere-na-vsichki-iran-i-siriya-si-znayat_news578355.html", "text": "Израелският министър-председател Бенямин Нетаняху заяви, че въздушните удари на ВВС на страната му в Сирия от предишния ден са „тежък удар“ върху иранските и сирийските сили в съседната държава, предава AFP и Фокус.\n„В събота нанесохме тежък удар върху иранските и сирийските сили“, заяви Нетаняху по време на съвещание на израелското правителство. \n„Пояснихме на всички, че нашите правила на съприкосновение не са се променили изобщо. Ние ще продължим да нанасяме вреда на всеки, който се опитва да ни навреди. Това е наиата политика и ще си остане наша политика“, допълни той.  \nПремиерът на еврейската държава Бенямин Нетаняху заяви още, че няма да позволи на ислямската република да се настани трайно в Сирия.\n", "date": "2018.02.11", "title": "Израелският премиер удари по масата: Дадохме да се разбере на всички, Иран и Сирия си знаят"}
{"url": "https://www.blitz.bg/obshtestvo/korabi-na-nato-nalazikha-burgas-i-varna_news578320.html", "text": "Три кораба на НАТО, които патрулират в Черно море, са на посещение в Бургас и Варна, съобщава Би Ти Ви. Флагмански кораб на кралските военноморски сили, турски минен ловец и румънски минотърсач в момента съставят една от четирите групи кораби на Алианса.\nМиналата година част от групата е бил и българският базов миночистач „Шквал”. \nКорабите участват в различни учения и операции по осигуряване на сигурността в международни води.\n", "date": "2018.02.11", "title": "Кораби на НАТО налазиха Бургас и Варна"}
{"url": "https://www.blitz.bg/obshtestvo/stolitsa/signal-do-blits-dzhigit-natisna-pedala-na-audi-v-snega-izletya-ot-bulblgariya-i-potroshi-spirka_news578266.html", "text": "\nПоредната безумна катастрофа се случи в столицата преди минути, съобщават очевидци. \nБез да има конкретна ситуация, джигит с ауди А6 излетя от прав участък на булевард \"България\" премина през няколко стълба и накрая се приземи върху спирка на градския транспорт. \nУдарът е бил толкова жесток, че е трябвало да режат ламарините на немското возило, за да извадят злополучния шофьор, който за щастие бил сам. На мястото още има полиция, а пострадалият е откаран в спешния център, състоянието му все още е неизвестно. Превод: БЛИЦ \n \n", "date": "2018.02.11", "title": "Сигнал до БЛИЦ: Джигит натисна педала на ауди в снега, излетя от бул.\"България\" и потроши спирка"}
{"url": "https://www.blitz.bg/svyat/23-godishna-zhena-yade-vseki-den-yogurt-i-yablka-tova-koeto-dietata-stori-s-tyaloto-e-napravo-uzhasno-snimka_news578244.html", "text": "\n 23-годишната Хана Лукас се решава на екстремна диета и въобще не очаква до какво ще доведе това. Тя била пълна още през пубертета и така станала обект на посмешище на съучениците си.  \nНо това не било всичко. Още от малка Хана обичала да танцува, докато един ден учителите не ѝ казали, че трябва да отслабне малко. В началото момичето започнало да пропуска обедите в училище. Така успяла да избегне посмешището на останалите, а също ограничила приема на калориите си до 1300. \nДиетата имала успех - хората от обкръжението на Хана започнали да я хвалят колко се е променила и колко ѝ отива това.  \nТака Хана решила, че ще отслабне още повече. Спряла вечерята, а след това и закуските. По онова време вече успявала да се засити само с няколко парчета ябълка и кофичка мляко.  \nХана получила зависимост към остлабването. Признава, че ако вместо ябълка, примерно, изяждала бисквита или вафла, на другия ден не се хранела, защото се чувствала виновна, че... преяжда. Искала така да се накаже за сладкото и, че е дебела. \nРезултатът от тази ужасна диета бил, че Хана вече не можела да танцува. Нито пък да ходи. Просто нямала сили за това. Тежала едва 28 килограма. Така тялото ѝ поддало и Хана припаднала. Лекарите казали, че е била приета буквално в последния момент. Била само кости и кожа, по тялото си имала синини, падали ѝ косите и зъбите, имала постоянна мигрена и няколко месеца липсвала менструацията ѝ. \nВ болницата Хана се борела за живота си няколко седмици и спечелила. Диетата ѝ все пак не е без поражения. Хана има остеопороза и сигурно никога няма да има деца. \nОт нейната история могат да черпят поука не само младите момичета, които искат да отслабнат, а и всички ние. Сегашното общество приема хората според това как изглеждат. Би трябвало да помним, че подигравките или съденето могат да костват живота на някого. \n  Превод БЛИЦ \n \n", "date": "2018.02.11", "title": "23-годишна жена яде всеки ден йогурт и ябълка. Това, което диетата стори с тялото ѝ, е направо ужасно (СНИМКА)"}
{"url": "https://www.blitz.bg/intsidenti/malko-predi-da-zagine-tragichno-krasivata-styuardesa-anastasiya-napravila-vazhna-stpka-v-zhivota-si_news578417.html", "text": "Тя беше много весела и добра. Много я обичах. Това разказа пред местни медии приятелка на една от стюардесите - Анастасия Савинская, която загина при самолетната катастрофа в Подмосковието.\n„Анастасия нямаше сериозни увлечения. Обичаше да се среща с приятели. Наскоро тегли заем и си купи апартамент, кола. Нямаше мъж и деца. Обичаше да лети. Пет години работи като стюардеса и не смяташе да сменя професията си. Колегите й я ценяха много. \nМного се радвах, когато летяхме заедно, с нея беше много весело”, каза още тя.  Превод: БЛИЦ \n \n", "date": "2018.02.11", "title": "Малко преди да загине трагично, красивата стюардеса Анастасия направила важна стъпка в живота си"}
{"url": "https://www.blitz.bg/layfstayl/khoroskop/smyakh-kakv-idiot-ste-spored-zodiyata_news578458.html", "text": "\n Овен:  \nРазсъждавате не с главата си Идиоти сте във всяка сфера на живота. Разсъждавате с… ами, не с главата си. Обичате да се налагате. Ако не стане на вашата, може да се стигне до агресия. Единствената причина да ви търпи партньорът е, че сте страхотни любовници. Използвачи сте. И не виждате нищо лошо в това. Както и в лъжите. Всичко, което вършите, е отгоре-отгоре. Не мислите, че е така? Естествено. За вас понятието „прецизност” е неразбираемо. Добре, че сте пъргави, неустоимо чаровни и жизнени, иначе щяхте да си буйствате сами в бяла стая с изолирани стени. Телец:  \nГлухи сте за аргументи Не сте идиоти за това, че като се вбесите, минавате през стени и мачкате хора. Не сте идиоти, понеже сте напълно неспособни да влезете под кожата на друг човек. Човек би могъл да разбере и пристрастеността ви към скъпи и красиви вещи – обувки, часовници и бижута. Дори това, че забравяте и диета, и деца, и родители при вида на менюто в ресторанта – и то не ви прави идиоти. Но как бихте нарекли човек, който без капка разум се запъва и отказва да чуе и дума? Именно. Търпят ви само понеже сте верни, щедри и самоотвержени приятели. Близнаци:  \nВятърничав ветропоказател Кой ви е учил така силно да любите и мразите до степен на маниакалност? Ненапразно хората не могат да ви търпят. Никой не би изтраял за повече от 3 минути с хибрид между ходещо радио и ветропоказател. Вятърничав ветропоказател при това! Да, наистина сте интелигентни и схващате бързо, значи разбирате, че няма как да ви харесват, каквито сте повърхностни, манипулативни, непоследователни и заядливи. Вероятно затова умеете така убедително да мимикрирате във всеки друг зодиакален знак. Е, кое от тези неща според вас ви прави идиот? Рак:  \nСветци сте… Истински светци Светици и светци са представителите на този слънчев знак. Невинни мишени на стрелите на жестоката съдба. Единственият ви грях е, че твърде силно обичате, твърде силно се нуждаете от внимание, твърде добре знаете как трябва да постъпят околните с живота си и по какъв начин да се променят, за да станат поне наполовина толкова добри, колкото вас. Само по една черта малко приличате на бик – по това, че като видите червено, става страшно! Мнителни сте и само затова ви се струва, че това описание е леко подигравателно. Лъв:  \nЖивотно на квадрат Идиоти ли? О, не. Вие сте царствени, щедри, благородни и красиви маниаци с биполярно разстройство. Или каквато е диагнозата за хора, които са едновременно и самовлюбени, и комплексари. Газите наред. Хората ви интересуват само доколкото могат да ви послужат, за да успеете да се изкачите по главите им. Това беше преносно казано, но вие тези неща не ги схващате. Намерете някой тактичен Стрелец да ви ги обясни по-конкретно. Егоистични сте и егоцентрични, а вашата безпардонност ви прави животно на квадрат. Е, недейте да се цупите сега… Дева:  \nДържите на благочестието Благочестието за вас е: стерилен дом, гардероб с дрехи, подредени по вид и цвят, сметките – в пълен ред, хората около вас – строени в три редици и винаги готови за рапорт. Ако това не се случва, на първо време започвате да каканижете. След това се вбесявате (набирате от 0 до 100 за под 4 секунди), изваждате бойното знаме и без предизвестие го забивате като копие до ухото на жертвата. Докато върхът му още вибрира, скачате и отхапвате главата на съгрешилия. Това достатъчно ли е, за да се класирате за идиоти? Везни:  \nДвоумим се, май? У Везната всичко трябва да бъде прекрасно: и лицето, и дрехите, и душата. Хубаво го е казал Чехов и е добре, че му се доверявате. Вие сте като свраките – налитате на всичко лъскаво, стига да носи известна марка и да е скъпо. Това все още не ви прави идиоти, само плиткоумни. Лошият ви нрав, това, че не търпите критика и се вбесявате, когато не сте прави в спора, също не ви поставя в тази достойна категория. Единствената ви надежда е в пословичната неспособност на Везните да вземат решения дори по такъв прост въпрос, като: “Аз идиот ли съм, или не съм?” Скорпион:  \n“Идиот” е галеното му име Как наричаме агресивно, манипулативно, деструктивно, нетолерантно, маниакално ревниво и отмъстително същество като Скорпиона? Да – идиот му викаме, но на галено. Иначе (зад гърба му не смеем да му го кажем в лицето) говорим, че е чудовище. Сексапилно чудовище с тъмен и неустоим чар и неутолими апетити. Което всъщност го прави още по-опасно. Ако го разгневите – а това става лесно, ще разберете как е в геената огнена. Всички знаят израза „Не дразнете лъва”. Всъщност предупреждението би трябвало да е: “Не дразнете Скорпиона.” Стрелец:  \nМунчо от “Под игото” Има различни видове идиоти. Стрелецът е ухиленият селски идиот, празнично изтупан и с китка зад ухото. Но не е така симпатичен този съвременен Мунчо. Той е безразсъден, безглав, безотговорен, безполезен и безчувствен търтей, чиято задача е да прелита от цвят на цвят. В светогледа му под точка “цел в живота” е вписано: “купонът”. Ако сте му приятел, значи и вие сте идиот. Само такъв може да си общува със същество, което е така нетактично, че от чиста доброта е в състояние да забие кол в сърцето на най-близкия си човек. Козирог:  \nВ гърдите му тиктака часовник Козирогът е идиот в лошия смисъл. Не дава пари. Не вярва на никого. Той е безскрупулен, егоистичен, хладнокръвен и мрачен. Отговаря на портрета на потенциален сериен убиец, който не е упълномощен да убива. По този начин се проявява трезвият му, но черноглед реализъм. Пада си темерут и кариерист, а вместо сърце в гърдите му тиктака часовник – отмерва времето, през което все още не е получил поредното повишение. Водолей:  \nЗацикля и няма мърдане При тях думата “идиот” върви неизменно в словосъчетание с “дебелоглав”. Мисълта им, по принцип остра, понякога зацикля и нищо не е в състояние да ги извади от ступора. Иначе е философ, макар и дървен. Силно догматичен и леко ирационален мислител. Революционер, но не от барикадите, а от седящата стачка. Какъвто е интелигентен, талантлив, остроумен, интересен и нестандартен, разбираемо е, че бяга от обвързване. Човек с толкова много достойнства едва ли би могъл да си открие равен. Дори да става въпрос за друг Водолей. Риби:  \nСълзите им са целебни Наречете ги идиоти. Наречете ги плужеци, медузи, водорасли… Всичко това се хлъзга покрай люспите им и не оставя следа. Те не ви чуват, защото са в нирвана, във валхаала, на Хималаите, на седмото небе или пък се носят печално под някоя потънала гемия. А може би обмислят дали да се напият до смърт, или да си прережат вените, докато от очите им се стичат целебни сълзи. Съзнанието им съществува в безброй паралелни светове. Всички други знаци може да носят с гордост званието „идиот”, но Рибите са си просто… риби. \nИзточник: trud.bg \n \n", "date": "2018.02.11", "title": "Смях! Какъв идиот сте според зодията"}
{"url": "https://www.blitz.bg/obshtestvo/blits-tv-v-sopot-znayat-kak-da-lyubyat-zhenite-i-kak-da-piyat-vino-snimki_news578465.html", "text": "Хиляди се събраха на Манастирска поляна край Сопот, въпреки студа днес. Старопланинският събор протече под мотото „Да стоплим сърцата с вино и любов“. Шествието от центъра до Манастирска поляна поведе кметът Деян Дойнов, облечен в народна носия и яхнал огромен кон тежковоз.\nЗад градоначалника вървяха гайдари и кукери, които огласяха с хлопки и звънци околията. Архиерейският наместник на Карловска духовна околия отец Марко  Тодоров  изпълни църковния  ритуал на за плодородие и берекет, а Дойнов , специалният гост на празника-лидерът на БСП Корнелия Нинова,  и царят на виното-актьорът Тончо Токмакчиев, който бе и водещ на програмата, зарязаха лозята.  \nВ Сопот знаем как да любим жените и как да пием хубаво вино, каза при откриването на празника кметът.  \nНаградата „Най-хубав Вазов мустак“ тази година бе връчена на спортния журналист от БНТ Емил Розов. „За мен е голямо признание,голяма чест, от 40 години отглеждам този мустак. Бил е бръснат един-единствен път, по време на телевизионно предаване, когато трябваше да се превъплътя в женска роля. Иначе съм горд с наградата, като ученик и студент отлично рецитирах стихове на български автори и най-вече тези на Иван Вазов“, коментира пред камерата на Подбалкански новинар Розов. Той публично обеща пред  сопотненци, че ще продължи каузата на предшественика си –покойният вече журналист Митко Цонев, да бъде учреден клуб на носителите на Вазов мустак.  \nПразникът продължи с награди за най-добро бяло и червено вино, за най-хубаво мезе, за най-младо семейство, сключило граждански брак, за най-добър автор на текст, посветен на виното и любовта. През цялото време Етрополската духова музика, вихрените танци на кукерите, изпълненията на Славка Калчева, Калоферския оркестър и фолклорен ансамбъл „Розова долина“ взривяваха публиката, която не спря да аплодира любимите изпълнители.  Кристина ИВАНОВА, БЛИЦ Оператор: Любомир БАКЪРДЖИЕВ, БЛИЦ \n \n \n \n \n", "date": "2018.02.11", "title": "БЛИЦ TV: В Сопот знаят как да любят жените и как да пият вино (СНИМКИ)"}
{"url": "https://www.blitz.bg/obshtestvo/uchenitsi-ot-stolichno-shkolo-trgnakha-na-ekskurziya-za-plovdiv-i-prezhivyakha-nay-golemiya-si-koshmar-video_news578440.html", "text": "Злополучна екскурзия преживяха ученици от столичното 35-то училище. Заради различни повреди, децата сменили три автобуса за три дни.\nУчениците отивали на екскурзия в Пловдив, когато куфарите им се разлетели по пътя. Машината е сменена, но когато и втората се чупи, ги прибира трети автобус. Ръководителят Диляна Жечева посочи, че куфарите не са се намерили. \nПредставителят на туроператора Валентина Симеонова пренасочва въпросите ни към транспортната фирма Да Це Ер: „Аз имах договор с тях, за съжаление не бях обслужена както трябва”. \n  \n", "date": "2018.02.11", "title": "Ученици от столично школо тръгнаха на екскурзия за Пловдив и преживяха най-големия си кошмар (ВИДЕО)"}
{"url": "https://www.blitz.bg/svyat/nepukist-gol-mladezh-s-ranitsa-na-grba-sbra-pogledite-na-minuvachite-v-sochi-video_news578470.html", "text": "Чисто гол младеж се разходи по улиците на Сочи. От видео, което се появи в мрежата, се вижда как младият мъж си върви най-спокойно по пътя, а на себе си има само тъмни очила и раница.\nГолият минувач е задържан от полиция и отведен в психиатрична клиника за освидетелстване. Какво се е случило с него след това -  не се съобщава.  \n \n \n Превод: БЛИЦ \n", "date": "2018.02.11", "title": "Непукист: Гол младеж с раница на гърба събра погледите на минувачите в Сочи (ВИДЕО)"}
{"url": "https://www.blitz.bg/svyat/trmp-planira-da-privatizira-mezhdunarodnata-kosmicheska-stantsiya_news578469.html", "text": "\n Администрацията на американския президент Доналд Тръмп планира да приватизира Международната космическа станция (МКС) и да я превърне в своеобразно „частно предприятие на търговска основа“. Това съобщава вестник „Вашингтон поуст“, който разполага със съответния проект, пише БГНЕС. \nВашингтон се подготвя да прекрати финансирането на МКС през НАСА след 2024 г. Но няма намерение да се отказва от орбиталната станция и разработва план, който може да я изведе от държавния сектор и да я прати в частни ръце. \n„Решението да се прекрати пряката федерална подкрепа за МКС към 2025 г. не означава, че станцията ще бъде свалена от орбита дотогава. Напълно е възможно представители на съответния промишлен сектор да продължат да управляват определени елементи или функции на МКС в рамките на бъдеща комерсиална платформа. НАСА ще разширява международните и търговските партньорства през следващите седем години, за да осигури непрекъснат достъп на хора и присъствието им на ниска околоземна орбита“, пише в документа. \nВ проектобюджета за 2019-а финансова година (в САЩ тя започва на 1 октомври), който ще бъде публикуван в понеделник, администрацията иска 150 млн. долара за „осигуряване на развитието и установяване на търговски структури и възможности“ за по-нататъшна приватизация на МКС. \nТези планове, според „Вашингтон поуст”, преди всичко останало ще се сблъскат с критика в Конгреса на САЩ, като се има предвид, че за изграждането и експлоатацията на МКС са похарчени около 100 млрд. долара. Сега НАСА е в процес на изучаване на възможността да се удължи експлоатационният срок на станцията до 2028 г. \nИзползването й към момента струва на НАСА между 3 и 4 млрд. долара годишно.\n", "date": "2018.02.11", "title": "Тръмп планира да приватизира Международната космическа станция"}
{"url": "https://www.blitz.bg/intsidenti/cherna-statistika-katastrofata-v-podmoskovieto-e-vtora-v-sveta-po-broy-zaginali-ot-padaneto-na-tu-154-kray-sochi_news578452.html", "text": "Катастрофата на пътническия самолет Ан-148 в Подмосковието е втората в света по брой на загинали след инцидента с Ту-154, който се разби край бреговете на Сочи на 26 декември 2016 година. На борда на самолета, който падна днес край руската столица, имаше 71 души. По последни данни, всички те са загинали.\nТу-154 на руското Министерство на отбраната падна в Черно море на 25 декември 2016 година малко след излитането си от летището в Адлер. На борда му имаше военни, представители на медиите, началникът на фонд „Справедлива помощ” д-р Елизавета Глинка, актриси от легендарния Ансамбъл за песни и танци на Руската армия „Александър Александров”. Те летяха за Сирия, за да поздравят с настъпващите новогодишни празници руската авиогрупа в база „Хмеймим”.  Превод: БЛИЦ \n", "date": "2018.02.11", "title": "Черна статистика: Катастрофата в Подмосковието е втора в света по брой загинали от падането на Ту-154 край Сочи"}
{"url": "https://www.blitz.bg/obshtestvo/arkheolozhka-ostavi-sofiya-i-stana-selski-kmet_news578471.html", "text": "\n Кметът на село Комарево - 40-годишната Цвета Йорданова, е изключение от родното правило, че който веднъж заживее в София, не се връща. Тя е живяла 37 години в столицата – от 3-годишна възраст, но се връща в родното село на майка си, където става и кмет. \"Като малка редовно идвах всяко лято в Комарево, прекарвах волно дните си сред красивата природа. За мен то е като родно и затова при една житейска ситуация реших да се върна и да заживея в него, в къщата на вече починалата ми майка. Сега съм доволна, не съжалявам за решението си. Тук намерих спокойствие и живот в хармония с природата\", разказва тя. \n А в красивото Комарево, което се намира на пътя Монтана – Берковица след 6-километрова отбивка, живеят предимно възрастни хора. Около 100-на са, едни не са го напускали никога, но други са се върнали в родните къщи след пенсионирането си. Много скоро кметът на общината в Берковица Милчо Доцов назначава Цвета за свой наместник в Комарево. \n Младата дама е историк по образование със специалност археология. Участвала е в различни проучвания, с екип от Нов български университет и в Комарево, където има останки от две стари крепости от времето на Византия. Проучванията я привличат, но \n новата й длъжност насочва мислите и действията й в друга посока \n Поема грижата за селото и хората. От нея зависи ще имат ли транспорт до близките градове, хранителни продукти, лекар, лекарства и т.н. \n Комарево е живо село, въпреки малкото хора в него. Има и празни къщи, чиито първи стопани са си отишли от този свят, но децата и внуците им ги поддържат. Идват през уикендите, всяко лято прекарват отпуските си в него. Никой не е оставил къщата си да се руши. Малцина искат да се отърват от тях и ги продават. Но от 20 празни, в момента само три са обявени за продажба. Останалите си ги пазят и чакат времето, когато ще се пенсионират и ще се върнат в тях. \n В Комарево някога имало читалище с библиотека. Старите разказват, че в него кипяло активна дейност. Но през 90-те години книгите се разпилели, читалището също западнало. Разпаднали се самодейните състави, секнали песните и танците. А някога местните строили сградата му с доброволен труд. В нея сега се помещава кметството, но никой не казва - отивам в кметството, а - отивам в читалището. По-старите дори са забравили как се казвало това читалище. Но въздишат по онези дни, искат си го пак като спомен от тяхната младост. \n За да го възродят, то се нуждае от регистрация. А оправянето в административните дебри се оказва трудна работа. Има други условия, които трябва да бъдат изпълнени. Инициативната кметица ги преодолява и очаква регистрацията скоро да бъде факт. \n От есента на миналата година тя започва да събира книги \n за читалищната библиотека. Започва от нулата. Учителка-пенсионерка от Монтана й носи вечните книги на България от своята библиотека. Непознатият им проф. Банов три пъти праща нови книги. Автори-земляци им изпращат свои творби. Пратка получили и от монасите на Рилския манастир. Жена от Берковица абонирала библиотеката за вестници и списания. Тя вече е готова да приеме първите си читатели. Хората питат кога ще стане това. \"Разбирам, че им е нужно място за общуване. Да се съберат, да се видят, да си поговорят\", казва Цвета. Обявили сме, че на 1 март откриваме библиотеката, допълва кметицата. При норма 3500 с дарения са събрани 4000 тома. \n Комарево е малко село, щат за библиотекар няма и тази дейност ще поеме Цвета Йорданова – безвъзмездно. Както сега \n съпругът й, майстор-строител, ремонтира безвъзмездно \n помещението за библиотеката. Кметът на общината Милчо Доцов им е предоставил мебелите и компютрите на закрития дом за деца без родители „Люба Тенева\". Радвам се, че освен мебели, макар и поовехтели, ще имаме и компютри. Ще учим възрастните да се свързват с децта си из страната и света. Ще ги ползват и децата, които идват за летните ваканции при баба и дядо. Затова замисляме да създадем и детски център, разказва новият кмет. \nОт година и половина освен управник, Цвета е станала и приемна майка. Грижи се за 8-годишно момче, което всяка сутрин праща на училище в Берковица. Родната й дъщеря учи в езиковата гимназия в Монтана. 18-годишната щерка също се включва в селските иницативи. На нея ще бъде поверена задачата лятото да се занимава с децата, дошли на ваканция в Комарево. \n Едно странно семейство живее в Комарево. Дошло е не на гости, а да го оживи като направи по-интересен животът на хората, които са останали да прекарат дните си в родното място. Дай, боже, повече такива хора, казва за него общинският кмет Милчо Доцов. \n \n", "date": "2018.02.11", "title": "Археоложка остави София и стана селски кмет"}
{"url": "https://www.blitz.bg/obshtestvo/novi-pravila-shumomeri-i-stikeri-s-chipove-v-punktovete-za-tekhnicheski-pregledi-video_news578449.html", "text": "\n Шумомери във всички пунктове за технически прегледи и по-сериозни изисквания за служителите в тях – това са мерките, с които транспортното министерство ще затяга контрола върху прегледите и изискванията за състоянието на автомобилите. \nЧаст от готвените промени вече са залегнали в нова проектонаредба. Други все още се подготвят. Сред тях са и идеите измервателните уреди да бъдат свързани със системата ДАИ; във всеки стикер за преглед да бъдат вградени специални чипове с данните на автомобила и тези от техническия преглед. \nВ момента в пунктовете за технически прегледи нямат уреди, които да мерят колко е шумно превозното средство. До пет години обаче те ще бъдат задължителни. \nНай-вероятно прегледът ще става по-скъп, смятат от СБА. Една от причините – според готвените промени се завишават и изискванията за служителите в пунктовете и те ще трябва да минават обучение на всеки две години. \nИ още - хора, които имат или работят в пунктове за технически прегледи, вече няма да могат да проверяват собствените си автомобили на въпросните места. \n", "date": "2018.02.11", "title": "НОВИ ПРАВИЛА: Шумомери и стикери с чипове в пунктовете за технически прегледи (ВИДЕО)"}
{"url": "https://www.blitz.bg/obshtestvo/neplnoletnata-mariya-khvrli-v-uzhas-blizki-i-priyateli-nikoy-ne-ya-e-vizhdal-blizo-denonoshchie-snimki_news578459.html", "text": "Непълнолетната Мария Маринова от град Гоце Делчев е в неизвестност от 24 часа, съобщава Топ Преса след подаден сигнал от близки на момичето. В социалните мрежи нейни приятели, разпращат снимката и до всички млади хора в града с надеждата да я открият.\nРодителите й са повече от притеснени, за случая са уведомени и институциите. \nЗа последно момичето  е било забелязано в хаджидимовското село Копривлен. Умоляват се всички които имат информация за нея да се свържат на телефон 112 или в най-близкото поделение на МВР. \n \n", "date": "2018.02.11", "title": "Непълнолетната Мария хвърли в ужас близки и приятели, никой не я е виждал близо денонощие (СНИМКИ)"}
{"url": "https://www.blitz.bg/obshtestvo/regioni/izpluva-potulen-skandal-shpaklovchik-ot-bata-bludstva-s-neplnoletna-polyakinya_news578472.html", "text": "\n Супер скандал, с опит за изнасилване на непълнолетна полякиня, е бил потулен в разгара на миналото лято, пише \"Флагман\". За извратената история става ясно едва сега, след като извършителят – шпакловчик с начално образование от поморийското село Бата, вероятно циганин, бе осъден от Районния съд в Поморие, но се размина сравнително леко – 2 години условно с 4-годишен изпитателен срок. \nЗаради деликатното естество полицията рядко съобщава подобни случаи, а и по време на активния сезон инцидентът със сигурност щеше да има сериозен международен отзвук. Заради това и до този момент не се знаеше нищо за инцидента. \nСлучката се е разиграла на 8 юли в поморийското село. Незнайно кой безумник решил да заведе група полски туристи в ресторант в село Бата, за да им организира \"фолклорна програма\". Поляците били в тийнейджърска възраст, момичето, с което малко по-късно шпакловчикът ще блудства, само признава, че изпива „3-4 чаши вино”. \nКъм 22 часа тя излязла навън, за да подиша чист въздух. Към нея се приближил местен жител с фамилия Пешев. Той разменил няколко реплики с момичето на руски език, след което решил да й помогне да се върне обратно в ресторанта. \nВ този момент обаче към тях се присъединим извратенякът, който в делото е съобщен само с инициали „М.Д.”. За него се знае, че е с начално образование, живее в селото, шпакловчик по професия. В болния му мозък се родила идеята да се възползват от момичето, той склонил Пешев да я отведат към Боровата горичка и след това да я насилят, става ясно между кориците по делото. \nИзродът на всичкото отгоре задигнал и телефона на полякинята. Момичето паднало безпомощно на земята, а извратенякът започва да я опипва и да съблича, след което и той самият се съблякъл и търкал в нея. Полякинята  се разплакала и викала отчаяно за помощ. За късмет била чута от две момчета с инициали К. Колев и Ж. Колев, които я спасили от сигурно изнасилване. \nМалко по-късно полякинята разпознала изрода от Бата, който й посегнал, но тъй като той е с чисто досие, се разминава само с условна присъда.\n", "date": "2018.02.11", "title": "Изплува потулен скандал! Шпакловчик от Бата блудства с непълнолетна полякиня"}
{"url": "https://www.blitz.bg/svyat/voennite-v-egipet-ss-smrtonosna-aktsiya-sreshchu-teroristi_news578473.html", "text": "Египетските военни съобщиха, че са ликвидирали 16 терористи и са арестували още 34 души в рамките на мащабната силова операция за смазване на ислямистките бунтовници в страната, които са винени за поредицата терористични атаки в Египет през последните години, предава Reuters, цитирана от \"Фокус\"\nВ съобщението на египетските Въоръжени сили се уточнява, че са унищожени още 66 цели, сред които оръжейни складове, МПС-та и мотоциклети, използвани от терористите. \nУдарите са били съсредоточени най- вече в района на полуостров Синай, но и в Делтата на река Нил и Западната пустиня\n", "date": "2018.02.11", "title": "Военните в Египет със смъртоносна акция срещу терористи"}
{"url": "https://www.blitz.bg/svyat/rozhdenik-e-tryabvalo-da-leti-s-fatalniya-an-148-no-v-posledniya-moment-video_news578402.html", "text": "Руснакът Максим Коломейцев днес има рожден ден. Спокойно може да се каже, че оттук нататък на 11 февруари той ще има двоен повод да почерпи, защото днес се е разминал на косъм със смъртта.\nКоломейцев и приятелката му трябвало да летят от Москва за Орск със самолета на Саратовските авиолинии Ан-148, който се разби в Подмосковието. \nМаксим искал да прекара рождения си ден с близките си в Сочи, а след това да лети до Орск, за да си вземе новата кола. „Но колата я задържаха и ще дойде чак на 17-и. Преди дни от автосалона ни казаха, че няма да могат да докарат колата и отказахме билетите”, разказва щастливият рожденик. \nКоломейцев отбеляза, че това е третият път, когато благодарение на промяна в плановете се разминава със смъртта.  \nФиргат Тулкубаев обаче не е имал същия късмет. Негов приятел разказа, че той не е трябвало да лети с този полет, но в последния момент взел решение да се качи на самолета. \n„Той работеше в Мончегорск, но живееше в Орск. Летя през Москва и трябваше да остане там, но в последния момент си взе билет за вкъщи”, разказва мъжът.  Превод: БЛИЦ \n \n", "date": "2018.02.11", "title": "Рожденик е трябвало да лети с фаталния Ан-148, но в последния момент... (ВИДЕО)"}
