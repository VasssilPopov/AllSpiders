{"url": "https://www.blitz.bg/politika/valeri-simeonov-razkri-kakvo-se-sluchva-s-dlgo-chakanite-promeni-v-zakona-za-energetikata_news586054.html", "text": "Промените в Закона за енергетиката все още не са уточнени. Това каза пред журналисти вицепремиерът Валери Симеонов, попитан дали ще успеят да прокарат промените в закона, така че да бъде защитен държавният интерес по сделката с ЧЕЗ. Там има два елемента, които все още не са съчетани, кой трябва да извършва предварителната проверка на собствеността, с оглед защита на националните интереси. Предстои текстовете да се доизяснят. Няма категорични текстове, въпреки че много спекулират с това, че има готови предложения, но внесените до момента страдат от сериозен юридически дефицит, коментира вицепремиерът.  По думите му предстои да се поработи още малко върху тези текстове и не трябва да се бърза. Естествено, трябва да се даде сигурност на обществото, че при едни бъдещи сделки ще бъдат защитени интересите на големи групи от хората, добави Валери Симеонов, цитиран от Дарик.  На бележката, че сделката за ЧЕЗ вече е подписана и се очаква плащане, и дали ще има начин с промените тя да бъде спряна, Валери Симеонов отговори, че няма информация сделката да е подписана. Има предварителен договор, няма приключване на сделката. Знаете много добре, че сделката е приключена, когато се реализира плащането. След като няма плащане, няма сделка, в живота също е така, добави в коментар вицепремиерът.  В отговор на въпрос, че в руската преса е имало и положителни коментари за думите на Валери Симеонов спрямо руския патриарх, Симеонов коментира, че това не означава нищо друго, освен че голяма част от руското общество не одобрява \"агресивното поведение\" на т.нар. втори външен министър, ако не и първия, на Русия.     С този стил на поведение Русия може да си създава само неприязън, това не е начин за изразяване на позиция, когато си поканен с уважение и необходимите елементи на признателност, по този начин да приключиш посещението си, по който го направи патриарх Кирил, коментира Симеонов. Той добави, че първи е казал, че руският патриарх има поведение на политик, а не на духовно лице.  Валери Симеонов присъства днес в София на дискусия за ситуацията в Крим. ", "date": "2018.03.14", "title": "Валери Симеонов разкри какво се случва с дълго чаканите промени в Закона за енергетиката"}
{"url": "https://www.blitz.bg/zdrave/nikoga-ne-yazhte-tezi-khrani-ako-imate-bolki-v-stavite_news586025.html", "text": "Болката в колената варира от лека до тежка, остра или хронична. Може да причини дискомфорт, болка или възпаление във всяка част на ставата, пише beu.bg.Най-честите причини за болки в ставите включват подагра, артрит, наранявания, счупвания или изкълчване, фибромиалгия и лупус. Ако страдате от болки в ставите храната, която ядете може да усложни възпалението. Тук представяме осем, които храни трябва да избягвате, за да запазите ставите:  1. Захарта Колкото и да са вкусни поничките, шоколадовите и други десерти, вие ще поискате да им устоите, ако страдате от болки в ставите. Преработените захари задействат  освобождаването на възпалителни посредници, известни като цитокини. Това включва захарта в бонбоните, газираните напитки и зърнените храни, други закуски. Излишната захар в организма оказва натиск върху ставите, може да доведе и до увеличаване на теглото. 2. Мононатриев глутамат Мононатриевият глутамат е най-добре познат с употребата си като хранителна добавка-овкусител, чистият мононатриев глутамат е бял кристален прах. Най-често се среща в соевия сос и азиатските храни. Също така обаче  може да се намери и в полуфабрикати, замразени готови и полуготови храни, готови супи, смеси и подправки, салатни сосове и деликатесни меса. МНГ може да предизвика възпаление в организма и да влоши болки в ставите. 3. Алкохолът Алкохолът не е просто натоварващ за черния дроб. Прекомерната консумация на алкохол има негативен ефект и върху ставите. Бирата съдържа пурини. Те се превръщат в пикочна киселина в организма, което е изключително вредно за болки в ставите. Бирата съдържа глутен, които може да бъде вреден за крехки стави. 4. Рафинираните въглехидрати Продукти с бяло брашно като хляб и бисквити, бял ориз, бели картофи и много зърнени култури са рафинирани въглехидрати. Проучванията показват, че преработените въглехидрати са вероятно една от основните причини за затлъстяването и други хронични заболявания. Тези храни имат висок гликемичен индекс. Те подхранват производството на възраст, което стимулира възпалението. 5. Червени и преработени меса И червените и преработените меса съдържат пурини и нитрати. Тези химикали влошават болката и възпалението в организма. Изследванията са показали, че червените и преработените меса не само предизвикват възпаления, те подкрепят и растежа на рака. 6. Млечни продукти За повечето хора, млякото и млечните продукти са силно възпалителна храна. Проучванията показват, че по-голямата част от възрастните имат поне известни затруднения в преработването на мляко, независимо дали го знаят или не. Ако млечните продукти заемат голяма част от вашата диета, това може да предизвика възпалителна реакция. Ако страдате от болки в ставите, най-добре е да  изключите млечните продукти от диетата си. 7. Сол Много опаковани и предварително направени храни съдържат големи количества сол и други консерванти, заради по-дългите срокове на годност. Рафинираната сол е с високо съдържание на добавки и химикали, които нарушават баланса на течностите в организма. Обърнете внимание на това, което съдържа храната ви. Избягвайте т. нар. джънк фууд (junk food)храни и храни за микровълновата печка. Ако искате да използвате сол, когато готвите, сменете готварската сол с розова хималайски морска сол. 8. Царевично масло Много закуски и тестени изделия съдържат царевично масло или други масла, които са с високо съдържание на омега-6 мастни киселини. Проучванията показват, че тези масла могат да доведат до възпаление. Избягвайте соя, фъстъци, салатни сосове и масло от гроздови семена. Заменете ги с храни, съдържащи омега-6 мастни киселини с противовъзпалителни омега-3 алтернативи като зехтин, ядки, тиквени семки и ленено семе.", "date": "2018.03.14", "title": "НИКОГА не яжте тези храни, ако имате болки в ставите"}
{"url": "https://www.blitz.bg/svyat/sheft-na-apple-pochete-pametta-na-golemiya-khoking-no-napravi-golyam-gaf-koyto-ne-ostana-nezabelyazan-snimka_news586057.html", "text": "Шефът на Apple Тим Кук почете в Туитър паметта на големия астрофизик професор Стивън Хокинг, но без да иска обърка фамилията му. „Винаги ще се вдъхновяваме от живота и идеите му”, написа изпълнителният директор на американския технологичен гигант, цитирайки великия учен и назовавайки го Стивън Хокинс. След известно време съобщението му изчезна от микроблога му, а на негово място се появи ново, в което грешката беше поправена.  Припомняме, че днес на 76-годишна възраст от този свят си отиде известният физик Стивън Хокинг. Той получи световна известност след като през април 1988 г. бе публикувана неговата научнопопулярна книга \"Кратка история на времето\". Преведена е на десетки езици и е публикувано в общ обем от повече от 10 милиона екземпляра.  Физикът прекарва по-голямата част от живота си в инвалидна количка. Симптомите на амиотрофичната латерална склероза, която впоследствие води до парализа, започва да се проявява в Хокинг в началото на 60-те години, когато е бил на възраст над 20 години. Превод: БЛИЦ", "date": "2018.03.14", "title": "Шефът на Apple почете паметта на големия Хокинг, но направи голям гаф, който не остана незабелязан (СНИМКА)"}
{"url": "https://www.blitz.bg/politika/parlamentt-reshi-byudzhett-za-otbrana-tryabva-da_news585980.html", "text": "Народните представители приеха актуализираната Стратегия за национална сигурност с времеви хоризонт до 2025 година, предаде репортер на Агенция „Фокус“.  „За“ гласуваха 118 народни представители, 4 бяха „против“, а 35 се въздържаха. Стратегията бе подкрепена от всички парламентарни групи, с изключение на БСП, които гласуваха с „въздържал се“.  Министърът на вътрешните работи Валентин Радев изтъкна, че Стратегията е внесена след КСНС и по нея е постигнато съгласие. „Не приемам забележките за липса на капацитет. Ако някой няма капацитет- това не е ГЕРБ“, заяви той. „Целият пакет документи за националната сигурност и отбраната е с автор ГЕРБ“, посочи той. Зам.-председателят на ПГ на БСП Драгомир Стойнев се обърна към министър Радев: „Не разбирам удовлетвореността ви от Стратегията- проблемите са много и очевидни“.  „Нямаме една машина, която да може да литне, но трябва да сме спокойни. Имаме ограда по границата, която всеки момент може да падне, но трябва да сме спокойни“, коментира той.  „Прегръщайте си се, правете каквото искате, но благодарение на опозицията все пак Стратегията има някакъв вид“, заяви Драгомир Стойнев.  Стратегията е разгледана от 15 парламентарни комисии. Предвидено е, че до 2024 година бюджетът за отбрана трябва да достигне 2% от БВП. В Стратегията са включени нови политики - киберсигурност, транспортна сигурност, управление при кризи и защита на националните архиви като част от културно-историческото наследство. Текстовете за управлението на кризи са изцяло нови. В документа е включено изграждането на Национална система за управление при кризи с Национален ситуационен център и областни центрове. В Стратегията е констатирано, че пълномащабен военен конфликт срещу България е малко вероятен, но расте заплахата от хибридни действия и кибератаки. Посочва се, че радикализацията и тероризмът ще продължат да генерират заплахи за глобалната и националната сигурност.  Според Стратегията българските национални малцинства се нуждаят от по-голямо внимание от държавата, а в отделни страни те са подложени на икономически, политически и асимилационен натиск. Налице е опасност от подобни тенденции и в държави, в които към настоящия момент българските общности се ползват от сравнително широки права. В Стратегията приоритет остава диверсификацията на доставчиците и на пътищата за доставка на природен газ. Изтъква се, че корупцията, в частност тази по високите етажи, остава един от основните проблеми в обществото. Основни заплахи за страната ни са организираната престъпност и трансграничната престъпност, основно трафикът на наркотици и на хора. Престъпленията със „сивата икономика“ намаляват, но остават сравнително широко разпространени.  Според документа конвенционалната престъпност продължава да заплашва гражданите, възникват зони на повишен риск, нараства несигурността в обезлюдяващите райони. Броят на катастрофите говори за „война по пътищата“, загиват стотици, а ранените са хиляди. Съществува риск от ограничаване на водните ресурси, от все повече горски пожари, свлачища и наводнения. ", "date": "2018.03.14", "title": "Парламентът реши: Бюджетът за отбрана трябва да..."}
{"url": "https://www.blitz.bg/politika/tsvetanov-s-vazhno-obeshchanie-km-vsichki-obshchini_news586003.html", "text": "Ще помогнем на общините като им дадем възможност процент от глобите от нарушителите по пътищата да отива за тях. Това каза председателят Вътрешна комисия и на ПГ на ГЕРБ Цветан Цветанов по време на работната среща-дискусия по приоритетни за общините теми и законодателни инициативи, която се провежда в зала „Изток“ на парламента, предаде агенция „Фокус“.  Във връзка с видеонаблюдението, Цветанов посочи, че през 2011 г. се е дала възможност 50 % от глобите на нарушителите да се инвестират в изграждането на инфраструктура. „Можем да помогнем на общините като дадем възможност част от този процент да отива и за тях. Знаем, че общината, респективно кметската администрация може да бъде по-добър стопанин“, поясни Цветанов.  По отношение на общинската полиция, Цветанов коментира, че първите законодателни промени са били за възможността да се въведе общинска полиция. „Впоследствие се установи, че този законов механизъм няма да сработи в пълния си обем, защото се оказа, че за да може да създадеш общинска полиция, трябва да имаш необходимото финансиране. Знаем какви са бюджетните възможности. Тук мога да кажа, че както общините Стара Загора, Варна, Пловдив, София, си създадоха възможност да създадат такава общинска полиция. Тя в никакъв случай не може да запълни вакуума“, заяви Цветанов.  Той обърна внимание на Закона за частната охранителна дейност, който се дискутира публично от 2016 г. Цветанов поясни, че поради предсрочното прекратяване на мандата на 43-ия парламент, той не е могъл да влезе в пленарна зала, за да бъде обсъждан и разгледан. „Това, което направихме в рамките на последните 4 месеца е действително този законопроект да бъде обсъден и да могат да участват всички“, поясни Цветанов.  Той уточни, че в момента тази тема е станала един възможен фокус за политическо говорене, а не за решаване на проблемите. „Колеги, издръжката на един полицай, когато се създава общинска полиция, са необходими финансови изражения от 2400-2700 лв.“, каза той и поясни, че като се сложат обезщетенията се получава една голяма разходна част, която бюджетът на общините не може да го осигури. „Затова се взе това нещо и знаем, че в немалко от случаите българските общини разчитат с договорните отношения с частните охранителни фирми“, коментира Цветанов.  По думите му така ще може да се покрие по-голям периметър. ", "date": "2018.03.14", "title": "Цветанов с важно обещание към всички общини!"}
{"url": "https://www.blitz.bg/politika/karakachanov-reshi-koy-da-poddrzha-iztrebitelite-mig-29_news586017.html", "text": "С решение на министъра на отбраната Красимир Каракачанов „Руската самолетостроителна корпорация МиГ“ е избрана за поддръжката на българските изтребители МиГ-29. Решението от 6 март е публикувано на сайта на министерството, като в него се посочва, че то може да бъде обжалвано в 10-дневен срок пред Комисията за защита на конкуренцията. Ако няма обжалване, следва подписване на договор с „РСК МиГ“ по обществена поръчка чрез договаряне без публикуване на обявление, която стартира в началото на декември миналата година. Това можеше да стане и по-рано, но украинската „Укринмаш“ подаде жалба пред КЗК, която бе отхвърлена, информира БНР.   В решението си министър Каракачанов посочва, че то се базира на утвърден доклад на комисия за разглеждане и оценка на офертата и провеждане на преговори. Както и че документите на „РСК МиГ“ съответстват на изискванията на възложителя.  Обществената поръчка е на прогнозна стойност почти 81,3 млн. лв. като периодът на договора да поддръжката на изтребителите е за 4-годишен период, т.е. до 2022 г. Според Ройтерс става дума за 15 машини МиГ-29.   ", "date": "2018.03.14", "title": "Каракачанов реши кой да поддържа изтребителите МиГ-29"}
{"url": "https://www.blitz.bg/obshtestvo/stolitsa/neno-dimov-s-vazhni-novini-za-stolichnoto-metro_news586019.html", "text": "Софийското метро ще намалява вредните емисии във въздуха с общо 90 хил. тона годишно след построяването на третия лъч. Това каза министърът на околната среда и водите Нено Димов по време на инспекция с министъра на транспорта, информационните технологии и съобщенията Ивайло Московски и столичния кмет Йорданка Фандъкова на строителството на новия участък на метрополитена. Това съобщиха от Министерство на околната среда и водите (МОСВ). Министър Димов изтъкна, че това е един от големите проекти на Столичната община, пряко свързан с опазването на чистотата на атмосферния въздух. „Това е и една от основните цели, които се опитваме да постигнем заедно с местната власт“, допълни Димов.  Той припомни, че автомобилният транспорт е един от двата големи източника на замърсяване с фини прахови частици, наред с битовото отопление.  Министър Димов заяви, че в края на първото полугодие на тази година се очаква да бъде отворена Ос „Въздух“ от Оперативна програма „Околна среда“.  По нея общините ще могат да кандидатстват и за финансиране, свързано с намаляване на замърсяването на въздуха. „С това се надяваме да подпомогнем както Софийската, така и всички останали български общини да направят крачка напред за подобряване на качеството на въздуха“, заключи министърът. ", "date": "2018.03.14", "title": "Нено Димов с важни новини за столичното метро"}
{"url": "https://www.blitz.bg/kriminalni/nakazanie/prviyat-osden-za-terorizm-u-nas-vliza-v-zatvora-eto-kolko-shche-lezhi_news586038.html", "text": "За първи път в България влезе в сила осъдителна присъда за тероризъм. На 2 години и половина лишаване от свобода ефективно е осъден Иван Захариев, известен с псевдонима Джон терориста, съобщава БГНЕС. Присъдата е от Апелативен съд – няма протест и няма жалба. Присъдата влиза в сила, заяви ръководителят на Спецпрокуратурата Иван Гешев.  До момента това е първата влязла в сила присъда за тероризъм у нас, уточни Гешев.  Припомняме, че през юни 2017 г. Специализираният наказателен съд осъди на 4 години лишаване от свобода Иван Захариев. Захариев е български и австралийски гражданин. Той е роден в град Ханой, Виетнам. Той бе задържан на 20 септември 2016 г. при специализирана операция на ДАНС, ГДБОП и СДВР под ръководството и надзора на Специализирана прокуратура. Неговите действия на територията на България са били насочени към подготовка за включване във въоръжена терористична групировка в Сирия и участие в реални бойни действия срещу армията на Башар ал Асад. Доказателствата сочат, че през 2013 г. Захариев отишъл в Сирия с желанието да се включи в терористична групировка. Не е бил приет заради липса на бойна подготовка.  Иван Захариев достигнал до Сирия със самолети от Сидни, през Сеул, Истанбул и гр. Хатай, Турция. Поддържайки фейсбук контакт с лице с инициали „ST“ (който прехвърлял хора от Турция в Сирия), в покрайнините на Хатай, Захариев попаднал в скривалище с други лица, тръгнали към Сирия и описани от самия него като „бойни другари“. Заедно с тях той бил преведен в Сирия и настанен в база на Свободната сирийска армия. Там веднага започнало обучението му да борави с автомат „Калашников“. Престоят му в Сирия обаче се оказал кратък, заради липса на бойна подготовка. За да я придобие, той се върнал в Австралия, но там обучението по стрелба се оказало скъпо. По-късно заминал за Мароко, откъдето през пролетта на 2016 г. пристигнал в България - проучил, че тук е доста по-евтино обучението в стрелба.  В периода от юли до август 2016 г. Захариев е посещавал стрелкови клуб в столицата, където се е учел да борави с огнестрелно оръжие, включително и с автомат „Калашников\". Пред чужд гражданин, с когото се запознал в софийската джамия „Баня Баши“, Захариев говорил за ДАЕШ /\"Ислямска държава\" - бел.ред./, както и че трябва да се ходи в Сирия и да се бият с другите. Заявил, че обича ДАЕШ и познава лице от Турция, което организира заминаването за членство в организацията. При изследване на скайп комуникацията на Захариев, са намерени негови писма до джихадисти. Установена е връзка за контакт с лице, вербувало американски граждани за бойци на „Ислямска държава“.    ", "date": "2018.03.14", "title": "Първият осъден за тероризъм у нас влиза в затвора, ето колко ще лежи"}
{"url": "https://www.blitz.bg/layfstayl/khoroskop/tezi-3-zodii-za-iztochnitsi-na-bezkrayna-pozitivna-energiya-i-shchastie_news586037.html", "text": "Срещали ли сте човек, който е толкова развълнуван от живота, че около него се чувствате по-щастливи и по-развълнувани? Някои хора сякаш по-добре разбират, че живот се живее само веднъж, и изглежда, че знаят как да оползотворят всеки момент.Най-енергичните знаци в зодиака се съсредоточават върху положителните аспекти от живота и правят всичко възможно, за да подобрят онова, което ги заобикаля.  Повечето от нас искат да са около хора, които са развълнувани от живота, защото те ни вдъхновяват и ни карат да се чувстваме комфортно. Знаем, че ако се стремим да бъдем по-щастливи и да полагаме усилия за изграждането на по-добър свят, ще постигнем чувство на удовлетворение и щастие. Всеки един от нас се вълнува от живота, но при някои зодии това е в пъти повече. Ето кои са те. Лъв Лъвовете се усмихват и усмивката им винаги е искрена. Те не искат да бъдат фалшиви или да се чувстват принудени да се усмихват, затова търсят причини да бъдат щастливи и да се чувстват благодарни. Родените под този знак търсят позитивното и забавното и обичат да се смеят. Способни са винаги да намерят хумористичната страна на нещата. Разбира се, това не означава, че не са чувствителни или са слепи за негативизма, но са решили да търсят доброто. Те са отворени за всяко преживяване, което могат да изпитат, и са изключително развълнувани от всичко ново, появяващо се на хоризонта. Почти невъзможно е да срещнете скучен Стрелец. Те обичат приключенията, имат изследователски дух и заразяват околните с тези свои качества. Телец Представителите на тази зодия са гъвкави. Когато се случи нещо лошо, не позволяват то да ги сломи. Те го преодоляват и след това продължават с вдигната глава. Телците търсят красотата и удоволствието, а когато го намерят, това ги прави щастливи. Ще познаете Телците, тъй като те създават особено приповдигната атмосфера, когато влязат в стаята.", "date": "2018.03.14", "title": "Тези 3 зодии за източници на безкрайна позитивна енергия и щастие!"}
{"url": "https://www.blitz.bg/layfstayl/shoubiznes/seksi-blondint-na-payner-shche-se-ozhenya-za_news586030.html", "text": "Тези дни АРТи зарадва своите последователи в социалната мрежа с красиви гледки от България. Една от снимките беше отбелязана с интересен пост:“Бих се оженил за природата, но ме е страх да не ме отреже...”.Това ни провокира да се свържем с него, за да разберем повече за приключенския му дух, предава planeta.tv.   “Аз съм голям фен на планините и красивите гледки, защото те са храна за душата, особено в България. Тук е пълно с вълшебни местенца, които никой не посещава, защото са малко известни. През уикенда се събрахме група приятели и отидохме на язовир Въча. До вилата, в който бяхме отседнали, може да се отиде само с лодка, незаменимо усещане”, разказа певеца.   ", "date": "2018.03.14", "title": "Секси блондинът на \"Пайнер\": Ще се оженя за..."}
{"url": "https://www.blitz.bg/politika/vnshniyat-ministr-obyavi-golyama-novina-svrzana-s-borisov-i-putin_news585864.html", "text": "Вицепремиерът и министър на външните работи Екатерина Захариева разкри, че се организира среща на премиера Бойко Борисов с руския президент Владимир Путин. Датата засега не е уточнена. \"Двамата са много ангажирани и когато програмите им позволяват, това ще се случи\", обясни Захариева в сутрешния блок на БНТ. \"Европейската перспектива на Западните Балкани не е приоритет на България само за шест месеца, а е дългосрочен приоритет. Твърдо сме убедени, че можем да помагаме много\", добави тя.  Тя коментира и думите на турския президент Реджеп Ердоган, че Кърджали е в душевните граници на Турция. Нашата душа също може да бъде доста широка. Границите на Балканите са се местили особено интензивно. На всеки душата може да е по-широка, но границите са ясно очертани с договори. Душата нека си е душа, но нека да са ясни границите на държавите, посочи Захариева.  Външният министър коментира и скандала с руския патриарх Кирил, който държа назидателен тон на президента Радев. Благодарността се дава, тя не се изисква. Това е чувство и не може да се изисква. Този тон е неуместен. Със сигурност не е приятно да се държи такъв тон на която и да е българска институция. Мисля, че е задължително както благодарим и винаги сме благодарили на Русия, така да благодарим и на всички други чужди държави, които са дали жертви за Освобождението на България, заяви Захариева.  Русия и България винаги са се стремили да имат равнопоставени отношения. Разбира се, обаче, нашият стратегически избор е да сме членове на Европейския съюз и ние се придържаме към него, добави тя. Министърът на външните работи разкри, че се организира среща на премиера Бойко Борисов с руския президент Владимир Путин. Датата засега не е уточнена. Двамата са много ангажирани и когато програмите им позволяват, това ще се случи, обясни Екатерина Захариева.    ", "date": "2018.03.14", "title": "Външният министър обяви голяма новина, свързана с Борисов и Путин"}
{"url": "https://www.blitz.bg/politika/khekimyan-se-zakacha-s-deputati-ot-gerb-i-bsp-a-vie-mozhete-li-da-napravite-koremno-na-losta-kato-prezidenta-radev-eto-kakvo-mu-otgovorikha_news585875.html", "text": "Водещият на сутрешния блок на bTV Антон Хекимян започна разговора с гостите си по темата за частната охрана по селата по съвсем неочакван начин. Встрани от анонсираната тема той пусна на Маноил Манев от ГЕРБ и на Иван Иванов от БСП видеото с коремното набиране на лост на президента Румен Радев от вчера, последвано от същото упражнение в изпълнение на Светльо Витков и отправеното предизвикателство към други политици. „Не е проблем. За някои не е проблем“, коментира Маноил Манев от ГЕРБ. „След това предизвикателство аз ще си позволя да направя някакво предизвикателство от системата на бойните изкуства и така ще се занимаваме с физкултура“, добави той.     „Интересно предизвикателство. Може да е опита. От казармата насам не сме ги правили тези упражнения“, каза Иван Иванов от ГЕРБ.     Хекимян отиде по-далеч в провокациите и фантазиите си: „Няма да е лошо тогава една физзарядка преди всяко заседание на Народното събрание“.     „Даже може да разширим идеята – защо не направим една спортна зала депутатите да тренират вътре?“, попита Манев. „Е, още пари за депутатите мисля, че народът няма да го приеме добре“, възрази Хекимян. „Ето, видяхте ли, че стигнахме до там, че когато депутатите поискат да се занимават със спорта, е проблем“, продължи представителят на ГЕРБ. „Използвайте зала „Арена Армеец“, контрира водещият.     Въпреки шегите и закачките представителите на ГЕРБ и БСП успяха да се скарат по основната тема, както си му е редът.     Иванов подкрепи мнението на главния прокурор и на президента, че ако бъдат приети промените в закона, позволяващи наемането на частна охрана от кметовете на населени места, ще се създадат „преториански гвардии на местни кметове“, което е опасно.     „До момента в действащия закон, стария закон, имаше ли възможност кметовете да правят не общински полиции, а примерно звена за самоохрана? Имаше тази възможност. Има ли преториански гвардии?“, попита от своя страна Манев.     „Този закон е публикуван за обсъждане на страницата на МВР още 2016 година. Второ, господин президентът разписа този закон януари месец. Той беше при него след като го гласувахме и господин президентът го разписа“, изтъкна той.     „Опасенията, които изразяваме, че този текст, който беше вкаран между първо и второ четене - господин Манев ни заблуждава, че той е подлаган на обществено обсъждане, срещу този закон се изказаха работодателски организации...“, каза Иванов.     „Този текст не е пипнат“, прекъсна го представителят на ГЕРБ.     „Довежда със сигурност до изкривяване на едни много сериозни обществени отношения, каквито са между държавата...“, опита се да продължи Иванов и помоли опонента си да се държи възпитано.     От БСП също са подготвили жалба до Конституционния съд, но действията на главния прокурор просто ги изпреварили.    ", "date": "2018.03.14", "title": "Хекимян се закача с депутати от ГЕРБ и БСП: А вие можете ли да направите коремно на лоста като президента Радев? Ето какво му отговориха"}
{"url": "https://www.blitz.bg/layfstayl/shoubiznes/prvo-v-blits-krisiya-prichini-neshcho-brutalno-na-litseto-si-zaradi-posledovateli-snimkavideo_news585993.html", "text": "Детето-чудо Крисия Тодорова причини нещо ужасно на лицето си. Красивото момиче се удари в огромна торта. Тя прави това, за да отпразнува, че вече има 50 000 почитатели в профила си в \"Инстаграм\". Крисия е пуснала снимка на вече обезобразената торта и видео как всичко това се случва.  Крисия напоследък се изгуби от публичното пространство.   Преди време малкото момиче пък  Доброто дело предизвика истински фурор из социалните мрежи и донесе още повече позитиви на младата изпълнителка.            ", "date": "2018.03.14", "title": "Първо в БЛИЦ! Крисия причини нещо брутално на лицето си заради последователи! (СНИМКА/ВИДЕО)"}
{"url": "https://www.blitz.bg/layfstayl/shoubiznes/prvo-v-blits-shcherkata-na-gala-se-prosna-chisto-gola-do-ogromen-prozorets-snimka_news586006.html", "text": "Дъщерята на Гала - Мари, пусна много провокативен кадър от легло в социалните мрежи. Красавицата се е проснала чисто гола и е обгърнала тялото си в бели чаршафи. Лицето й не се вижда, защото е обърнато към прелестната гледка, откриваща се иззад огромните прозорци в стаята, в която е заснет фотоса.   Ясно е, че зад обектива стои гаджето на Мари и наследник на Джуджи - Константин Маринов, с който през вчерашния ден не скриха, че заминават.   Вчера Мари имаше рожден ден и навърши 21 години. Красавицата не спря да пусна снимки на многото цветя и подаръци които е получила, сред които е много скъпа гривна на известна марка за бижута.  БЛИЦ припомня, че това не е първият път, в който щерката на Гала публикува провокативни кадри в социалната мрежа.     ", "date": "2018.03.14", "title": "Първо в БЛИЦ! Щерката на Гала се просна чисто гола до огромен прозорец (СНИМКА)"}
{"url": "https://www.blitz.bg/stsena/kompozitort-vida-pironkova-zashcho-chuzhdentsi-izbirat-blgarskata-pesen-za-evroviziya-nie-samo-plnezh-li-sme_news585922.html", "text": "Скандали около конкурса „Евровизия“ не липсват и тази година. Композиторът Вида Пиронкова обяви пред Bulgaria ON AIR, че ще се обърне с писмо към Комисията за култура в парламента. Тя твърди, че нейният проект изобщо не е чут от комисията, която избира песента победител. Както БЛИЦ съобщи, Песента \"Bones\" (\"Кости\") ще представя България на тазгодишното издание на конкурса \"Евровизия\". Тя е в изпълнение на Жана Бергендорф, Владимир Михайлов, Георги Симеонов-JJ, Джони Манюел и Трей Кембъл.     Вида Пиронкова попита и защо чужденци преценяват и обсъждат песните, а не българи.     „Не считам, че нашият проект е бил чут от българска комисия. Аз избрах Жана Бергендорф и направихме голям и интересен проект - \"Rebirth\". Вчера махнах гласа ѝ от записа. Защо въобще уведомят композитори и музиканти да се включват - за бройка, за пълнеж?“, попита Пиронкова.     Според нея са предложени само 3 еднотипни парчета на комисията, в която има по думите ѝ има само един човек с музикално образование. Тя подчерта, че всички страни правят концерти, където да изберат песента си за конкурса, а само у нас и в Австрия комисия избира еднолично.     Иначе композиторът смята песента \"Bones\" за хубава, но не смята, че \"Евровизия\" е конкурс за песен, където авторите показват нов продукт. Това е борса за изпълнители и продуценти, убедена е тя.     Музикантът Стоян Михалев е на мнение, че песента \"Кости\" е издържана в съвременната стилистика на поп и рок сцената. Той уточни, че няма проблем с песента, но има такъв с конкурса, защото според него самата форма е социалистическа.     \"Не стимулира пазарни качества, насочен е към това да се мери геополитическа настройка. Не виждам този фестивал да ражда изпълнители, които да станат фактори в музикалната индустрия\", отбеляза Михалев.     \"Неслучайно няма да видите Елтън Джон или Мадона на този конкурс. Хубавата песен е хубава, не е нужно да се състезава с други. Системата с SMS-ите е силно компрометирана\", каза още музикантът.    ", "date": "2018.03.14", "title": "Композиторът Вида Пиронкова: Защо чужденци избират българската песен за „Евровизия“? Ние само пълнеж ли сме?"}
{"url": "https://www.blitz.bg/stsena/i-rita-ora-si-go-trsi-s-tova-bezdnno-dekolte-i-prozrachna-roklya-snimki-18_news585930.html", "text": "Провокативната британска певица и актриса Рита Ора изуми с горещ тоалет на светско събитие, съобщават световните таблоиди. Блондинката се появи в прозрачен бял тоалет с огромно деколте, направен от дантела.  Роклята на изпълнителката не скри и нейното бельо за радост на окото на феновете й.   Рита Ора допълни визията си със сребристи обувки и елегантни бижута, както и със семпли грим и прическа.       ", "date": "2018.03.14", "title": "И Рита Ора си го търси с това бездънно деколте и прозрачна рокля (СНИМКИ 18+)"}
{"url": "https://www.blitz.bg/layfstayl/shoubiznes/merak-nasha-folkadzhiyka-prizna-che-e-podmladila-nay-miloto-si-za-da-poluchava-mnozhestvo-orgazmi-snimkivideo_news585851.html", "text": "Поп фолк певицата Нанси се подложи на процедура, гарантираща подмладяване на влагалището и множество оргазми. Това разкри тя в \"Часът на Милен Цветков\". Интервенцията дава шанс на жената да получи повече оргазми и сексуално удоволствие по време на полов акт.  Нанси е на 23 години от град Сандански и завършва компютърни технологии в родния си град. Нейната голяма страст е музиката и въпреки че няма музикално образование от 5 години се занимава с пеене.   Съвсем наскоро Нанси се подложила на примамливата интервенция, която е хит сред богатите и известните зад Океана. Процедурата тепърва навлиза в България и предстои да се наложи сред родните звезди.  Изпълнителката на \"Диапазон рекърдс\" разказа надълго и нашироко за преимуществата на „Оргазъм шот“-а и предложи на Милен Цветков да се подложи на същия. „Има такава интервенция и за мъже“, сподели тя.  Водещият беше втрещен от новината, но изглеждаше видимо заинтересован. Той добави, че ще помисли над процедурата, но междувременно предложи на Нанси своите услуги, ако има недостиг в сексуален план.      ", "date": "2018.03.14", "title": "Мерак: Наша фолкаджийка призна, че е подмладила най-милото си, за да получава множество оргазми! (СНИМКИ/ВИДЕО)"}
{"url": "https://www.blitz.bg/layfstayl/svetski/sincheto-na-tsetsa-i-arkan-styaga-svatba-eto-koya-e-sledvashchata-razhnyatovich-snimki_news585952.html", "text": "Приятелката на Велко Ражнятович – Богдана, празнува 22-ри рожден ден, а по всичко личи, че се стяга и за сватба. Именно синът на сръбската легенда Цеца Величкович-Ражнятович беше първият, който ѝ честити празника в социалните мрежи, пише македонският „Вечер“. „Ражнятович, честит рожден ден“, написа Велко под тяхна обща снимка и добави сърце и пръстен. Това веднага даде храна на слуховете, че двамата са сгодени или скоро ще го направят.     Неотдавна Велко публикува друга снимка, за която написа, че Богдана е „най-добрата от всички“. Всички в Сърбия се чудят ще става ли скоро Цеца свекърва. ", "date": "2018.03.14", "title": "Синчето на Цеца и Аркан стяга сватба? Ето коя е следващата Ражнятович (СНИМКИ)"}
{"url": "https://www.blitz.bg/layfstayl/shoubiznes/prvo-v-blits-mis-sofiya-2018-vleze-v-kriminalnite-khroniki-okaza-se-krupna-kradla-i-suchastnik-v-ubiystvo-video_news585987.html", "text": "Мис София 2018 Марина Георгиева е съучастник в крупен обир на банка. Красавицата се е преобразила като монахиня, но въпреки ангелския си вид, тя се оказва истински герой от крими средите. Преди всички да сте притаили дъх, ще ви успокоим, че това всъщност е сюжетът на късометражния филм, в който брюнетката участва.  В него се вижда, че тя, заедно с партньора й, са сложили расо и задигат крупна сума от банка. По-интересното обаче е, че в цялата суматоха се стига до смъртта на един не толкова невинен джебчия, случайно попаднал на грешното място в грешния момент. Загиналият в лентата в реалният живот всъщност е гаджето на Марина, с когото вече 3 години са заедно.  Това гласи коментарът на Георгиева, който придружава видеото.   Звукът и специалните ефекти са дело на влогърът Павел Колев, чиито фенове непрестанно се множат. Сценарист и режисьор на филма е Юлиан Рачев.     ", "date": "2018.03.14", "title": "Първо в БЛИЦ! Мис София 2018 влезе в криминалните хроники, оказа се крупна крадла и съучастник в убийство! (ВИДЕО)"}
{"url": "https://www.blitz.bg/kriminalni/prestplenie/12-godishno-momche-ot-khaskovo-obra-uchitelkata_news585942.html", "text": "34-годишна хасковлийка е подала сигнал за кражба на лекия й автомобил БМВ, съобщават от полицията. Снощи жената съобщила, че е оставила в парк „Кенана” колата си поради повреда и часове по-късно не я открила на мястото. Издирването на автомобила и крадците продължава.     Непълнолетен и 27-годишна димитровградчанка са установени за кражби. На 8 март момчето на 12 години откраднало 50 лева и лични документи от учителско шкафче в училището в Меричлери. Сумата е върната с протокол.     Също за кражба на 250 лева е доведена в управлението в Димитровград млада жена. Тя задигнала вчера парите от дом. Част от банкнотите са предадени на разследващите.    ", "date": "2018.03.14", "title": "12-годишно момче от Хасково обра учителката"}
{"url": "https://www.blitz.bg/obshtestvo/regioni/oplchenie-v-plovdiv-svodnik-bie-na-ubivane-prostitutka-minuvachi-mu-razkazakha-igrata-no-ne-go-likvidirakha-na-myasto-kato-zhoro-plkha_news585818.html", "text": "Сводник преби проститутка на Алеята на любовта на Централна гара и отнесе 200 лева глоба. 32-годишният Радослав С. се скарал с жената на Централна гара и започнал да я удря. Минувачи се намесили и успели да измъкнат жената и повикали полиция. Мъжът е отведен във Второ районно.    Осъден е по бързото производство за дребно хулиганство. Районният съд му е наложил административно наказание глоба.   Източник:   ", "date": "2018.03.14", "title": "Опълчение в Пловдив: Сводник бие на убиване проститутка, минувачи му разказаха играта, но не го ликвидираха на място като Жоро Плъха"}
{"url": "https://www.blitz.bg/svyat/plus-size-matska-po-belo-debelite-mi-kraka-ne-me-spirat-da-sm-seksi-snimkivideo-18_news585430.html", "text": "Кармен Смит, от Пасадена, Калифорния, развива лимфедем като дете, която причинява значително подуване на краката, глезените и колената й.Въпреки болезненото самосъзнание за тялото си, 30-годишната жена се е научила да обича своята уникалност и да споделя пътуванията си със своите 48 000 последователи в Instagram, пише \"ДейлиСтар\". Лимфедемът най-често се наблюдава след дисекция на лимфните възли, хирургия и / или лъчева терапия, но може да бъде наследена или причинена от увреждане на лимфните съдове. При зашеметяващата брюнетка тя наследява състоянието като малко дете.     \"Майка ми ми казва, че съм била на три, когато забеляза, че нещо се случва. Много се оплаквах, че ме болят краката. Тя ме заведе на лекар и ме диагностицираха с лимфедем, като заявиха, че най-вероятно съм се родила без някои от моите лимфни възли\", споделя Кармен.  Нещата с всяка година ставали по-зле и по-зле, но с времето тя се научила да се приема такава, каквато е.        На снимките си Кармен често позира с мълчалива голота и любимото си бельо, което привлича коментари от други жени, чиито партньори никога не биха им позволили да покажат своето тяло на публично място.  Нейният приятел, 43-годишният Кахари Джумал, има ясно послание към тях. Той казва: \"Не бъди несигурна. Ти правиш избора. Ти си възрастна жена\".        Двойката се срещнала за първи път, докато работели заедно.  Кахари добавя: \"Тя се разхождаше и първото нещо, което забелязах, докато вървеше, беше нейният ръст. И аз си помислих: \"О, уау! Еха! Всичко, което можех да кажа, беше уау. Изглеждаше добре. Това беше първото ми впечатление за Кармен\". Превод: БЛИЦ", "date": "2018.03.14", "title": "Plus size мацка по бельо: Дебелите ми крака не ме спират да съм секси (СНИМКИ/ВИДЕО 18+)"}
{"url": "https://www.blitz.bg/daydzhest/stivn-khoking-tsyal-zhivot-izumyava-sveta-postavi-rekord-dori-v-smrtta-si-snimkivideo_news585865.html", "text": "Световноизвестният физик-теоретик Стивън Уилям Хокинг е роден на 8 януари 1942 година в град Оксфорд, Великобритания, в семейството на лекари. Баща му Франк се занимавал с научноизследователска дейност, а майка му е секретар на болницата, в която работят заедно с Франк. Стив израства заедно с две сестри и осиновен брат. След като завършва гимназия, Стивън постъпва в Оксфордския университет и през 1962 година получава бакалавърска степен. През 1966 година той става един от най-младите доктори по приложна математика и теоретична физика. По същото време докато учи магистратура в Кеймбридж той е диагностициран с амиотрофична латерална склероза (АЛС).   В ранните си детски години Стивън е бил здраво дете, но в младежките му години е открито ужасното заболяване. Диагнозата звучи като присъда. Симптомите на болестта се развиват изключително бързо. В резултат той остава напълно парализиран. Лекарите му предрекли едва няколко години живот. Въпреки това на всички снимки ученият е винаги широко усмихнат.  Интелектуалното му развитие, обаче, далеч надхвърля ограниченията на болното му тяло. Той продължава да се учи, чете непрекъснато, посещава научни семинари.     Главните интереси на Хокинг са свързани с космологията, квантовата механика и теорията на струните. През 1971 г. заедно със сър Роджър Пенроуз дават математическо доказателство, подкрепящо теорията на Големия взрив. Те показват, че ако теорията на относителността е вярна, то тогава трябва да съществува една сингулярна точка във Вселенското пространство-време. Хокинг също така предполага, че веднага след Големия взрив са се образували първични черни дупки, които са се изпарили почти моментално.   По-късно той показва, че ако пренебрегнем ефектите на квантовата механика, то хоризонтът на събитията на черна дупка може само да се увеличава, но не и да намалява. Изчислява максималното количество енергия, което две черни дупки могат да отделят при сблъсъка си, както и че една черна дупка не може да се раздели на две по-малки.     През 1974 г. той доказва, че черните дупки всъщност не са абсолютно черни, а излъчват енергия под формата на елементарни частици, докато изчерпят енергията си и избухнат. Това явление е известно като лъчение на Хокинг, и е първото явление, за чието описание се комбинират законите на гравитацията (общата относителност), квантовата механика и термодинамиката.     През 1981 г. той изказва предположението, че въпреки че Вселената няма граница, тя има краен размер в пространство-времето, математическо доказателство, за което е дадено през 1983 г. С други думи, според него Вселената е „крайна“, но „неограничена“, така както е крайна и неограничена земната повърхност. За да си представим това във вселенски мащаб, освен познатите ни три пространствени измерения са нужни две допълнителни.     През 1985 година Хокинг претърпява неизбежна операция на гърлото и оттогава не може да говори. Въпреки това продължава активно да общува с околните с помощта на специална машина, разработена за него от неговите приятели инженери от университета в Кеймбридж.     Известно време той може да движи показалеца на дясната си ръка. С течение на времето тази способност изчезва. Подвижен остава само един мускул на бузата му, с който той успява да управлява компютър, помагащ му да комуникира с хората.      През 1965 г. с помощта на бастун стига до олтара и се жени за Джейн Уайлд, писателка и учителка, с която се срещат по време на парти. Не изминават цели три години оттогава и Хокинг вече не може да стане от инвалидната количка. А през това време се появява и първото му дете - синът му Робърт. През 1970 г. се ражда дъщеря му Люси. През 1979 се ражда Тимъти.     Въпреки тежката болест, животът на Хокинг е изпълнен с радостни събития, научни открития и постижения. Ограничен физически, той успява да води пълноценен и изпълнен с работа живот.     През 1995 г. Хокинг се развежда с Джейн и се жени за Илейн Мейсън, една от сестрите, които се грижат за него. През 2006 г. двамата се развеждат и Хокинг възобновява контактите си с Джейн, децата и внуците си.   През 2007 година той извършва истински подвиг – съгласява се да прекара известно време в специален апарат с нулева гравитация. Той дори бил включен в планове за полет в Космоса, подкрепени от милиардера Ричард Брансън.     Стивън Хокинг е автор на няколко документални филми за Вселената.     През 2015 година излезе филмът „Теория на всичко“, разказващ за живота на забележителния учен. В образа му влиза младият актьор Еди Редмейн, който получава „Оскар“ за ролята. Книгата „Теорията на всичко“ е сборник от лекции на Стивън Хокинг, за издаването на който авторът не е давал разрешението си.     Стивън Хокинг пише в съавторство с дъщеря си Люси Хокинг три детски романа: „Тайният ключ на Джордж за Вселената“ и две нейни продължения. Целта на автора е приключенията на Джордж да бъдат представени по достъпен и забавен начин за младите читатели, които да надникнат в тайните на физиката, времето и Вселената.     Той е единственият герой в „Стар Трек: Следващото поколение“, който играе сам себе си. Има и епизодични участия в сериалите „Космо и Уанда“, „Теория за Големия взрив“, „Дилбърт“, „Семейство Симпсън“, „Футурама“. Заради многото си появявания в анимационния сериал „Семейство Симпсън“ много хора смятат, че той е само анимационен герой.     Хокинг е съавтор на специализираните трудове: „Едромащабната структура на време-пространството“, „Природата на пространството и времето“, „Голямото, малкото и човешките представи“.     Написал е научнопопулярните книги: „Кратка история на времето“, „Черни дупки, бебета вселени и други есета“, „Вселената в орехова черупка“, „На раменете на гигантите. Най-значимите текстове в историята на науката“, „По-кратка история на времето“, „Великият дизайн“.     Хокинг е най-дълго живелият човек със заболяването АЛС.  Стивън Хокинг ни напусна днес. Той почина в дома си в Кеймбридж, заобиколен от близките си.    ", "date": "2018.03.14", "title": "Стивън Хокинг цял живот изумява света! Постави рекорд дори в смъртта си (СНИМКИ/ВИДЕО)"}
{"url": "https://www.blitz.bg/layfstayl/svetski/fenove-izumeni-ot-figurata-na-alina-kabaeva-pitat-se-zashcho-ya-prikriva-s-tozi-toalet-snimka_news585830.html", "text": "Феновете на известната спортистка Алина Кабаева, която е смятана и за любовница на руския президент Владимир Путин, бяха изумени да видят променената й външност. На официалната си страница в социалната мрежа \"Инстаграм\" се появиха свежи снимки на гимнастичката. На кадъра, Алина позира по време на турнир на шампионите, наречен на нейното име. На събитието Кабаева се появи в лаконичен черен костюм и с пригладена коса в гладка опашка.  Впреки това, вниманието на феновете, гледайки фотографията, бе привлечено от промени в звездата. Мнозина започнаха да коментират в социалните мрежи, че дрехата е твърде широка, скриваща позаоблената фигурата на знаменитата състезателка по художествена гимнастика, която не от вчера е спрягана от таблоидите по цял свят за тайната любов на Путин.  Така или иначе, потребителите на мрежата написаха множество комплименти за Алина Кабаева. Те подчертаха, че тя изглежда великолепно, както винаги.  Превод и редакция: БЛИЦ", "date": "2018.03.14", "title": "Фенове изумени от фигурата на Алина Кабаева, питат се защо я прикрива с този тоалет (СНИМКА)"}
{"url": "https://www.blitz.bg/obshtestvo/do-dni-nakhluva-nova-anomaliya-s-blizo-30-gradusa-zhega-a-posle-snyag-grafika_news585623.html", "text": "Тази седмица до събота включително сериозни валежи не се очакват. Това сочи средносрочната прогноза за времето, базирана на компютърни модели и представена в \"Дарик кафе\". В следващите дни облачността  ще бъде разкъсана, често значителна,  на места е  възможно да превали  особено днес, отчасти в сряда. В четвъртък по-скоро в южните и източните райони на места е възможно да превали. Температурите през деня слабо ще се понижа т и ще бъдат  между 12 и 17 градуса , като на запад ще е малко по-хладно, отколкото в източната част на страната.  Сутрешните температури ще са положителни.    В  петък и особено в събота ще се затопли , ще се усили южният вятър. В първия от почивните дни  на места в Северна България  хората ще се радват на максимални температури  от 25-27 градуса.    В с ъбота срещу неделя ще вали и ще застудява.     После идва захлаждането. Следващата седмица,  когато настъпва астрономическата пролет, ще бъде по-студено.  Във  вторник следващата седмица, а след това и в четвъртък и петък  нови средиземноморски циклони, които ще минават според компютърните модели южно от страната, ще донесат  облаци и дъжд у нас . В края на следващата седмица, а може и във вторник е възможно някъде да се види и сняг.", "date": "2018.03.14", "title": "До дни нахлува нова аномалия с близо 30 градуса жега, а после сняг! (ГРАФИКА)"}
{"url": "https://www.blitz.bg/kriminalni/prestplenie/stroitel-ot-sandanski-s-rekord-na-ptya-no-go-nakazakha-losho_news585877.html", "text": "Стоян Ангелов от Сандански бе наказан с лишаване от свобода за половин година, което наказание се отлага за срок от три години и половина, глоба в размер на 200 лева и лишаване от право да управлява МПС за срок от една година за шофиране след употреба на алкохол. В съдебна зала Ангелов признал, че на 8 август 2017 година е дръзнал да управлява лек автомобил „Ауди” с рекордните 3.23 промила алкохол в кръвта, доказано с техническо средство дрегер. Наказанието наложи съдия Иван Филчев, който одобри постигнатото споразумение между нарушителя Ст. Ангелов и прокуратурата.     Наказанието влиза в сила в деня на произнасянето му с дата от вчера. Това е второ нарушение на работника в строителна фирма в Сандански Ст. Ангелов, което натежа за налагане на присъда лишаване от свобода.     За първото му е наложено административно наказание лишаване от право да управлява за срок от една година, което нарушение все още не е изтекло, то е с дата 10 септември 2016 г., наложено от Районен съд – Сандански.     ", "date": "2018.03.14", "title": "Строител от Сандански с рекорд на пътя, но го наказаха лошо!"}
{"url": "https://www.blitz.bg/kriminalni/prestplenie/kradets-napravi-krupen-udar-v-stolichen-mol-zadigna-7-bona-v-zlato-no-posle_news585914.html", "text": "Полицаите в София задържаха мъж, извършил кражба в големи размери от столичен мол, съобщиха от прокуратурата. Румен Каменов е арестуван в късните часове вчера, 13 март, за кражба на златни бижута от щанд в търговски център \"България Мол\", извършена на 1 март. Тогава той задигнал от щанда 11 пръстена от бяло злато, стойността на които възлиза на 7537 лева.     След кражбата по случая е образувано досъдебно производство и униформените започват разследване под ръководството и надзора на Софийската районна прокуратура.     Златните накити са собственост на „К“ ООД. Според прокуратурата случаят не е маловажен, тъй като кражбата е извършена повторно.     Предвид високата обществена опасност на деянието и дееца, наблюдаващият прокурор е постановил мъжът да бъде задържан за срок до 72 часа. Разпоредено е на 15 март лицето да бъде придружено до сградата на Софийския районен съд, където ще се разглежда искането на държавното обвинение за вземане на мярка \"задържане под стража\" спрямо извършителя.    ", "date": "2018.03.14", "title": "Крадец направи крупен удар в столичен мол! Задигна 7 бона в злато, но после..."}
{"url": "https://www.blitz.bg/kriminalni/nakazanie/skandalnoto-ekschenge-pregov-provali-deloto-si-za-izmama-na-gastarbayteri-dokato-se-krie-v-london_news585971.html", "text": "За пореден път днес бе отложено делото за измама срещу добилия скандална известност бивш полицай от Благоевград, Георги Прегьов, който забягна в Лондон. Срещу Прегьов има образувано дело за измама на гастарбайтери в британската столица, съобщава struma.com. На днешното заседание прокурор Елица Калпачка поиска от съда да бъдат призовани свидетелите, които не се явиха в зала. Адвокатът на подсъдимия Прегьов също не се яви, без да депозира молба за отлагане на делото. 15 минути съдебният състав и прокурорът изчакаха адвокат Станкова, след което делото бе отложено.     Стана ясно, че на 16 януари адвокатката е направила опит да се свърже с Прегьов, но той не е вдигнал телефона си. Бившият полицай Прегьов се скри от наказателно преследване преди повече от година.     През 2012 година измамени от него, съобщиха, че ги посрещал на спирка Виктория в Лондон, като представител на фирма, която осигурява работа. Прибирал им парите и след това те стояли с дни в очакване на ангажименти, но без успех. Част от ужилените се върнаха в България, другите се оправяха сами, минали по нелек път.     Част от измамените депозираха жалби в прокуратурата и съда и така се стигна до образуване на дело за измами. През това време, докато чакаше какво ще се случи, Прегьов започна работа във фирмата на кума му Пене Алексиев като охранител. След като делото влезе в съда, Прегьов избяга в Англия.     Беше открит във Фейсбук, прекръстил се на George Ivanov. В профила си нашенецът бе записал, че е студент и че е Single., т. е. не е семеен. Оказа се, че преди да избяга, Прегьов се разделил със съпругата си.     Семейството преживя истински имотен крах, след като заради дългове банките им взеха почти всичко, включително и семейния апартамент, дарен им от родителите на Прегьов.     Двамата стопанисваха и кафене в Благоевград, което затлачиха до неузнаваемост. Неплатени наеми, сметки, консумативи изнервиха докрай доставчиците и собственика на помещението, което Прегьов бе наел. После заминаха за Лондон, където Прегьов влезе в ново амплоа - измамник на гастарбайтери.     Въпреки че е в \"нелегалност\" прокуратурата събра неопровержими доказателства за престъпната му дейност и го вкара в съда.    ", "date": "2018.03.14", "title": "Скандалното ексченге Прегьов провали делото си за измама на гастарбайтери, докато се крие в Лондон"}
{"url": "https://www.blitz.bg/kriminalni/prestplenie/mamyat-vzrastnite-khora-po-nova-skhema_news586031.html", "text": "Нов номер извадиха ловки мошеници в опита си да преметнат възрастните хора , съобщиха от ОД на МВР – Ямбол, където е постъпила поредна жертва , изгоряла с 2 660 левчета. 70-годишната Надка М. от Ямбол обяснила на криминалистите от родния си град, че на 13 март, към 10.00 часа на централната улица  “Търговска” я заговорил около 55-годишен мъж, който оприличила на неин познат. Той й разказал, че работи в социалните служби и я убедил, че има изменения в закона, съгласно който, ако пенсионер покаже спестяванията си пред социален работник, те ще бъдат описани и ще получи повишение на пенсията с половината от сумата, пише \" \".   Така въведена в заблуждение, жената и съпругът й допуснали в дома си мнимия служител и му предоставили  500 лева, за да ги опише. Малко по-късно от банков офис леля Надка изтеглила  2160 лева, които дала за съхранение на „познатия  мъж“. с  Междувременно към тях се присъединил още един  „социален работник“, който я уговорил да избере цвете за рождения ден на тяхна колежка. Така въведена в заблуждение, след като излязла от цветарския магазин, възрастната жена установила, че двамата мъже липсват, заедно с парите.  Проверка в дома й установила липсата и на описаните вече 500 лева.  По случая е образувано  досъдебно производство, а от областната дирекция разпространиха поредното напомняне:“ Призоваваме гражданите да проявяват по-голяма бдителност, да не се доверяват лесно на непознати, независимо за кого се представят. Някои измами са придружени и с кражби, при директните срещи с потърпевшите на улицата или в домовете им. Основната цел в тези случаи е да се получи достъп до собствеността на потърпевшия и докато той бъде разсейван от едно от лицата, другото извършва кражба на пари и ценни предмети!“.  Криминалистите описват няколко , станали вече класически примера:: ”Мними врачки, които развалят магии”, “Мними служители, които уж ще съдействат за увеличение на доходите ви”, “Мними търговци на стоки и услуги” и др.“.Те призовават  при възникване на каквото и да е съмнение да бъде потърсена  помощ от близки или да се сигнализира на телефон 112. ", "date": "2018.03.14", "title": "Мамят възрастните хора по нова схема"}
{"url": "https://www.blitz.bg/ikonomika/frantsiya-shche-sdi-za-zloupotrebi-gugl-i-epl-za-milioni-evro_news585883.html", "text": "Френският министър на финансите Брюно льо Мер заяви, че страната му ще заведе дела срещу „Гугъл“ и „Епъл“ заради „злоупотребяващи бизнес практики“, съобщи АФП. „Вярвам в икономиката, основана на справедливост и ще подам иск срещу „Гугъл“ и „Епъл“ пред Парижкия търговски съд за практики на бизнес злоупотреби срещу френските компании“, заяви Льо Мер.  Той допълни, че може да се достигне до налагане на глоби в размер на няколко милиона евро.    ", "date": "2018.03.14", "title": "Франция ще съди за злоупотреби \"Гугъл\" и \"Епъл\" за милиони евро"}
{"url": "https://www.blitz.bg/obshtestvo/sheft-na-kevr-sobshchi-kak-shche-se-otrazi-poskpvaneto-na-prirodniya-gaz-vrkhu-tsenata-na-toploto_news586005.html", "text": "Парното и топлата вода няма да поскъпват от април. Това заяви председателят на Комисията за енергийно и водно регулиране Иван Иванов. \"Повишение на цената на природния газ под 5 процента не дава никакво нормативно основание Комисията за енергийно и водно регулиране да променя цената както на топлинната енергия, така и на високоефективната енергия, произвеждана по комбиниран начин\", каза Иванов, цитиран от БНР.  ", "date": "2018.03.14", "title": "Шефът на КЕВР съобщи как ще се отрази поскъпването на природния газ върху цената на топлото"}
{"url": "https://www.blitz.bg/obshtestvo/kmett-na-pazardzhik-s-ekskluziven-komentar-za-sdelkata-za-chez_news585978.html", "text": "Кметът на Пазарджик Тодор Попов заяви, че сделката между фирмата на Гинка Върбакова и ЧЕЗ ще се финализира въпреки подписките, които БСП организира по места и \"истерията, която социалистите създават в Народното събрание\". Според Тодор Попов това е една от най-успешните сделки за последните 20 години у нас. \"Кажете ми сега тази държава, която продава някакъв бизнес, няма значение какъв, преди 10 години. После преди 5 години продава изцяло и сега иска всичкия този бизнес да си го връща, защото една фирма, няма значение каква, го е купила. Всяка една нормална държава ще подкрепи такава компания. Тук се изприказваха всякакви разбиращи и неразбиращи. Какъв е проблемът? Ако беше някой от големите играчи, щяха да кажат, че са направили схеми. Появи се една неизвестна компания - \"какви са тези, те перат пари\", коментира той пред БНР.   ", "date": "2018.03.14", "title": "Кметът на Пазарджик с ексклузивен коментар за сделката за ЧЕЗ"}
{"url": "https://www.blitz.bg/analizi-i-komentari/nikolay-radulov-za-sluchaya-skripal-subekti-s-ogromen-biznes-ot-studenata-voyna-se-razvikhryat-sega_news585957.html", "text": "Дори когато производството е частно, контролът е държавен. Така проф. Николай Радулов, експерт по сигурността и преподавател в НБУ, коментира взрива в \"Арсенал\" пред БНР. Радулов изтъкна някои от предпоставките за подобни инциденти като днешния в \"Арсенал\": Остаряло оборудване, назначаване на хора, които не са специалисти в съответната област, непрекъснато намаляване на квалифицирания персонал:     „Инструктажите преди смените се правят формално, охраната е лоша. Дори когато производството е частно, контролът е държавен. Няма логика да се занижи контролът. След като държавата е отстъпила стратегически отрасли, начинът да се запази нивото на безопасност е държавният контрол. Многократно сме установявали, че протоколи се подписват формално, че пенсионирани служители стават частна охрана на такива предприятия. Винаги има пробиви в охраната. Въпросът за човешката грешка е актуален и днес и то не по непредпазливост, а по недостатъчна компетентност“, каза той.     Относно очакваните ходове от страна на Лондон по скандала \"Скрипал\", както и напрежението между Лондон и Москва, възникнало след отравянето на бившия шпионин, Радулов отбеляза: „Връх на наивността е да се смята, че службата за външно разузнаване извършва подобни действия, оставяйки всички следи. Това е част от пропагандна кампания. Извършителят се е постарал следите да водят към службата за външно разузнаване. Този случай ще засили противопоставянето между Русия и Запада. Някога имаше огромни групи, които правеха огромен бизнес от Студената война. И сега от двете страни стоят икономически субекти, които имаха сериозен проблем с оцеляването си, сега се развихрят и ще получат сериозно финансиране. Зад всичко виждаме икономически и политически интереси“.    ", "date": "2018.03.14", "title": "Николай Радулов за случая \"Скрипал\": Субекти с огромен бизнес от Студената война се развихрят сега"}
{"url": "https://www.blitz.bg/intsidenti/stana-yasna-prichinata-za-koshmara-v-arsenal-otnel-choveshki-zhivot_news585977.html", "text": "Възникнало запалване при разбъркване на смес за димни гранати в бронирана кабина, се посочва към момента като причина за инцидента в „Арсенал“. Неспазване на технологичната дисциплина и на инструкциите за безопасност най-вероятно са довели до смъртта на мъжа, който е бил в непосредствена близост. Тежко пострадалият му колега е откаран в УМБАЛ-Стара Загора.     Вътрешна дежурна комисия от завода разследва причината за инцидента. На мястото са представители на полицията и на РД ПБЗН. Извършва се замерване чистотата на въздуха. Данните сочат, че няма опасност за работниците от завода.   Няма завишения на измерените 26 показателя за качеството на атмосферния въздух  в град Казанлък. Резултатите са получени от извънредното измерване с преносима апаратура за аварийни ситуации на Регионална лаборатория – Стара Загора към ИАОС. Измерването  е проведено в три точки извън площадката на „Арсенал” АД към най-близката жилищна зона.  Тежката производствена авария в помещение на цех 130 на завод 3 на „Арсенал“ стана тази сутрин. Загина 27-годишният Цеко Василев, а тежко е обгорял колегата му Красимир Желев на 45 години. Няма други пострадали хора. Останалите работници са изведени от помещението.Има нанесени материални щети.     Окръжна прокуратура-Стара Загора разпореди извършването на процесуално-следствени действия. Към настоящия момент се извършва оглед на местопроизшествието от двама следователи от Окръжен следствен отдел в Окръжна прокуратура-Стара Загора. На мястото на инцидента е и административният ръководител-окръжен прокурор на Окръжна прокуратура-Стара Загора Дичо Атанасов.   Екип от експерти от Главна дирекция „Инспектиране на труда“ е командирован да подпомогне старозагорските си колеги при разследването на инцидента в Завод 3 на „Арсенал“. Предстои да бъдат разгледани документи, свързани с технологичните изисквания за изделието, изискванията за безопасност при работа с машината, както и други документи, свързани с цялостната организация на безопасността на труда на работните места на пострадалите.  Ще бъдат разгледани и предоставени резултати от разследванията на други контролни и разследващи органи, имащи отношение към причините за злополуката, като „Пожарна безопасност и защита на населението“, следствени органи и т.н.     От 2016 г., когато са последните злополуки с фатален изход в предприятието, досега инспекторите по труда са извършили 100 планирани и последващи проверки в различните производства на дружеството, включени в списъка.  Установени са 460 бр. нарушения, от които 395 бр. – по осигуряване на здравословни и безопасни условия на труд.  Издадени са 11 акта за спиране на машини, работни места, обекти и др., пряко застрашаващи живота и здравето на хората и 4 предписания за въвеждане на специален режим, когато не може да бъде приложена мярка „спиране“. В 22 случая на работодателя е потърсена административнонаказателна отговорност. В сила са влезли 20 акта. Като цяло издадените предписания се изпълняват. Източник: Дарик", "date": "2018.03.14", "title": "Стана ясна причината за кошмара в \"Арсенал\", отнел човешки живот"}
{"url": "https://www.blitz.bg/ikonomika/inerkom-razprostrani-vazhna-informatsiya-za-sdelkata-za-chez_news586008.html", "text": "„Инерком България\" подаде уведомление по реда на чл.79, ал.1 от ЗЗК за осъществяване на концентрация по чл.22, ал.1, т.2 от Закона за защита на конкуренцията, чрез придобиване на контрол от страна на „Инерком България\" ЕАД върху предприятия от групата на „ЧЕЗ а.с.\" в Република България, съобщиха от компанията. Планираната концентрация ще бъде осъществена въз основа на договор за покупка на акции, сключен на 23 февруари 2018 г. между „ЧЕЗ а.с.\" и „ЧЕЗ Бългериън Инвестмънтс Би Ви\" от една страна като Продавачи, и „Инерком България\" ЕАД като Купувач.     Тази стъпка беше тема на проведените в средата на миналата седмица разговори в Прага между „Инерком България\" и „ЧЕЗ а.с.\", както и че тя е изискване по вече подписания договор между двете страни.  Припомняме, че на разговорите в чешката столица присъства лично собственикът на \"Инерком\" Гинка Върбакова. По време на преговорите представителите на „Инерком“ представиха официално проучване, дали при настоящата ситуация има възможност българската държава да участва в сделката. Въпреки че българското правителство не е изразило интерес във влизането в процеса на продажбата, протекъл миналата година, ЧЕЗ ще проучи искането, представено от бизнес-партньора си и ще проучи възможността, става ясно от съобщението на сайта на ЧЕЗ.  Преговорите между ЧЕЗ и „Инерком“ ще продължат след няколко седмици.     ", "date": "2018.03.14", "title": "„Инерком” разпространи важна информация за сделката за ЧЕЗ"}
{"url": "https://www.blitz.bg/intsidenti/katastrofi/ekshn-v-tsentra-na-plovdiv-na-metri-ot-uchilishche_news585970.html", "text": "Екшън като в холивудски филм се разигра преди час в центъра на Пловдив. Тъмен ван влетя с голяма скорост по ул. „Богомил“, на метри от оградата на Професионалната гимназия по туризъм се заби в червен „Опел“, даде заден и продължи с мръсна газ, разказаха очевидци на мелето пред „Марица“. „След сблъсъка с другата кола ванът спукал гума. Джигитът продължи на джанта, зави по  ул. „Лев Толстой“ в посока Лаута и там спря. Заключи автомобила си и хукна между блоковете“, разказа свидетел.     След минути на мястото на инцидента пристигнали 3 полицейски коли. Униформените издирват шофьора, предизвикал катастрофата и избягал от мястото на произшествието.    ", "date": "2018.03.14", "title": "Екшън в центъра на Пловдив на метри от училище!"}
{"url": "https://www.blitz.bg/intsidenti/katastrofi/burgaski-deputat-i-izvesten-muzikant-pretrpyakha-brutalen-intsident-na-magistrala-trakiya-zloveshchi-snimki-18_news585981.html", "text": "Тежък пътен инцидент са претърпели бургаският депутат Ангел Исаев и популярният кларнетист Борислав (Боби) Йоцов. Катастрофата е станал около 22 часа снощи на АМ \"Тракия\". На път за София около 22 ч. на пътя внезапно изскачат диви прасета.  „11 прасета убих, да. Аз такова нещо не съм виждал… Жив и здрав съм, слава Богу. Наред е всичко”, разказа Боби Йоцов, който блъснал животните със своя „Мерцедес”.        Автомобилът му е размазан, но кларнетистът няма тежки наранявания, съобщава \"Флагман\".   След въпрос дали се е уплашил, Боби Йоцов каза: „Не, по-скоро се уплаших за тези след мен, защото щеше да стане голямо меле и беше голяма паника да ги отклонявам хората.”        Оказа се, че непосредствено след него със своето „Ауди” е пътувал бургаският народен представител Ангел Исаев. Той бързал за столицата, за да участва в днешния пленарен ден.  Исаев доударил две от прасетата, блъснати от „Мерцедес\"-а на Боби Йоцов. Колата на депутата все пак не е пострадала тежко.  Той разказа: „Можеше да се случи нещо много по-сериозно, защото когато неговата кола удари тези 11 прасета, автомобилът му изгасна. Добре, че той успя да бутне колата и аз да помогна. Отклонихме я от пътя.”        До инцидента Ангел Исаев и Боби Йоцов не се познавали.  Двамата тръгнали да спират движението. Кларнетистът не успял да извади триъгълника от колата. Използвал светлината на телефона си, за да сигнализира прииждащите автомобили.  В крайна сметка тирове спрели, така блокирали трафика по магистралата и предотвратили други инциденти.  Ангел Исаев разказа: „Аз звъннах на 112, звъннах на полицията в Карнобат, която много бързо реагира и след сигнала бързо дойдоха. Но съм разочарован от полицията в Стралджа, които ни държаха два часа там, понеже само един човек бил упълномощен да пише, другите нямали право на това нещо. А и той бил сам на 27 села. За съжаление чакахме два часа.”  След въпрос дали са се уплашили, Ангел Исаев каза: „Аз честно казано малко, защото знам какво можеше да се случи, но той беше много зле. Просто аз идвам със скорост 130-140 км/ч и изведнъж гледаш едни трупове отпреде ти наредени. Не знаеш дали са животни, на мен ми се стори, че човек може да е… Лежи на земята и е тъмно… просто ситуацията беше ненормална.”  Ангел Исаев закарал Боби Йоцов до Бургас, настанил го в хотел.  Двамата се разбрали да пътуват заедно и до София в следващите часове с колата на депутата.  Автомобилът на Боби Йоцов е смачкан и негоден за употреба. Кларнетистът обаче е благодарен, че не са засегнати животът и здравето му. ", "date": "2018.03.14", "title": "Бургаски депутат и известен музикант претърпяха брутален инцидент на магистрала „Тракия” (ЗЛОВЕЩИ СНИМКИ 18+)"}
{"url": "https://www.blitz.bg/intsidenti/katastrofi/pomnite-li-zlatomir-ot-aytos-koyto-ubi-priyatel-v-katastrofa-a-posle-se-opita-da-natopi-26-mesetsa-sled-tragediyata_news586020.html", "text": "17-годишният Златомир Велчев от Айтос застава утре пред Окръжния съд в Бургас по обвинение за причиняване на смърт по непредпазливост при катастрофа. Процесът тръгва точно 26 месеца, след като на 31 декември 2015 г., 15 минути преди настъпването на Нова година, при движение с несъобразена скорост на разклона за Българово по пътя Айтос – Бургас в пияно състояние се забива с автомобил „Пежо“ в мантинела. Ударът бил толкова силен, че през десния прозорец на колата изхвърчал спътникът му – 17-годишният Велислав Вълков. Младежът паднал в дере и загинал на място. При инцидентът пострадали още две момчета- 15-годишният тогава Дафин Ставрев и 19-годишният Стоян Кърев. Първоначално и Златомир и оцелелите пътници твърдели, че зад волана е бил Велислав. Експертизата обаче показала, че именно Златомир е карал колата. Шофирал е без книжка, със скорост 125 км/ч при максимално допустима 90 км/ч. В кръвта си имал 0.84 промила алкохол.     Подсъдимият и жертвата били в една компания и празнували новогодишната нощ, уточнават от прокуратурата. По време на тържеството пили  алкохол. След това решили да вземат колата на бащата на свой познат. Така общо четирима души тръгнали от бургаския комплекс „Меден рудник“, където празнували към Айтос, където се намирала компания от техни познати. Трагедията се разиграла на връщане от новогодишния купон.     Срещу Златомир е повдигнато обвинение по чл. 343, ал. 3, б. „Б“, вр. чл. 342, ал. 1 от Наказателния кодекс. За това престъпление законът предвижда от 3 до 15 г. затвор. Ако извършителят е бил непълнолетен, както в конкретния случай, той може да получи до 5 г. лишаване от свобода.        Припомняме, че Златомир беше задържан от полицията  в Карнобат към 02.30 часа на 26 февруари т.г., след като бе заловен да кара надрусан с коктейл от амфетамини и метаамфетамини лек автомобил „Мерцедес“.  При проверката било установено, че тийнейджърът не само е неправоспособен водач, но и е застанал зад волана по време на едногодишно административно наказание, наложено му за същото престъпление.  От МВР уточняват, че на 28 януари, в дома му на ул. „Орлово“ криминалисти откриха 37 топчета с марихуана и електронна везна - за разпределяне на дози. Източник: burgasinfo.com", "date": "2018.03.14", "title": "Помните ли Златомир от Айтос, който уби приятел в катастрофа, а после се опита да натопи? 26 месеца след трагедията..."}
{"url": "https://www.blitz.bg/obshtestvo/sheft-na-arsenal-razkri-podrobnosti-za-zloveshchiya-intsident-v-kazanlshkata-orzheynitsa_news585985.html", "text": "В завод 3 при нарушаване на инструкциите за безопасна работа загива един работник, друг е тежко обгорен. Това каза пред журналисти изпълнителният директор на завод \"Арсенал\" Николай Ибушев, цитиран от \"Фокус\". Той поясни, че инцидентът е възникнал в помещение, където има смесител - миксер за димна смес. Миксерът се задвижва от пулт, който се намира извън помещението.  \"При затворена врата в същия момент по непонятни за нас причини двамата работници се озовават вътре с работещ миксер. В този момент, случвайки се нещо в самия миксер, той се възпламенява и пламъкът обгаря двамата. Първият е смъртен случай, вторият е тежко ранен в болницата. Какво е състоянието му не мога да кажа\", поясни Ибушев.  Той каза също, че инструкцията ясно и точно указва, че миксерът трябва да се включи при затворена врата без да има в помещението хора. Към момента има назначена комисия, която ще разпитва свидетели, ще разследва, ако има веществени доказателства.\" Едно е ясно, че има отново нарушение на инструкциите за безопасна работа, както се получава в такива случаи, имаме и инцидент\", каза Ибушев.  Той поясни, че по данни на станцията, която прави замервания, няма обгазяване в района. Спокойно протича и работният процес в завода: \"Няма никакви причини за безпокойство сред населението\", категоричен бе Николай Ибушев. ", "date": "2018.03.14", "title": "Шефът на \"Арсенал\" разкри подробности за зловещия инцидент в казанлъшката оръжейница"}
{"url": "https://www.blitz.bg/intsidenti/tragediyata-e-ogromna-zaginaliyat-pri-intsidenta-v-kazanlshkata-orzheynitsa-ostavya-sirache-pbrvi-snimki_news586024.html", "text": "Казанлъшкият сайт presstv.bg разпространи снимки на работниците, които станаха жертва на ужасяващия инцидент в завод „Арсенал”. Както БЛИЦ съобщи, при произшествието загина 27-годишен мъж от Шаново. Ц.В. е работил във фирмата от две години.   С 80% изгаряния в болница е откаран 45-годишния Красимир Желев. Той е имал 10 години стаж в казанлъшката оръжейница  И двамата работници са семейни и имат деца.  Основната версия, по която се работи в момента е че инцидентът е предизвикан след грубо неспазване на технологичните правила.  Междувременно от Инспекцията по труда съобщиха, че екип от експерти са  командирован да подпомогнат инспекторите по труда от Дирекция „Инспекция по труда“ Стара Загора при разследването на инцидента в Завод 3 на „Арсенал“ АД, при който един работник загина, а друг е в болница с тежки изгаряния. Това съобщиха от „Главна инспекция по труда“. По първоначална информация инцидентът е възникнал около 10.10 часа днес в Цех 130 на Завод 3, обект 171 – за производство на димни и термобаритни смеси за снаредяване на боеприпаси. Пострадалите работници са работили на машина за смесване на състави за стартови заряди за боеприпаси. Сместа, с която са работили, не е взривоопасна, но е силно пожароопасна в състоянието, в което се работи с нея. По предварителна информация по време на работата сместа се запалва, в резултат на което двамата работещи получават изгаряния, от които единият работник умира, а другият е откаран в болнично заведение с 80 % изгаряния.  Производството, в което е станал инцидентът, е ново и е обезпечено с ново оборудване. Предстои да бъдат разгледани документи, свързани с технологичните изисквания за изделието, изискванията за безопасност при работа с машината, както и други документи, свързани с цялостната организация на безопасността на труда на работните места на пострадалите. Ще бъдат разгледани и предоставени резултати от разследванията на други контролни и разследващи органи, имащи отношение към причините за злополуката, като „Пожарна безопасност и защита на населението“, следствени органи и т.н. Производствата на „Арсенал“ АД, които са с висок риск, са включени в списъка за периодичен контрол на рискови производства и дейности.   Планирани проверки в тях се извършват на три месеца, в които участват и експерти от Централната администрация на ИА ГИТ. Извършват се и последващи проверки за изпълнението на дадените предписания. От 2016 г., когато са последните злополуки с фатален изход в предприятието, досега инспекторите по труда са извършили 100 планирани и последващи проверки в различните производства на дружеството, включени в списъка. Установени са 460 бр. нарушения, от които 395 бр. – по осигуряване на здравословни и безопасни условия на труд. Издадени са 11 акта за спиране на машини, работни места, обекти и др., пряко застрашаващи живота и здравето на хората и 4 предписания за въвеждане на специален режим, когато не може да бъде приложена мярка „спиране“. В 22 случая на работодателя е потърсена административнонаказателна отговорност. В сила са влезли 20 акта.  Като цяло издадените предписания се изпълняват. Общо за всички производства, установените в рамките на контрола нарушения, които са застрашавали пряко живота и здравето на работещите, са необезопасени въртящи части на машините; неосигурен метрологичен контрол на средства за измерване (манометри, термометри); корозия на работно оборудване; неправомерно съхранение на горими материали; непочистени работни места от остатъчни взривни вещества в края на работната смяна; използване на искрообразуващи инструменти; метални съоръжения и машини, които не са надлежно заземени.", "date": "2018.03.14", "title": "Трагедията е огромна! Загиналият при инцидента в казанлъшката оръжейница оставя сираче (ПЪРВИ СНИМКИ)"}
{"url": "https://www.blitz.bg/intsidenti/ofitsialno-za-koshmara-v-arsenal-zaginaliyat-e-na-27-godini-ne-e-imalo-eksploziya_news585919.html", "text": "Един човек е загинал и един е обгорен след възникнал инцидент на територията на „Арсенал“ - Казанлък, гласи официалната информация за трагичната случка. Инцидент е станал около 10.20 часа тази сутрин, в помещение на цех 130 на завод 3. Все още няма информация за причината, при която е възникнал инцидентът, на място са оперативни групи на фирмата, полицията и специализираните органи.     Загиналият е млад мъж на 27 години от село Шаново, с инициали Ц.В, пострадалият К. Ж.- на 45 години от Казанлък. Загиналият е на работа в „Арсенал“ от две години, а пострадалият мъж със стаж от 10 години във фирмата. По предварителна информация е възникнало запалване на смесител, по време на работа.     При инцидента няма други пострадали. Има нанесени материални щети на помещението, в което е работено. Останалите работници са изведени от помещението.     Пострадалият е настанен в Спешния център на МБАЛ - Казанлък, за оказване на първа помощ. Пациентът е със сериозен процент изгаряния. По предварителна информация най-вероятно ще бъде настанен в Клиника по изгаряния в Пловдив. В момента пациентът се транспортира в болница в Стара Загора, след което най-вероятно ще замине за Пловдив. На мястото на инцидента работят специализираните органи.     Министърът на вътрешните работи Валентин Радев изказа съболезнования на близките на пострадалите. „Вътре имало бъркалка, имало е смеси и те са се запалили. Не е имало експлозия“, каза той пред bTV.  Причината за инцидента е \"нарушаване на технологичния процес\". ", "date": "2018.03.14", "title": "Официално за кошмара в „Арсенал“: Загиналият е на 27 години, не е имало експлозия"}
{"url": "https://www.blitz.bg/intsidenti/tragediya-svlachishche-zatrupa-fatalno-zhena-pred-ochite-na-uzhasenite-ochevidtsi-snimkivideo_news585825.html", "text": "Жителката на Перу Сантос Нина Хуалпа загина от свлачище в района на Куско. Трагедията настъпила пред очите на десетки свидетели, които също така заснели инцидента на видео. На кадрите може да се види, че пътят е блокиран от свлачище, а след това жената безразсъдно отива до падналите първоначално камъни и започва да ругае и отправя заплахи към природата и планината. Минута по-късно жената попада под ударите на друго и по-мощно свличане на камъните.  Според очевидците и както се вижда от видеото, присъстващите на инцидента са уговаряли починалата да се върне назад и да се отдалечи от опасния участък. Но жената, за съжаление, не ги послушала. Свидетелите на произшествието предполагат, че тя е била пияна.   Превод и редакция: БЛИЦ     ", "date": "2018.03.14", "title": "Трагедия: Свлачище затрупа фатално жена пред очите на ужасените очевидци (СНИМКИ/ВИДЕО)"}
{"url": "https://www.blitz.bg/intsidenti/strelba-kray-spirka-v-london-snimkivideo_news585833.html", "text": "Въоръжена полиция е пристигнала в района около спирка „Севън Систърс“ в Лондон, след като бе съобщено, че мъж е получил „огнестрелна рана“, пише Daily Express, цитиран от \"Фокус\". Местната полиция е разкрила пред изданието, че е получила съобщение за прострелян мъж, като инцидентът е станал малко след 1:00 часа след полунощ българско време. На мястото, според официално разпространената информация, се намират екипи на спешна помощ, които по- късно са извикали и полиция. Единствените данни, които са предоставени относно пострадалия, разкриват, че той е бил откаран в близка болница, като състоянието му не е животозастраващо.  Очевидци са съобщили пред изданието, че някой е бил нападнат, но не са могли да потвърдят, дали атаката е станала с огнестрелно оръжие или нож.  Полицията е отцепила района.       ", "date": "2018.03.14", "title": "Стрелба край спирка в Лондон! (СНИМКИ/ВИДЕО)"}
{"url": "https://www.blitz.bg/svyat/transseksualna-sdi-lyubovchiyskoto-prilozhenie-tindr-za-diskriminatsiya_news585946.html", "text": "Транссексуална жена съди мобилното приложение за намиране на партньори „Тиндър“ от името на всички транссексуални жени, живеещи в района на Портланд, САЩ. Тя твърди, че на тях им е отказано ползването на услугата, пише tmz.com. Ариел Хоукинс се оплаква, че преди дни тя редактирала профила си в платформата, където посочила, че е транссексуална жена, която все още не е претърпяла операция за смяна на пола. По думите ѝ, „Тиндър“ веднага изтрил профила ѝ. От компанията ѝ пратили имейл, в който обяснявали, че тя е нарушила условията за ползване, но не посочили кое точно условие не било спазено.     Според нея, приложението я изтрило, защото искало да запази името си сред потребителите. „Не мисля, че компанията разбира транссексуалните хора и не оценява как ние изразяваме себе си“, каза тя и добави, че заради това „Тиндър“ се опитва да се отърве от транссексуалните въобще.     Хоукинс влязла в приложението, за да намери любовта, както всички останали. Но понеже то „отказва да даде на транссексуалните индивиди пълен и равен достъп“ и я изгонило, на нея ѝ е отказана тази възможност.     В иска към съда Хоукинс настоява на приложението да бъде забранено да дискриминира потребителите от Орегон с нетрадиционна сексуална ориентация. Засега от компанията отказват коментар. Превод и редакция: БЛИЦ", "date": "2018.03.14", "title": "Транссексуална съди любовчийското приложение „Тиндър“ за дискриминация"}
{"url": "https://www.blitz.bg/obshtestvo/regioni/prodlzhava-dramata-ss-svlachishcheto-v-smolyansko-rodilki-sa-blokirani-po-selata-khranata-pristiga-po-zaobikolni-ptishcha_news585870.html", "text": "11 села остават откъснати от Смолян заради голямото свлачище в района. То все още не се укрепва. Очаква се днес да стане ясно дали ще започнат укрепителни мероприятия, тъй като пристигат геолози и експерти от София, за да обследват свлачището на пътя Смолян – Мадан, съобщава bTV. Преминаването през него остава абсолютно забранено не само за автомобили, но и за пешеходци. Въпреки това хората от селата преминават с риск за живота си, защото по този начин най-бързо могат да стигнат до работните си места в Смолян.     Кметове на селата от района потвърдиха, че проблемът е пътуването на хората до работа и на учениците. Провизии и продукти се доставят през обходния маршрут.     Той обаче увеличава пътя с около час – час и половина в едната посока. Затова и хората са недоволни, рискуват и преминават пеш.     Кметът на Търън Явор Говедаров посочи, че в селото има родилки, а медицинското обслужване е нарушено. По думите му има предложения едното платно на пътя да се пусне само сутрин и вечер за 2 часа.     Докато не се произнесат специалистите, които пристигат днес, и не кажат, че сигурността е гарантирана, няма как пътят да бъде отворен, коментира зам. областният управител на Смолян Адриан Петров. Според него ако специалистите преценят, пътят може бързо да се отвори.    ", "date": "2018.03.14", "title": "Продължава драмата със свлачището в Смолянско – родилки са блокирани по селата, храната пристига по заобиколни пътища"}
{"url": "https://www.blitz.bg/svyat/godenikt-na-zaginalata-miliarderska-shcherka-mina-v-shok-ne-vyarvam-tya-shche-se-vrne_news585906.html", "text": "Мурат Гезер – годеникът на милиардерската щерка Мина Башаран, която загина при катастрофата на частен самолет в Иран, е в много тежко състояние. Той е в шок – пие лекарства и още не може да повярва, че е изгубил любимата си, пише турският „Хаберлер“. „Тя ще се върне. Не вярвам. Тя ще се върне“, повтарял той на близките си, които се опитвали да го успокоят.     Както БЛИЦ съобщи, 28-годишната Мина се прибирала от моминско парти в Дубай към Турция. Мурат искал да я изненада и я чакал на летището, без тя да знае. Девойката така и не пристигнала.     След като стана известна новината за трагедията, младият мъж не е напускал къщата на възлюбената си. Там продължават да се стичат роднини на загиналата Мина.     Междувременно бяха обявени имената на 10-те жерти на катастрофата – Мина Башаран, Синем Акай, Ясмин Барух Силони, Бурчу Гюндоган Урфа, Лиана Хананел, Айше Анд, Аслъгюл Измирли, Зейнеп Кошкън, Мелике Форче, Еда Юслу.   Тленните им останки, които сега се намират в Диарбекир, ще бъдат транспортирани с военен самолет в Истанбул до летище „Ататюрк“.     Стана ясно още, че трима души от компанията са отказали в последния момент да се качат на фаталния самолет. Един от тях имал страх от малки самолети.     Появиха се и последните снимки, които компанията на бъдещата булка си е направила преди фаталния полет. Едната от тях е в Дубай, а другата е с екипажа на разбилия се самолет.    ", "date": "2018.03.14", "title": "Годеникът на загиналата милиардерска щерка Мина в шок: Не вярвам, тя ще се върне!"}
{"url": "https://www.blitz.bg/obshtestvo/stolitsa/signal-do-blits-dve-koli-se-sblskakha-v-stolitsata_news585822.html", "text": "Два леки автомобила, единият от които такси, са се ударили един в друг в София като инцидентът е станал между булевардите \"Драган Цанков\" и \"Г.М.Димитров\", съобщиха очевидци пред БЛИЦ. На място веднага са пристигнали полиция и линейка.  Участник в инцидента е пострадал като е откаран в болница без опасност за живота.       На   БЛИЦ очаква новини, снимки и видео от своите читатели в цяла България и по света    ", "date": "2018.03.14", "title": "Сигнал до БЛИЦ: Две коли се сблъскаха в столицата"}
{"url": "https://www.blitz.bg/svyat/nova-versiya-peshchera-v-drezden-krie-prochutata-kekhlibarena-staya_news585913.html", "text": "Прочутата Кехлибарена стая може да е скрита в планинска пещера в Южна Саксония, недалеч от Дрезден, съобщава „Дейли Мейл“. Трима германски изследователи са сканирали с радар Пещерата на принца и са установили, че в нея има помещение, приличащо на бункер. Изследователите посочват, че цялата информация за пещерата от времето на Третия райх е унищожена, а по стените са открити следи от стоманени въжета, с които те предполагат, че Кехлибарената стая е спусната под земята.     Тримата изследователи се надяват да получат финансиране, за да проучат основно пещерата.     Кехлибарената стая е създадена за пруския крал Фридрих I, но по-късно е подарена на руския цар Петър Велики. През 1941 г. нацистката армия я пренася от двореца в Царско село в Кьонигсберг, днешен Калининград, а през 1945 г. стаята изчезва.     Периодично се появяват съобщения, че Кехлибарената стая е намерена, като се предполага, че тя е скрита в Калининградска област, Полша, Чехия или Германия.     Русия настоява, ако стаята бъде намерена, да ѝ бъде върната.    ", "date": "2018.03.14", "title": "Нова версия: Пещера в Дрезден крие прочутата Кехлибарена стая"}
{"url": "https://www.blitz.bg/lyubopitno/prouchvane-pokaza-koi-sa-nay-shchastlivite-khora-v-sveta_news586007.html", "text": "Финландия е най-щастливата страна в света. Това сочат данни от годишно проучване на Университета за устойчиво развитие - World Happiness Report. Изследването използва данни на Gallup World Poll и подрежда 156 държави по индекс на щастието. В класация най-нещастната държава е Бурунди. Американците пък стават по-нещастни, независимо че страната им става по-богата.България се намира на стотната позиция по индекс на щастието.  И макар много други държави да са \"по-щастливи\" от нашата , изследването показва, че сме сред държавите с най-голямо повишение на индекса на щастие в последните години.  Тази година промените са проследени в индекса на щастието от 2008-2010 г.,  непосредствено след финансовата криза от 2007-2008 г .; до последните години, обхващащи 2015-2017 г. Победителят в категорията за промяна беше Того, тъй като отбеляза най-голямото увеличение от 2008-2010 г. до близо 1,2 пункта. Това беше най-ниската класирана държава в Доклада за световното щастие през  2015 г. и сега е със 17 места по-високо в класацията.  Други държави в класацията  със сериозно подобрение на индекса са  Латвия, България и Сиера Леоне. В Доклада за световното  щастие от 2018 г. се класират 156 държави според оценките им за неща като БВП  на глава от населението, социална подкрепа, продължителност на здравословния живот, социална свобода, щедрост и липса на корупция. Финландия  се изкачи от пето място миналата година, за да измести Норвегия от топ позицията . Първите десет \"най-щастливи\" държави през 2018 г. са: Финландия, Норвегия,  Дания, Исландия, Швейцария, Холандия, Канада, Нова Зеландия, Швеция и Австралия. Съединените  щати слязоха на 18-о място, падайки от 14-о място, което заемаха миналата година.", "date": "2018.03.14", "title": "Проучване показа кои са най-щастливите хора в света!"}
{"url": "https://www.blitz.bg/obshtestvo/edinstvenata-blgarka-koyato-poznava-lichno-stivn-khoking-razkaza-za-sreshchite-si-s-brilyantniya-uchen-video_news586013.html", "text": "Неда Лаптева е единствената българка, която познава лично Стивън Хокинг. Тя се е срещала с него цели два пъти. „Първата ми среща със Стивън Хокинг беше преди почти 3 години, когато имаше конкурс, като част от конференция. Онлайн бях пратила въпрос и той избра моя въпрос. Наградата за всичко това беше да отида и да задам въпроса си на конференцията на сцената с него”, разказва Неда Лаптева пред Нова телевизия.   Въпросът ѝ бил за пътуване във времето: „Ако би могъл да избере, дали би избрал да се върне назад във времето и да види какво е причинило Големия взрив, или би избрал да отиде напред във времето и да види бъдещето на човечеството”.  Хокинг ѝ отговорил, че би избрал бъдещето.  „И аз избирам този отговор. Миналото има начин да се изследва”, разсъждава Лаптева.  По думите ѝ усещането да се срещне със Стивън Хокинг било много вдъхновяващо. „Не само, че има брилянтен ум, но и страхотно чувство за хумор”, разказва Лаптева.  Любимият ѝ цитат от Хокинг е: „Ако се чувствате в черна дупка, не се предавайте, защото изход има!”.  Втората среща на Лаптева с Хокинг е една година по-късно. „Бях написала имейл, който неговата пиарка му е препратила. Така получих покана да отида пак”, разказва тя.  „Човекът съществува, защото има еволюция чрез естествен подбор. Но как се е появила саморепликираща се клетка, това е много рядко случващо се. Може би просто сме имали късмет”, заявява Лаптева.     ", "date": "2018.03.14", "title": "Единствената българка, която познава лично Стивън Хокинг, разказа за срещите си с брилянтния учен (ВИДЕО)"}
{"url": "https://www.blitz.bg/layfstayl/ptuvane/golyama-opasnost-debne-v-kresnenskoto-defile_news586036.html", "text": "Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Това съобщиха от Областно пътно управление – Благоевград, предава \"Фокус\". Интензивен е трафикът по автомагистрала „Струма“ и главен път Е-79, както и по пътя от и за Банско. Пътните настилки в областта са мокри и хлъзгави.  Билборд е паднал на главен път Е-79, в района на Симитли, но инцидентът не е довел до нарушение на движението и съоръжението е било възстановено ", "date": "2018.03.14", "title": "Голяма опасност дебне в Кресненското дефиле!"}
{"url": "https://www.blitz.bg/politika/opredelikha-tsenata-na-syankata-po-yuzhnoto-chernomorie_news586056.html", "text": "10 лв. за чадър и толкова за шезлонг ще заплащат туристите на плаж \"Росенец-север\". Цените за съоръженията на плаж \"Св. Влас - болницата\" са съответно по 7 лв. Чадър и шезлонг за по 9 лв. ще се предлагат на плаж \"Слънчев бряг - север“ а на плаж \"Несебър - юг\" цената им ще е по 8 лв.  Правителството определи днес концесионери за четирите плажа по Южното Черноморие след проведени конкурси, като те са задължени да предлагат посочените цени. Договорите се сключват за срок от 15 години, съобщава dnes.bg.  Средствата за организация на целогодишно санитарно-хигиенно поддържане на плаж \"Росенец-север\" са в размер на 20 000 лв. без ДДС.  За инвестиции за целия срок на концесията за подобряване на пешеходния достъп до морски плаж \"Св. Влас - болницата\" са планирани 272 000 лв. без ДДС.  Сумата за подобряване на облика на морски плаж \"Слънчев бряг-север\" е 12 567 875 лв. с ДДС. Инвестициите в мерки за опазване на околната среда и защитените територии на плаж \"Несебър-юг\" са 4 891 749 лв. с ДДС.  Определени са и размерите на концесионните плащания към държавата за всяка календарна година.  За плаж \"Росенец-север\" сумата е 12 092,40 лв. с ДДС, за плаж \"Св. Влас-болницата\" - 64 807,45 лв., за \"Слънчев бряг -север\" - 1 664 784,18 лв. и за \"Несебър-юг\" - 320 756,11 лв.    ", "date": "2018.03.14", "title": "Определиха цената на сянката по Южното Черноморие"}
{"url": "https://www.blitz.bg/analizi-i-komentari/efirt-pritikhna-sled-tezi-dumi-na-prof-lchezar-filipov-za-agresivnite-izvnzemni-i-poslednoto-preduprezhdenie-na-stivn-khoking_news586052.html", "text": "Стивън Хокинг, за разлика от много теоретици и физици, които боравят със сложни формули в последните 20 години се занимава с популяризация на науката. Той казва – на нашите внуци квантовата механика трябва да им е като А, Б, да не се боят от тази наука. Това заяви в предаването „Лице в лице” астрофизикът проф. Лъчезар Филипов.„Стивън се занимаваше с астрофизика, с теория на черните дупки, с космология, но последните години именно тези му занимания с началото на света, с края на звездите, му даде една сила във философията. Той говореше за бъдещето на човечеството.  Той добави още, че Хокинг е алармирал и за развитието на изкуствен интелект и счита, че това може да навреди на човечеството. Неговата тенденция е, че ние трябва да гледаме натам – да напуснем земята, тъй като в момента Земята е обречена. Ако продължаваме така да живеем, ние ще съсипем екологията,  ще съсипем Земята. Затова трябва да мислим за нашето преселение на други планети и най-удобната за момента е Марс, тъй като там е имало вода, имало е нормална атмосфера и можем с неголеми усилия да възстановим тези условия”, каза проф. Филипов. Хокинг е предупредил по отношение на връзките ни с извънземните – да не гугукаме много, защото те могат да разберат за нас и да ни атакуват.", "date": "2018.03.14", "title": "Ефирът притихна след тези думи на проф. Лъчезар Филипов за агресивните извънземни и последното предупреждение на Стивън Хокинг"}
{"url": "https://www.blitz.bg/svyat/v-tazi-strana-zhitelite-sa-mnogo-ambitsiozni-vinagi-iskat-da-sa-prvi-i-da-pobezhdavat-nepreksnato_news585820.html", "text": "Ако попаднете в Сингапур дори и само за няколко месеца, най-вероятно ще се сблъскате с \"kiasu\". Възможно е преди това да са ви предлагали чадър в дъжда, но обикновено е необходим само един натоварен следобед, прекаран в пазаруване в жегата с децата, за да разберете за какво става въпрос. Не е учудващо ако не успеете да се качите в претъпкан асансьор и останете пред вратите въпреки багажа и децата - всички ви изпреварват и ви оставят в почуда. Ако да се качиш в асансьор изглежда като оцеляване по теорията на Дарвин - ето това е \"kiasu\".  Думата идва от китайския диалект Hokkien. Съставена е от \"kia\", което означава \"страх\", и \"su\" - \"загуба\". През 2007-а е включена в речника на Оксфорд, където е описана като \"алчно, себично поведение\".  Този инстинкт за оцеляване си има своето обяснение - Сингапур е малка и млада нация, само на 53 години, и е в уязвима позиция в средата на Югоизточна Азия. Заобиколена е от съседи, които са културно различни от нея. В съзнанието на сингапурците винаги я има идеята, че трябва да са си самодостатъчни, че трябва да са поне с крачка напред. Необходимостта да си пръв става част от социалната психика.  На практика \"kiasu\" означава, че сингапурците обичат да напредват и много се притесняват да не бъдат измамени и задминати. Те ще се редят на безкрайни опашки за най-новия модел смартфон или дори за лимитирана серия от играчка Hello Kitty в детско меню в McDonald's. Сингапурците сами се шегуват със себе си и с навика си на \"ръгане с лакти\".  В ресторант за бързо хранене можете да видите как си запазват маса и пространството около нея като оставят предметите си, преди да си поръчат.  Kiasu е противоречиво явление - никой не обича да се сблъсква с него, но всички са доволни, когато го практикуват. Погледнато отстрани води до различни реакции - от възхищение, през лека насмешка, до досада и срам.  Запитани за своите топ 10 приоритети, сингапурците го включват в списъка заедно със състезателния си характер и концентрацията в себе си. В противоречие с това поставят семейството и приятелите си в същия списък. Явно жителите на страната са наясно с трудностите при намирането на личния баланс между стремежа към напредък и ненарушаването на позитивната си ценностна система. Не всички в Сингапур гледат толкова сериозно на kiasu.  Артистът Джони Лау измисля начин да накара сингапурците да погледнат на себе си и навиците си чрез комедия. Той създава много популярния комиксов герой Господин Киасу. Рисуваният персонаж се превръща във важна част от сингапурската култура през 90-те години на миналия век. Сега преживява ренесанс в нова серия от комикси.  В края на 80-те Лау се връща от САЩ в Сингапур. Тогава анимацията за възрастни The Simpsons тъкмо прави своя пробив по телевизията и Лау иска да създаде нещо подобно. Идеята му хрумва, докато е в армията за задължителната си военна служба.  За негова изненада въпреки различията в диалектите в казармата, младите офицери успяват да намерят общ език чрез войнишкия жаргон. Някои думи просто преодоляват културните различия и сред тях е \"kiasu\", която се оказва често използвана. Лау дава пример с един войник, който бил толкова уплашен, че очният му преглед няма да мине добре, че наизустил цялото табло. За него това е показателно за амбицията на сингапурците да са първи, да са по-напред, да побеждават непрекъснато.  Когато Господин Киасу вижда бял свят, реакциите в обществото са смесени. 60% са обидени, на другите 40% им е смешно. Тези, които са обидени, са по-консервативни хора, които не приемат да бъдат излагани публично и да им се смеят.  Героят обаче става известен, а от McDonald's дори пускат местен бургер на негово име. От него са продадени 1,2 млн. броя. Самият Лау добавя, че е добре да си поне малко \"kiasu\".  Тенденцията обаче е критикувана от мнозина - предприемачеството, вдъхновено от нея, се цели в краткокрайни печалби, вместо в дълготрайни доходи. Но други сингапурци са устремени към запазването на \"kiasu\"духа жив.  Много от тях възпитават децата си в тази култура и са горди от това. Те започват да търсят предучилищни занимания още когато децата са само на шест месеца, наемат им частни учители или ги пращат на допълнителни часове по чужд език. В такава конкурентна среда на тях трябва да им бъде даден възможно най-добрият шанс. Изоставането на децата от връстниците причинява допълнителна доза стрес.  Някои вярват, че липсата на природни ресурси насърчава \"kiasu\" поведението като ключ към успеха. Според тях просто нямат избор - да си със състезателен дух е единственият ти ресурс.  Така че изглежда, че това не е само страхът да не пропуснеш нещо. Това е едно дълбоко чувство, че само амбициите и искането на най-доброто за себе си ще ти донесат успех.  Източник: webcafe.bg ", "date": "2018.03.14", "title": "В тази страна жителите са много амбициозни, винаги искат да са първи и да побеждават непрекъснато"}
{"url": "https://www.blitz.bg/svyat/chisto-gola-turistka-se-otrka-v-3-metrov-kamenen-penis-i-razgnevi-mestnite-zhiteli-snimki-18_news585823.html", "text": "Жителите на тайландския остров Самуи поискаха наказание за гола туристка, която оскърбила свещена скала, наподобяваща мъжки полов орган, съобщава \"Дейли Мейл\". Жената била забелязана близо до скалата в понеделник, 12 март. Тя се съблякла и започнала да се отърква в каменния пенис, чиято височина е около 3,5 метра. Очевидци я заснели и публикували снимките в интернет.  Възмутените жители призоваха полицията да установи самоличността на туристката. Те смятат, че тя трябва да бъде арестувана и принудена да се извини. \"Това е специална скала, която символизира нашия остров, - цитира изданието мнението на един от недоволните. - Оскърбление е така да се постъпва с нея\".  Скалите, наречени \"Дядо\" и \"Баба\", напомнят на мъжки и женски полови органи и се считат за забележителност на Самуи. Според легендата, те някога са били хора. Буря обърнала лодката, на която те носели зестрата на сина си. От срам, двамата скочили в морето и се превърнали в огромни каменни скали, наподобяващи гениталии. Превод и редакция: БЛИЦ    ", "date": "2018.03.14", "title": "Чисто гола туристка се отърка в 3-метров каменен пенис и разгневи местните жители (СНИМКИ 18+)"}
{"url": "https://www.blitz.bg/svyat/unikalno-video-na-ogromno-nlo-krzhashcho-nad-bostn-shokira-i-razvlnuva-mrezhata_news585821.html", "text": "Във YouTube се появи видео, на което се вижда как над Бостън е застанало гигантско НЛО. Автор на клипа е шофьор, който се движел по заснежен път. На кадрите от записа отчетливо се вижда летящ обект с внушителни размери, чийто външен вид съответства на класическите представи за НЛО. Устройството се придвижва бавно от едната страна към другата, сякаш изучава местността. При по-близък кадър може да се види, че обектът има илюминатори.  Трябва да се отбележи, че в този ден в западната част на Съединените щати имаше силни снеговалежи, което направи видимостта не достатъчно добра.  В резултат на това в социалните мрежи се разгоряха спорове дали видеото е фалшиво или не. Опитните уфолози все още не са коментирали случая. Превод и редакция: БЛИЦ     ", "date": "2018.03.14", "title": "Уникално ВИДЕО на огромно НЛО, кръжащо над Бостън, шокира и развълнува мрежата!"}
{"url": "https://www.blitz.bg/svyat/khilari-klintn-shcheshe-da-se-prebie-na-dva-pti-v-indiya-snimkivideo_news585826.html", "text": "Бившият кандидат за президент на САЩ се се подхлъзна два пъти и почти падна, дори когато двама сътрудници я държаха под ръка. Инцидентът се случи в Манду, Индия, в понеделник, когато Клинтън слезаше от каменното стълбище в двореца Махал. След като се подхлъзна втори път, тя си свали сандалите си и продължи пътя си боса, съобщава \"Дейли Мейл\".  През есента на 2017 г. Хилъри Клинтън си счупи пръста на крака, след като се хлъзна в хотел в Лондон. Превод и редакция: БЛИЦ     ", "date": "2018.03.14", "title": "Хилари Клинтън щеше да се пребие на два пъти в Индия (СНИМКИ/ВИДЕО)"}
{"url": "https://www.blitz.bg/svyat/nyama-da-povyarvate-kakva-e-prichinata-tazi-devoyka-da-se-proslavi-v-mrezhata-video_news585828.html", "text": "Американска YouTube-блогърка разказа за това как е станала много известна, благодарение на това, че си слага памперси, пише \"Сън\". В свободното си от работа време 23-годишната Джес се държи като бебе и седи в детско креватче. Тя има повече от 160 000 абонати в нейния канал в YouTube. \"През деня се държа като нормално момиче: работя цял ден, водя канала си. Аз готвя, карам кола, измивам се, обличам се и се грижа за себе си \", обяснява тя. Според нея в коментарите тя често е обвинена, че не е в състояние да води живота на възрастен човек, но тя отрича това.  Джес твърди, че хобито не притеснява приятеля й. Той обича да се грижи за нея като към дете, защото нейната уязвимост го кара да се чувства важен. Тя нарича връзката им \"напълно нормална\". Превод и редакция: БЛИЦ     ", "date": "2018.03.14", "title": "Няма да повярвате каква е причината тази девойка да се прослави в мрежата (ВИДЕО)"}
{"url": "https://www.blitz.bg/svyat/mayka-pusna-za-prodazhba-3-godishnata-si-dshcherya-zashchoto-e-izmorena-da-pochistva-sled-momicheto-snimki_news585829.html", "text": "Изтощена майка пусна тригодишното си дете \"за продажба\", след като разбра, че дъщеря й се е измъкнала рано сутринта от леглото и е устроила истински хаос в дома им. 22-годишната Зоуи Уелс изгубила четири часа в почистване на апартамента преди това, но на утрото установила, че всичко е било напразно, съобщава \"Сън\". Зоуи не знаела дали да се смее или да плаче, когато видяла чудовищната бъркотия, направена от малката й дъщеря Айви Роуз. Момичето покрило целия под с играчки, книги и сладкиши и разляла душ гел на пода. Тогава Зоуи на шега написала в социалните мрежи обява за продажбата на дъщеря си и помолила потенциалните купувачи да й пишат на пощата    (нуженмиесъничистдом@помогнетеми.co.uk).  \"Събудих се в 6.30 сутринта и имах чувството, че бомба е паднала в дома ми. Не знаех дали да се смея или да плача. Когато казах на дъщеря ми, че трябва да почисти, тя отговори, че това е моя работа, защото съм възрастна\", разказва майката.  В резултат на това, на Зоуи, която учи в Юридическия факултет в Телфорд, й отнело цял ден, за да приведе къщата в ред.  \"Ако това е нещо, с което трябва да се справя сега, кой знае какво ще се случи след няколко години. Принудих я да ми помогне да почистя, но в крайна сметка единственото нещо, което направи, беше да вземе одеялото от дневната, да отиде в спалнята си и да заспи\", казва Зоуи.  В обявата Зоуи предупреждава, че момичето може да се събуди в 4:30 през нощта заради сандвич, докато тя се събужда в 6:30 ч. Яде само храната, която харесва. И в никакъв случай не може да я прегърнеш или да я целунеш, ако не иска.  Впрочем, след това Зоуи успокоява всички, уверявайки, че тя обожава дъщеря си, въпреки недостатъците й. Превод и редакция: БЛИЦ    ", "date": "2018.03.14", "title": "Майка пусна за продажба 3-годишната си дъщеря, защото е \"изморена да почиства\" след момичето (СНИМКИ)"}
{"url": "https://www.blitz.bg/svyat/shef-zapochna-da-pravi-seks-ss-sluzhitelka-na-masata-v-ofisa-no-propusna-da-izklyuchi-videokonferentnata-vrzka-video-18_news585827.html", "text": "Управителят на китайската фирма Southern Power Grid, със седалище в град Гуанджоу, бе запечатан на видео как се впуска в страстни плътски ласки с колежка в залата за конференции само минути след като преди това е свикал видеовръзка със служители от пет отдалечени провинции в страната. За негово нещастие, той е забравил да се изключи от разговора и всички видели как прави секс с жената, а след това клипът станал достояние и в интернет, съобщава \"Мирър\". По време на бизнес срещата на служителите във фирмата, която се провеждала чрез видеоконферентната връзка, била обявена почивка и явно шефът решил да удовлетвори сексуалните си желания незабавно като използвал масата в конферентната зала.  Кадри от необичайния инцидент попаднаха в мрежата, но малко след това са били премахнати от властите в Китай.    Според информацията, директорът е заявил, че е станал жертва на действия на злоумишленици и се е заканил да започне дело за клевета. Превод и редакция: БЛИЦ     ", "date": "2018.03.14", "title": "Шеф започна да прави секс със служителка на масата в офиса, но пропусна да изключи.... видеоконферентната връзка (ВИДЕО 18+)"}
{"url": "https://www.blitz.bg/svyat/razvratna-dvoyka-be-zapechatana-na-video-18-kak-pravi-seks-vrkhu-trba-na-plazha-posred-byal-den-snimki-18_news585834.html", "text": "Похотлива двойка туристи бе снимана как се отдава на горещи интимни ласки върху дренажна тръба на един от най-известните плажове в Патая, Тайланд, посред бял ден, пред случайни и шокирани хора, преминаващи близо до тях. Двамата, обаче, може да се озоват и зад решетките заради необичайния инцидент, съобщава \"Мирър\". Любовчията сваля панталонките на партньорката си преди двамата да се награбят в страстен секс пред невярващите на очите си случайни очевидци.     Преминаващите около горещата сцена започнали да крещят на двойката веднага да престане и малко след това те се изправят и се отдалечават от мястото. Според свидетелите, двамата са били туристи от Западна Европа.    Органите на реда в момента извършват разследване и издирват мъжа и жената. О полицията съобщиха, че двамата накърняват имиджа на популярната туристическа дестинация.   Полицаите разпитват обслужващия персонал около плажа и гледат записите от видеонаблюдението, за да разплетат случая. Очевидците смятат, че двойката е употребила алкохол.   Двамата туристи могат да бъдат глобени около 5 хил. бахти (115 паунда), но има вероятност и да бъдат вкарани зад решетките, ако бъдат открити.  Превод и редакция: БЛИЦ     ", "date": "2018.03.14", "title": "Развратна двойка бе запечатана на ВИДЕО 18+ как прави секс върху тръба на плажа посред бял ден (СНИМКИ 18+)"}
{"url": "https://www.blitz.bg/svyat/izverg-obezglavi-bivshata-si-priyatelka-ot-uchilishche-ponezhe-mu-otkazala-da-si-legne-s-nego-snimki_news585832.html", "text": "Изданията в Украйна съобщават ужасни подробности за убийството на 29-годишна жена от Одеса, което се е случило преди няколко седмици, но едва сега стана достояние на широката общественост. Според украинските медии, полицията е задържала мъжа, отговорен за убийството на бизнес дамата. Той се оказал нейният приятел от времето, когато ходели на училище.  По време на срещата им, извергът предложил на жената да правят секс. След като тя отказала, мъжът се ядосал и я застрелял в главата, след това я обезглавил, разчленил частите на тялото й и закопал останките й заедно с нейните украшения.  Полицията продължава да изяснява обстоятелствата около престъплението. Убиецът е зад решетките. Превод и редакция: БЛИЦ", "date": "2018.03.14", "title": "Изверг обезглави бившата си приятелка от училище, понеже му отказала да си легне с него (СНИМКИ)"}
{"url": "https://www.blitz.bg/svyat/zabranikha-na-zhurnalistite-da-zasnemat-golite-zadni-chasti-na-srfistkite_news585840.html", "text": "Представители на Международната Сърфинг организация призоваха да бъде спряно снимането на задниците на състезателите по сърфинг в близък план по време на състезанието, съобщава Stab Magazine. Според журналистите, на тях им е било забранено да насочват и фокусират камерата върху спортистките по време на завои в подножието на вълните и когато се гмуркат под вълните. Обикновено по време на тези трикове спортистките се оказват с гръб към обектива.  Такива правила се прилагат само за сърфистките, които се състезават по бански: момичетата по къси панталонки могат да бъдат снимани от по-близко разстояние от фотографите.  Под забраната попадат също така неподходящи вицове и похотливи погледи спрямо колеги и съперници.   \"Пълното равенство между половете във всички елементи на състезанието\", се казва в съобщевнието на организацията, като в същото време се отбелязва, че наградният фонд за жените е с 40% по-нисък от този за мъжете. Превод и редакция: БЛИЦ", "date": "2018.03.14", "title": "Забраниха на журналистите да заснемат голите задни части на сърфистките"}
{"url": "https://www.blitz.bg/zdrave/kolko-tryabva-da-tichate-za-da-izgorite-kaloriite-ot-khranata_news586001.html", "text": "Следващите редове, подбрани от Bright Side показват колко време и приблизително колко разстояние трябва да бягаме, за да изразходваме енергията, с която всяка от следните храни ни снабдява, пише Obekti.bg.Нека видим...  Шоколадова бисквита 15 минути  2,5 км Яйце 20 минути  3,4 км Препечена филийка от бял хляб 22 минути  3,6 км Банан 23 минути  3,6 км 100 грама млечен шоколад 140 минути  23,4 км 230 грама пържола 166 минути  27,2 км Стрък целина 0 минути Организмът ви гори повече енергия за храносмилането на целината, отколкото получава от нея.", "date": "2018.03.14", "title": "Колко трябва да тичате, за да изгорите калориите от храната"}
{"url": "https://www.blitz.bg/obshtestvo/regioni/zloveshchi-kadri-ot-tragediyata-v-rusenskiya-kvartal-rodina_news586059.html", "text": "Телевизия Kiss13 разпространи ексклузивни кадри от мястото на трагедията в русенския квартал \"Родина\". Както БЛИЦ съобщи, безжизненото тяло на млад мъж бе открито да лежи зад блок \"Драва\" в крайдунавския град. Сигналът е подаден малко след 16:00 часа днес. Човекът е на видима възраст около 35 години.     По непотвърдена все още информация става въпрос за самоубийство, като мъжът е скочил от деветия етаж на сградата. Все още не е ясно дали той е страдал от психично заболяване.     На мястото е пристигнал екип на Спешна помощ, който само констатирал смъртта му.     Криминалисти от Областната дирекция на МВР в Русе работят по изясняването на случая.          ", "date": "2018.03.14", "title": "Зловещи КАДРИ от трагедията в русенския квартал \"Родина\""}
{"url": "https://www.blitz.bg/obshtestvo/regioni/nova-krvava-drama-potrese-ruse-mlad-mzh-napravi-neshcho-uzhasyavashcho-dokato-mayka-mu-gotvi-v-ssednata-staya_news586039.html", "text": "Млад мъж сложи край на живота, скачайки от терасата на жилището си на 9-ия етаж. Това съобщава tvn.bg., позовавайки се на очевидци. Трагичният инцидент станал в ранния следобед днес в бл. „Драва“ в кв. „Родина“.  35-годишният мъж бил заедно с майка си в жилището на 9-ия етаж на блока. Жената се занимавала с домакинството. Когато влязла в стаята, където бил синът й, видяла че е празна. Балконската врата зеела отворена, а от него нямало и следа.  Към момента няма информация младият мъж да е злоупотребявал с алкохол или наркотици, или пък да е страдал от психично заболяване.  На мястото на инцидента работят криминалисти от областната дирекция на МВР. Предполага се, че мъжът е изпаднал в депресия преди да направи фаталната крачка.  Причините за инцидента се изясняват, като една от основните версии, по които се работи, е самоубийство.    ", "date": "2018.03.14", "title": "Нова кървава драма потресе Русе! Млад мъж направи нещо ужасяващо, докато майка му готви в съседната стая"}
{"url": "https://www.blitz.bg/obshtestvo/zdraveopazvane/patsientskite-organizatsii-nastoyavat-da-se-razreshi-in-vitro-pri-pochinal-roditel_news585846.html", "text": "Да се разрешат инвитро процедурите след смъртта на един от партньорите. Зад тази идея се застъпиха пациентски организации с аргумента, че трябва да се даде право на човек, преживял трагедията от смъртта на половинката си, да продължи рода. Понастоящем българското законодателство не позволява това и след смъртта на един от партньорите генетичният материал се унищожава. Според действащата Наредба 28 от 2007 г. при смърт на един от партньорите генетичният материал се унищожава, посочи пред Дарик Пенка Георгиева, председател на пациентски организации \"Заедно с теб\".     \"Това, което ние искаме, е тази наредба да бъде променена. В момента има работна група в Министерството на здравеопазването, която работи по Наредба 28, но не по този случай, а като цяло я преразглеждат\", поясни Георгиева.     \"Нашето предложение е да се включи отпадането на тези алинеи, които забраняват в случай при смърт на единия партньор да се продължи процедурата. Трябва много внимателно да се обмисли и да се създаде алгоритъм от страна на юристите - какво се случва с наследството, кое семейство да вземе яйцеклетките или ембрионите, кой да има права над тях\", коментира още тя.     \"Имаше един случай преди няколко години, при който пациентка почина след пункция. Тогава имаше спор между двете семейства кой да ги вземе.Те не ги дадоха нито на едното, нито на другото, тъй като по наредба е забранено\", припомни Георгиева.     Още през август м.г. омбудсманът Мая Манолова отправи искане за промяна на законодателството, която да позволи инвитро след смъртта на един от партньорите. В някои европейски страни, сред които Испания, това вече се е случило.    ", "date": "2018.03.14", "title": "Пациентските организации настояват да се разреши ин витро при починал родител"}
{"url": "https://www.blitz.bg/zdrave/vseki-koyto-ne-iska-da-plnee-v-ofisa-tryabva-da-prochete-tezi-3-polezni-sveta_news585995.html", "text": "Голяма част от хората днес работят по девет или повече часа на ден зад бюро, в резултат на което извършват прекалено малко физическа активност и се хранят нездравословно. А заседналият начин на живот може да доведе до редица здравословни проблеми и натрупване на излишни килограми.Какво да направите, за да ограничите тези последици?  1. Постарайте се да се движите Натовареният работен график често не оставя време за тренировки, но пренебрегването им може да има висока цена. Повечето хора правят по 2000 – 3000 крачки на ден, което обикновено е разходка до спирката, а това в никакъв случай не е достатъчно движение. Принципът е – колкото повече – толкова по-добре, в най-добрия случай минимумът следва да бъде 8000 – 10000 крачки на ден. Добра идея е да си вземете крачкомер, с който да измервате активността си. 2. Обядът да е най-важното хранене за деня Макар всеобщото твърдение да гласи, че закуската е най-важното хранене, според някои специалисти за служителите, които работят в офиси, обядът трябва да е на първо място. Когато не спазвате добре балансиран хранителен режим максимум 4 – 5 часа след закуската, ставате уязвими към ниски нива на кръвна глюкоза и преяждане по-късно през деня. Той следва да се състои от комбинация от въглехидрати, протеини и зеленчуци и да е най-късно до 14 часа. 3. Внимавайте с изкушенията в офиса Докато вендинг машините понякога могат да бъдат животоспасяващи, в повечето случаи предлагат храни, които са с високо съдържание на мазнини или захар. А те могат да ви изкушат в напрегнати моменти. Добре е да внимавате с тестени изделия, като цяло.", "date": "2018.03.14", "title": "Всеки, който не иска да пълнее в офиса, трябва да прочете тези 3 полезни съвета!"}
{"url": "https://www.blitz.bg/obshtestvo/stolitsa/fandkova-i-dvama-ministri-slyazokha-pod-zemyata-snimki_news585986.html", "text": "Столичният кмет Йорданка Фандъкова направи инспекция на дейностите по изграждането на третия лъч на метрото заедно с министрите Нено Димов и Ивайло Московски. Те бяха придружени от шефа на „Метрополитен“ ЕАД Стоян Братоев, който разведе гостите из строителната площадка на бъдещата спирка до Александровска болница. Осем от 12-те станции на третата линия на подземната железница са готови на 60 процента и се очаква да бъдат пуснати през есента следващата година. Останалите са предвидени за пуск в края на 2019 година. Източник: Булфото ", "date": "2018.03.14", "title": "Фандъкова и двама министри слязоха под земята (СНИМКИ)"}
{"url": "https://www.blitz.bg/svyat/tusk-s-apel-km-trmp-da-pravim-trgoviya-a-ne-voyna_news586028.html", "text": "Председателят на Европейския съвет Доналд Туск призова САЩ да не започват търговска война с ЕС, съобщи Евронюз. Туск призова за преговори за изключването на ЕС от списъка със страни, за които вносните мита ще бъдат повишавани. Според него така ще бъде демонстрирано „трансатлантическо единство“.„Разбирам президентът, когато той се оплаква за твърде много мита между ЕС и САЩ. Ние също не сме щастливи. Преди няколко години ние започнахме търговски преговори със САЩ. Сега ние трябва да се върнем към тези преговори. Нека правим търговия, а не война. ЕС и САЩ трябва да се върнат към преговорите“, заяви Туск.  Той подкрепи и позицията на Лондон, че руските служби най-вероятно са замесени в отравянето на двойния агент Сергей Скрипал. В ЕС вече има разговори, за това как да се постигне споразумение със САЩ.", "date": "2018.03.14", "title": "Туск с апел към Тръмп: Да правим търговия, а не война"}
{"url": "https://www.blitz.bg/svyat/forin-ofis-prizova-britantsite-v-rusiya-ne-razgovaryayte-za-politika_news586026.html", "text": "Великобритания посъветва пътуващите към Русия граждани да бъдат внимателни с антибританските настроения и да избягват политически коментари, съобщава Reuters. Двете държави рязко обтегнаха отношенията си след отравянето на бившия двоен агент Сергей Скрипал.Външното министерство на Обединеното кралство промени съветите си към пътуващите до Русия британци, след като премиерът Тереза Мей обяви, че Москва стои зад отравянето на Скрипал и дъщеря му. Лондон също така взе решение да изгони 23-ма руски дипломати.  Москва отхвърля обвиненията. \"Заради покаченото политическо напрежение между Великобритания и Русия трябва да внимавате за вероятността от антибритански настроения и тормоз на този етап\", се казва в препоръките на \"Форин офис\". \"Съветваме ви да останете бдителни, да избягвате протести или демонстрации и да избягвате публични коментари за политическото развитие\", се допълва още. Около 10 000 - 20 000 британски футболни запалянковци се очаква да пристигнат в Русия през лятото за Световното първенство по футбол.", "date": "2018.03.14", "title": "\"Форин офис\" призова британците в Русия: Не разговаряйте за политика"}
{"url": "https://www.blitz.bg/obshtestvo/regioni/kmet-na-devinsko-selo-zaryaza-khorata-zaradi-zaplata-v-evro_news585989.html", "text": "Родопско село остана без кмет заради заплата в евро. Управникът на Беден замина на гурбет, съобщава 24smolian.com. Захари Стоилов стегнал багажа за Франция още в началото на годината с още няколко човека от девинското село, като първоначално си пуснал отпуск. От общинската администрация очаквали да се завърне, но явно условията и възнаграждението в чужбина му харесали и той останал да работи зад граница. Съответно е постъпило заявления за напускане на поста в Общинската избирателна комисия в Девин, която е уведомила ЦИК.  „Всички процедури са задвижени и очакваме от президента на Република България да насрочи частични местни избори в с. Беден\", коментира кметът на община Девин Красимир Даскалов.  Този случай не е прецедент за общината. Преди години кметът на девинското село Стоманово също предпочете да напусне поста и да замине на гурбет, избирайки Испания. ", "date": "2018.03.14", "title": "Кмет на девинско село заряза хората заради заплата в евро"}
{"url": "https://www.blitz.bg/stsena/grm-v-raya-edna-ot-lyubimite-tiyn-dvoyki-si-kaza-kray_news586016.html", "text": "Супермоделът Джиджи Хадид и певецът Зейн Малик потвърдиха в социалните медии, че са се разделили след двегодишна връзка. Двамата не посочват причината за раздялата.Малик написа в Туитър, че той и Хадид \"са имали невероятно значима и забавна връзка, пълна с любов\" и че той много й се възхищава \"като жена и приятел\". Джиджи Хадид написа в Туитър, че съобщенията за раздяла \"често изглеждат безлични\". Тя пожела на Малик всичко най-хубаво иизказа благодарност за споделените моменти. \"Винаги ще бъда благодарна за любовта, времето и житейските уроци, които Зейн и аз споделихме\", призна манекенката.", "date": "2018.03.14", "title": "Гръм в Рая! Една от любимите тийн двойки си каза \"край\""}
{"url": "https://www.blitz.bg/politika/novi-trusove-pri-patriotite-tozi-pt-yablkata-na-razdora-se-okaza_news586043.html", "text": "Отново напрежение в коалицията \"Обединени патриоти\". Повод стана заявеното от заместник-председателя на ВМРО Ангел Джамбазки пред БНР, че реакцията на вицепремиера Валери Симеонов по повод поведението на руския патриарх Кирил е била правилна, но поднесена не с точните изразни средства. Във вторник през социалните мрежи лидерът на \"Атака“ Волен Сидеров поиска Джамбазки да отговори на въпроса: \"На кого служи и и изпълнява ли нечия поръчка?\", като го обвини, че с гласуването \"въздържал се\" в ЕП на практика е подкрепил Истанбулската конвенция.  Последва отговор на ВМРО. Заместник-председателят на партията и на парламентарната група Искрен Веселинов заяви: \"Крайно неоснователни думи. Очевидно господин Джамбазки беше единственият представител в Европейския парламент, който не подкрепи Конвенцията, така че дори в това се съдържа очевидно неистина или заблуда. Надявам се да е подведен или нещо емоционално да е реагирал. Ще го говорим, когато се видим. Всеки момент планираме да се съберем. Проблемът в случая е пътуването на господин Каракачанов в Румъния. Знаете, че той още не се е върнал в България, така че смятам, че много скоро ще бъдат изчистени напреженията. Надявам се всичко това да е плод на една неовладяна емоция\". Източник: БНР", "date": "2018.03.14", "title": "Нови трусове при Патриотите, този път ябълката на раздора се оказа..."}
{"url": "https://www.blitz.bg/svyat/us-zhurnalist-senzatsionno-sergey-i-yuliya-skripal-sa-otroveni-ot-bdeshcha-svekrva-koyato-ne-iskala-da-zheni-sina-si-za-dshcherya-na-predatel_news586035.html", "text": "Бившият полковник от руското разузнаване Сергей Скрипал вероятно е бил отровени заради планирана сватба на 33-годишната му дъщеря Юлия. Това съобщава Mash, позовавайки се на роднина на Скрипал. „Юлия планираше да се омъжи скоро. Майката на младоженеца обаче бе против сватбата. Тя категорично заявяваше, че няма да даде на своя син да се ожени за дъщеря на предател”, разказва племенницата на Сергей Скрипал - Виктория. Според нея инцидентът няма отношение нито към Русия, нито към Англия. „Нито Лондон, нито Москва имат изгода от смъртта на бившия служител на ГРУ”, казва още Виктория.  Материалът на Mash идва малко след като британският в. \"Дейли мейл\", позовавайки се на свои източници, написа, че британската полиция издирва брюнетка. Тази жена е била забелязана до мястото на инцидента малко преди Скрипал и Юлия да бъдат намерени в безсъзнание край мол в югозападния английски град Солсбъри в началото на март.  Отравянето на Сергей и Юлия Скрипал стана повод британският премиер Тереза Мей да свика извънредно заседание на Съвета за национална сигурност днес. Лондон реши от Обединеното кралство да бъдат експулсирани 23-ма руски дипломати. Освен това Великобритания оттегли покана към руския външен министър Сергей Лавров да посети страната. Контактите между двете страни се свеждат до минимум.     ", "date": "2018.03.14", "title": "US журналист сензационно: Сергей и Юлия Скрипал са отровени от бъдеща свекърва, която не искала да жени сина си за дъщеря на предател"}
{"url": "https://www.blitz.bg/politika/krasimir-yankov-s-gnevno-zaklyuchenie-zaradi-kmetovete-i-novite-im-iskaniya_news586051.html", "text": "Това е дублиране на дейността на МВР и всички сте наясно, скочи на щенията на кметовете за повече правомощия соцдепутатът Красимир Янков. След като ги изслуша, че полицаите не достигат, а нямат пари за частни охранители, но и техните общински инспектори са с вързани ръце да опазват обществения ред, социалистът заключи:\"Вие искате оставката на министъра на вътрешните работи!  Обвиненията са категорични - МВР не се справя на територията на общините и затова искате такива звена за контрол\", направи изводите депутатът от вътрешната комисия, предава \"Канал3\".  \"Вие посягате към правомощия на министъра на вътрешните работи, което какво значи - не сте доволни от работата му. Това е пореден опит да се приватизира МВР!\", изригна социалистът. \"Това че искаме повече правомощия, не означава, че искаме оставката на някой министър, а говорим как да подобрим работата на общините\", репликира го кметът на Стара Загора. И напомни, че парламентът е този, който вменява на кметовете задължения, които те се чудят после как да изпълнят. Тодоров подчерта освен това, че идеите не са лично негови, а се подкрепят от целия УС на националното сдружение. Там има и ваши кметове, репликира кметът на ГЕРБ към соцдепутата. \"Да не влизаме в този политически сблъсък, който обичайно наблюдаваме в пленарната зала\", пък призова депутатите от опозицията шефът на вътрешната комисия Цветан Цветанов. И подчерта, че са се събрали, за да бъдат полезни на кметовете.", "date": "2018.03.14", "title": "Красимир Янков с гневно заключение заради кметовете и новите им искания!"}
{"url": "https://www.blitz.bg/layfstayl/ptuvane/na-kapkule-e-istinski-ad-opashkata-ot-kamioni-stigna-do-odrin_news586040.html", "text": "Опашките от ТИР-ове на граничния пункт \"Капъкуле\" са достигнали около 23 километра, информират от турската митница. Колоната от камиони се е проточила до Одрин. Около 920 ТИР-а са на опашка от три дни за преминаване на българската митница на \"Капъкуле\", съобщи ръководителят на Oбластната дирекция за митници и търговия в Одрин. Според Анадолската агенция километричната опашка се е образувала заради интензивния трафик на камиони, натоварени със стоки за износ, а дейности по обновяване на системата от българска страна пречат да се отговори на засиленото преминаване през граничния пункт.  Източник: БНР", "date": "2018.03.14", "title": "На \"Капъкуле\" е истински ад, опашката от камиони стигна до Одрин"}
{"url": "https://www.blitz.bg/svyat/kim-chen-un-se-okaza-mnogo-zhelan-vazhen-yaponski-politik-napira-za-sreshcha-s-prviya-chovek-v-pkhenyan_news586000.html", "text": "След като американският президент Доналд Тръмп прие поканата за среща със севернокорейския лидер Ким Чен Ун интересът към първия човек в Пхенян нараства. Японското правителство обсъжда възможността за среща между премиера Шиндзо Абе и севернокорейския лидер Ким Чен Ун, съобщиха японски медии. Ако тази информация се потвърди, това би представлявало смяна на тона на Япония, която досега беше привърженик на твърди действия спрямо Пхенян, отбелязва \" \".  Евентуална среща между Абе и Ким би позволила на Токио да реши въпроса за отвличанията на японци от Северна Корея през 70-те и 80-те години с цел да обучава шпионите си на японски език и обичаи, предаде агенция Киодо, цитирайки правителствени източници. Агенция Джиджи прес също съобщи за подобни планове на Токио, подчертавайки, че Япония, чувстваща се силно застрашена от ядрените и ракетни програми на Пхенян, се опасява да не бъде маргинализирана, ако преговорите се водят без нея.  Помолено от АФП за коментар, японското външно министерство не потвърди конкретен план за среща на върха, но и не изключи такава възможност. \"Ние ще обсъдим нашата стратегия от гледна точка на това, което е най-ефикасно \"за противопоставяне на ядрените амбиции на Северна Корея и за решаване на случая с \"отвлечените\" японци, заяви говорител на министерството.  Последната среща на върха между двете страни датира от 2004 г., когато тогавашният японски премиер Джуничиро Коидзуми се срещна с Ким Чен Ир, бащата на сегашния севернокорейски лидер.  Само преди дни стана ясно, че южнокорейският президент Мун Дже Ин също планира среща с Ким до края на следващия месец. ", "date": "2018.03.14", "title": "Ким Чен Ун се оказа много желан, важен японски политик напира за среща с първия човек в Пхенян"}
{"url": "https://www.blitz.bg/svyat/zashchitnichka-na-zhivotnite-ne-pozvoli-da-bde-prispana-zmiyata-koyato-udushi-sina-snimki_news586032.html", "text": "31-годишният любител на змиите Даниел Брандън бе убит от собствения си домашен любимец - голям питон на име Тини. Тялото на змията с удушения мъж е било намерено от възрастните му родители, съобщава Mirror. Отначало приятелите и роднините на Дан не могли да повярват, че той е станал жертва на собственото си ходи. Брандън от дете обожавал змиите и знаел точно как да се справя с тях. Но съдебната медицинска експертиза сочи, че именно Тини е убил Даниел. Змията не е била агресивна. Тя просто се е увила около мъжа и го е удушила.   Според законите на Великобритания, семейството на починалия мъж може да настоява за приспиване на питона. Въпреки това, майката на Даниел твърдо отказва да убие животното. Жената обясни, че синът й никога няма да й прости подобно нещо.   \"Дан не би искал да приспим Тини. Вечно ще се обвинявам за това, което се е случило, но няма да убия животинчето, което той толкова обичаше\", споделя тя.   Сега питонът, убил Даниел, ще бъде прехвърлен в Националния център за грижа за влечуги в Тонбридж, Кент. Там змията ще живее в условия, които напълно отговарят на нейните нужди. Родителите на починалия мъж са сигурни, че именно това е, което самият Даниел би искал. Превод и редакция: БЛИЦ", "date": "2018.03.14", "title": "Защитничка на животните не позволи да бъде приспана змията, която удуши сина ѝ (СНИМКИ)"}
{"url": "https://www.blitz.bg/svyat/v-alepo-izbukhnali-boeve-mezhdu-turskata-i-siriyskata-armiya_news586023.html", "text": "Без причини и мотиви турската авиация нанесла удар по контролирания от сирийското правителство шиитски град Нюбъл и позиции на проправителствени сили на границата с кантона Африн. Бомбардиран е и районът на КПП Ал-Хараш, на границата между сирийската територия и кюрдския анклав. Съобщението е на in24.org. По време на серията от авиационни удари в Нюбъл има загинали мирни жители. В района на КПП в Ал-Хараш загинали 8 сирийски военнослужещи.     Атакуваните територии се намират далеч от района на активните бойни действия, водени от Свободната сирийска армия и кюрдските Отряди за народна защита (YPG). За това сирийската страна не може да приеме, че става дума за грешка. Анкара все още не е коментирала трагичния инцидент.     В отговор проправителствените сили открили огън с оръдия голям калибър по турски позиции в района на град Маре и селището Турис в Северна Сирия, съобщи Reuters.     Фактически Анкара и Дамаск сега са на прага да започнат истинска война.  / БЛИЦ    ", "date": "2018.03.14", "title": "В Алепо избухнали боеве между турската и сирийската армия"}
{"url": "https://www.blitz.bg/svyat/moskva-ostro-km-tereza-mey-bezpretsedentno-gruba-i-vrazhdebna-provokatsiya-otvetnite-merki-shche-sa-adekvatni-i-ogledalni_news586041.html", "text": "Русия оценява заявленията на британския премиер Тереза Мей по случая около отравянето на бившия полковник от ГРУ Сергей Скрипал като безпрецедентно груба провокация, която подрива основите на междудържавния диалог. Това се казва в разпространено в сряда заявление на Министерството на външните работи на Русия, предават чуждестранни медии. „Оценяваме заявлението на министър-председателя на Великобритания Тереза Мей в парламента на 14 март относно мерките за „наказване“ на Русия под фалшивия предлог за участие в отравянето на Сергей Скрипал и неговата дъщеря като безпрецедентно груба провокация, която подрива основите на нормалния междудържавен диалог между нашите страни“, подчертаха от руското външно ведомство.  От там добавиха още, че смята за неприемливи враждебните мерки на Лондон, включително изгонването на 23 руски дипломати. „ Смятаме за категорично неприемлив и недостоен факта, че правителството на Великобритания в своите неблаговидни политически цели отиде към по-нататъшно сериозно изостряне на отношенията,  обявявайки редица враждебни мерки, включително изгонване от страната на 23 руски дипломати“, подчертаха от руското министерство.  В заявлението се отбелязва, че правителството на Великобритания е направило избор да се конфронтира с Русия, отказвайки се от разследване и задействане на установените международни формати по делото на бившия полковник от ГРУ Сергей Скрипал.  „Вместо да завърши собственото си разследване и да задейства установените международни формати и инструменти,  включително в рамките на Организацията за забрана на химическото оръжие, за което ние бяхме готови, британското правителство направи избор да се конфронтира с Русия“, се казва в заявлението.  Говорителката на руското МВнР Мария Захарова обяви, че ответните мерки ще са \"съответстващи, адекватни, огледални и абсолютно съобразени със ситуацията\".", "date": "2018.03.14", "title": "Москва остро към Тереза Мей: Безпрецедентно груба и враждебна провокация, ответните мерки ще са адекватни и огледални!"}
{"url": "https://www.blitz.bg/svyat/uzhas-v-bruklin-zloveshch-razstrel-na-trima-vzrastni-i-bebe_news585960.html", "text": "Ужасяващо убийство в Бруклин шокира Ню Йорк рано тази сутрин. В апартамент в квартала са открити мъртви 4-ма души, сред които и бебе на по-малко от 2 години, съобщава „Ен Би Си Ню Йорк“. На зловещата сцена се натъкнала бабата на момиченцето, която пристигнала в апартамента в 5 ч. сутринта, за да го гледа. Детето, заедно с още трима мъже от семейството, били намерени  мъртви, простреляни в главите.     Полицията се опитва да изясни дали става въпрос за убийство, последвано от самоубийство на извършителя.     От полицията в Ню Йорк също обявиха официално, че разследват случая. Засега повече подробности не се съобщават. Превод и редакция: БЛИЦ ", "date": "2018.03.14", "title": "Ужас в Бруклин: Зловещ разстрел на трима възрастни и бебе"}
{"url": "https://www.blitz.bg/svyat/armiyata-ottsepi-angliyski-grad-zaradi-skripal-i-predupredi-stoyte-si-vkshchi-snimkivideo_news585963.html", "text": "Армейски части са обградили град Джилингам в в югоизточната част на Великобритания и са предупредили жителите му да си стоят вкъщи. Мерките са взети, докато трае разследването за отравянето на бившия руски шпионин Сергей Скрипал и дъщеря му Юлия, съобщава „Мирър“. Градчето е под блокада заради химическия агент „новичок“, който се смята, че е използван за ликвидирането на Скрипал.     Две големи военни машини са разположени в града малко преди обед местно време. Организиран е кордон за преместването на авариен автомобил, използван да вдигне колата, управлявана от семейство Скрипал.        Аварийната кола е била паркирана в града от два дни и местните се притесняват, че може да ги изложи на риск от отравяне. Предполага се, че тя е извозила колата на Юлия Скрипал от паркинга в Солсбъри, след като тя и баща ѝ са били отровени.     Друг подобен автомобил беше конфискуван от властите преди дни. От полицията отказват да дадат подробности, обяснявайки, че в момента тече разследване.     Превод и редакция: БЛИЦ ", "date": "2018.03.14", "title": "Армията отцепи английски град заради Скрипал и предупреди: Стойте си вкъщи! (СНИМКИ/ВИДЕО)"}
{"url": "https://www.blitz.bg/svyat/problem-pri-siriyskite-tankove-imat-seriozen-defitsit-v-dinamichnata-zashchita_news585831.html", "text": "Бойните действия показаха, че сирийските танкисти изпитват сериозен дефицит от динамична защита на машините си или, както самите те я наричат „реактивна броня”. Според руското онлайн-издание vestnik-rm.ru, не всички танкове я притежават. Ако най-елитните подразделения, като например 4-та танкова дивизия, имат развита ремонтна база, която им позволява самостоятелно да си модернизират бронираната техника, то останалите части и съединения имат в това отношение значителни проблеми.     Затова на бойното поле се появяват стари Т-72М1 с набързо заварени решетки, като празнината зад тях до корпуса е запълнена с чували с пясък. Такава защита нещо може да прикрие, но само от „древни” реактивни гранати. Боеприпасите с тандемни взриватели обаче имат подобрени възможности за поражение.     Според военни експерти, съществува голяма опасност от увеличаване на загубите в техника и личен състав за сирийската армия. Разбира се, боевете в Източна Гута имат голямо значение, но и след тях на армията още ще й трябват танкове и обучени екипажи.     Затова сирийците трябва да мобилизират пълните си мощности и с помощта на руски оръжейници да доработят останалата бронетехника, призовава vestnik-rm.ru.    Превод и редакция: БЛИЦ    ", "date": "2018.03.14", "title": "Проблем при сирийските танкове: имат сериозен дефицит в динамичната защита"}
{"url": "https://www.blitz.bg/svyat/dzhon-razstrelya-novata-si-bulka-nakhlu-s-pistolet-v-katedrala-i-posledva-neshcho-neochakvano-snimki_news585975.html", "text": "Мъж от Пенсилвания беше арестуван, след като изповядал на свещеник, че убил жената, с която съвсем наскоро бил сключил брак. 44-годишният католик Джон Грациоли разказал на свещеника от град Ийри Майкъл Полинек, че убил 31-годишната си жена Аманда, съобщава „Дейли мейл“. Двойката се венчала през септември 2017 година. Преподобният Полинек разказал в полицията, че Грациоли се появил в катедралата на 8 март, настоявайки да говори със свещеник.     Полинек седнал в офиса си да го изслуша и тогава мъжът разкрил, че е застрелял жена си и смята да се самоубие. Свещеникът посочва, че разговорът не бил по каноните на изповедта, затова той имал право да се обади в полицията.     След като си излял душата, Грациоли бил посъветван от Полинек да се обади на полицията. Свещеникът бил този, който набрал номера. Мъжът бил въоръжен, той казал на свещеника, че носи пистолет в джоба си. Полинек успял да отнесе извън стаята палтото с оръжието. По-късно станало ясно, че именно с него била умъртвена Аманда Грациоли.     „Полицията дойде и направи това, което трябваше да направи. Всичко завърши много спокойно. Той беше много емоционален и тъжен. Плачеше“, разказва Полинек.     Тялото на Аманда е открито на първия етаж в семейната къща. Тя била убита с един изстрел. Преполага се, че тя бил убита часове преди Грациоли да нахълта в катедралата. Джон Грациоли се обадил и на бившата си жена Ерика и ѝ разказал какво е направил. Тя също се обадила в полицията, изпреварвайки с малко свещеника.     Убиецът водел тежка битка с бившата си жена за попечителството над двете им деца. Аманда била въвлечена в скандала и била накарана да свидетелства в съда на заседанието, което трябвало да се състои на 19 март.     Засега мотивът за убийството не е изяснен.     Превод и редакция: БЛИЦ     ", "date": "2018.03.14", "title": "Джон разстреля новата си булка, нахлу с пистолет в катедрала и последва нещо неочаквано (СНИМКИ)"}
{"url": "https://www.blitz.bg/svyat/tereza-mey-poryaza-zhestoko-rusiya-goni-23-ma-ruski-diplomati-otsvirva-svetovnoto-po-futbol-i-iska-oshche-sanktsii_news585990.html", "text": "Британският министър-председател Тереза Мей обяви, че Лондон гони 23-ма руски дипломати във връзка с делото \"Скрипал\". \"Дипломатите, които трябва да напуснат Обединеното кралство, ще разполагат с една седмица, за да изпълнят разпореждането\", допълни тя.Министър-председателят на Великобритания поряза Москва на дипломатическо ниво, като замрази всички дипломатически контакти на високо ниво с Русия, оттегли поканата си към Сергей Лавров за посещение в Лондон. Също така Тереза Мей нареди да се експулсират 23-ма дипломати на Русия в Обединеното кралство, които са били разконспирирани като разузнавачи под прикритие, като обяви, че имат една седмица да напуснат.  Тя не пропусна да ги пореже и за Световното по футбол: \"Официални лица от кабинета и от кралското семейство няма да посетят Световното по футбол в Москва\" и допълни, че руски държавни имоти в кралството ще бъдат замразени.  Очаква се Мей да нареди и увеличаване на проверките на влизащите в Кралството руски граждани и да бъдат приети законови промени за противодействие на шпионажа, които ще донесат други санкции, които няма да бъдат обявявани към момента.  Тереза Мeй призова международната общност да се присъедини към санкциите. Премиерът също така предложи да се предприемат тайни репресии, като направи явен намек за кибер атаки.  Мей е твърдо решена, че иска да \"унищожи фундаментално способностите на руското разузнаване\" в Обединеното кралство.  \"Те са се отнасяли към употребата на тази отрова със сарказъм и презрение ... Няма друго заключение освен това, че руската държава е отговорна за опита за убийство на Сергей Скрипал и дъщеря му\", казва още тя.  Великобритания направи официален протест в Съвета на ООН по правата на човека в Женева, като обяви режима на Владимир Путин като \"безразсъден\". Английското правителство също така призова за спешна среща на Съвета за сигурност на ООН.  Посланикът на Русия в Обединеното кралство Александър Яковенко нарече действията на Мей \"провокативни\" и \"неприемливи\". Превод и редакция: БЛИЦ    ", "date": "2018.03.14", "title": "Тереза Мей поряза жестоко Русия: Гони 23-ма руски дипломати, отсвирва Световното по футбол и иска още санкции!"}
{"url": "https://www.blitz.bg/analizi-i-komentari/koi-sa-nay-strashnite-raketni-korabi-v-sveta_news585310.html", "text": "Залезът на епохата на артилерийските линейни кораби започна веднага след Втората световна война. Тези красиви и страшни кораби не можеха да се сражават равностойно с новите крале на океана – авионосците. Появата на далекобойните крилати ракети отново измени баланса на силите. Руският портал ria.ru направи подбор на най-страшните ракетни крайцери и разрушители в света.    Ракетните крайцери тип „Тикондерога” (водоизместимост 9800 тона) са на въоръжение от началото на 1980-те години и досега са главната ударна сила на ВМС на САЩ. Построени са 27 кораба от този клас, от които 22 са още в строя.     Всеки от тях има инсталирана бойна информационно-управляваща система „Иджис”, позволяваща да се автоматизират повечето технически операции на борда и да носи повече от внушителен арсенал оръжия.     Главният коз на корабите „Тикондерога” са 122 универсални шахти за вертикален старт за широка номенклатура боеприпаси: зенитни ракети „Стандарт” SM-2, SM-3, SM-6 и ESSM, противоподводни ASROC и крилати ракети „Томахоук”.     Противокорабното въоръжение е представено от 8 пускови установки за ракети „Харпун”, минно-торпедното е представено от 2 тритръбни 324 мм торпедни апарати. Задачите от близката ПВО се решават от 20-мм зенитни автомати „Фаланкс”.     Допълнително корабът е въоръжен с две 127-мм артилерийски установки Mk45.  Екипажът се състои от 387 души, включително 33 офицери. На скорост 30 възела крайцерът може да преодолее внушителното разстояние от 3300 мили (6100 км).     „Тикондерога” са универсални бойни кораби. Те могат да действат самостоятелно и в авионосна група, да нанасят удари по сухоземни и водни цели. При това корабите притежават голяма живучест (непотопяемост).              Руският тежък атомен ракетен крайцер (ТАРКР) „Пьотр Велики” от проект „Орлан” сега е най-големия в света боен кораб (с изключение на авионосците). Неговото пълно водоизместване е 25,8 хиляди тона; дължина – 250 м; екипаж – 760 души. Русия има още един такъв крайцер „Адмирал Нахимов”, който преминава модернизация.     Крайцерът всъщност е „въоръжена до зъби” плаваща крепост, способна да се бори с всякакъв противник: 20 пускови установки противокорабни ракети П-700 „Гранит”, зенитно-ракетни комплекси”Оса-М”, „Кинжал” и далекобойни С-300Ф (морски вариант), зенитна артилерия – установки „Кортик” и АК-630, противоподводни ракети-торпеда „Метель” и „Водопад”, реактивни бомбохвъргачки и автоматично двуцевно оръдие АК-130 (130 мм).     „Пьотр Велики” и „Адмирал Нахимов” са единствените надводни бойни кораби с атомна енергетична установка. Те първи ще получат перспективните хиперзвукови ракети „Циркон”. Максималната им скорост е 30 възела, автономност на плаване – 60 денонощия, без ограничения в далечината. Нямат ограничения да работят в условията на Крайния Север.           Скоростта на повечето големи надводни кораби в света не превишава 30 възела (55,56 километра в час). Рекордьори в тази категория са руските ракетни крайцери от проект 1164 „Атлант” с водоизместване 11 380 тона. Те са способни да достигнат до 35 възела (65 км/час).     В състава на руския ВМФ има три „Атланта” – флагманът на Черноморския флот „Москва”, флагманът на Тихоокеанския флот „Варяг” и един от най-мощните кораби на Северния флот „Маршал Устинов”.     Забележителните скоростни и маневрени характеристики обаче не са единственото достойнство на това ракетно семейство.     Със своето настъпателно въоръжение „Атлантите” са практически почти равни на по-тежките и скъпи „Орлани” („Пьотр Велики” и „Адмирал Нахимов”). Всеки крайцер носи по 16 свръхзвукови противокорабни ракети П-1000 „Вулкан”, способни да поразяват цели на дистанции до 700 км. Тяхната фугасно-кумулативна бойна част с маса 550 кг може да потопи дори авионосец.     Основа на ПРО на кораба са 8 пускови установки револверен тип ЗРК С-300 „Форт” (боезапас 64 ракети) и две установки ЗРК „Оса-МА” с малка далечина (400 ракети). Артилерийското въоръжение е сдвоената артилерийска установка АК-130.      Разрушителите тип 45 Daring са най-съвременните и технологично напреднали в британския флот (с изключение на авионосеца „Кралица Елизабет”). Тези кораби с пълно водоизместване 8100 тона нямат тактическо ударно въоръжение в базовата комплектация, макар в конструкцията на корабите е предвидена възможност за инсталиране на установки „Харпун” и „Томахоук”.     Главната задача на разрушителите Daring е прикриване на морските групировки на страната от въздуха.     Всеки от шестте Daring, намиращи се в строя, носи на борда си внушителна система за ПВО, чиято основа е радиолокационната станция S1850. Тя осигурява откриване на цели на дистанции до 400 км в атмосферата и в близкия космос, като следи едновременно 1000 цели, а целеуказва едновременно по 16 цели.     Корабът има 48 вертикални шахти за зенитни ракети за малка и средна далечина Aster-15 (до 30 км) и Aster-30 (до 120 км).    Превод и редакция: БЛИЦ    ", "date": "2018.03.14", "title": "Кои са най-страшните ракетни кораби в света"}
{"url": "https://www.blitz.bg/svyat/pochina-zhiv-prorok-svetovnoizvestniyat-britanski-uchen-stivn-khoking-veche-ne-e-na-zemyata-chiyato-gibel-predskaza-mnogokratno_news585835.html", "text": "Британският физик Стивън Хокинг почина на 76-годишна възраст, съобщи The Guardian. Тази информация е потвърдена от семейството му. \"Ние сме дълбоко натъжени от кончината на баща ни\", съобщиха децата на Хокинг - Люси, Робърт и Тим.  Хокинг получи световна известност след като през април 1988 г. бе публикувана неговата научнопопулярна книга \"Кратка история на времето\". Преведена е на десетки езици и е публикувано в общ обем от повече от 10 милиона екземпляра. Ученият обръща голямо внимание и на такива актуални проблеми за човечеството като глобалното затопляне, състоянието на околната среда и социалното неравенство.  Основната научна дейност на Хокинг е свързана с описанието на излъчването на черна дупка. Той изказва хипотезата, че черните дупки с малка маса губят енергия, излъчвайки в своя хоризонт и в крайна сметка \"умират\".  Физикът прекарва по-голямата част от живота си в инвалидна количка. Симптомите на амиотрофичната латерална склероза, която впоследствие води до парализа, започва да се проявява в Хокинг в началото на 60-те години, когато е бил на възраст над 20 години. Превод и редакция: БЛИЦ", "date": "2018.03.14", "title": "Почина жив пророк: Световноизвестният британски учен Стивън Хокинг вече не е на Земята, чиято гибел предсказа многократно"}
{"url": "https://www.blitz.bg/svyat/donald-trmp-predlozhi-szdavaneto-na-nov-vid-voyski_news585837.html", "text": "Американският президент Доналд Тръмп похвали армията на страната във вторник, като заяви, че администрацията ще им осигури „най-високото заплащане“ от десетилетие насам и дори поиска създаването на нов вид въоръжени сили – „космически сили“, съобщава телевизионният канал FOX news, цитиран от \"Фокус\". Президентът държа обръщение пред хиляди военни от морската пехота в база в Сан Диего, Калифорния. „Казвах, че може би се нуждаем от нов вид войски, не бях сериозен, но сега мисля, че това е чудесна идея“, заяви държавният глава.  „Ще създадем космическите сили. Страхотно!“, добави Тръмп, като отбеляза, че астронавтите досега винаги са били „войници и моряци“ и подчерта, че служителите на новата военна част ще бъдат от „жизненоважно значение“ за да се подсигури, че САЩ „ще продължат да градят пътя си сред звездите“ ", "date": "2018.03.14", "title": "Доналд Тръмп предложи създаването на нов вид войски"}
{"url": "https://www.blitz.bg/obshtestvo/stolitsa/obshchinarka-ot-dsb-alarmira-za-masova-sech-v-borisovata-gradina-eksperti-otrekokha_news585867.html", "text": "527 дървета бяха вандалски отсечени в столичната Борисова градина, в частта ѝ близо до бул. „Драган Цанков“, сигнализира общинският съветник от ДСБ Марта Георгиева. „Притеснена съм, че въпреки моите усилия като общински съветник и огромния натиск от загрижените граждани, практиките на Столичната община (СО) по провеждане на безогледни сечи на дървета не се променят“, каза тя пред bTV.   Георгиева посочи, че „това се извършва в центъра на София, в Борисовата градина, която е паметник на градинско-парковото изкуство, без отчетни документи, каквито се изискват по наредбата на СО, няма експертно становище за всяко едно дърво, няма и съгласуване с Министерството на културата, тъй като това е паметник на културата и резерват“.     „Притеснява ме и че тази сеч е изключително близо до едно място, в което по проекта за подробен устройствен план (ПУП) се предвижда застрояване – между „Драган Цанков“ и розариума в проекта за ПУП планират да издигнат нова сграда – музей на София“, каза общинският съветник.     Тя посочи още и че няма указателни табели или каквато и да е информация за гражданите – обяснение, „за да се разсеят притесненията, че не се режат първо здрави и безопасни дървета, а да се оставят сухите и опасните, за да се налага все повече и повече сеч“. Няма дори предпазни бариери или някакви ограждения.     Директорът на Дирекция „Поддържане на зелената система“ Борис Кишкилов обясни, че още през 2016 г., съгласно разработка на научноизследователския сектор към Лесотехническия университет, е изготвена инвентаризация и подробен анализ на състоянието на дървесно-храстовата растителност в парка. Оценката е показала, че общото състояние е влошено. Тя е разгледана от комисията по опазване на околната среда при Столичния общински съвет, а през август миналата година се е преминало към маркиране на дърветата. Маркирането пък е било разгледано от специално създадена междуведомствена комисия. Ясно е посочено, че дърветата трябва да се премахнат, тъй като са опасни, каза той.     Според него не може да се говори за сеч заради интерес към дървения материал или строеж.     Лесовъдът Альоша Даков посочи, че основната цел е била осигуряване на безопасност за посетителите на парка. Втората цел е била да се съхрани биологичното разнообразие, затова са оставени биотопни дървета, макар да са във влошено състояние или сухи, но целта е да има хранителна база за птиците, за да се запази уникалната екосистема на парка. Тези дървета са на достатъчно безопасно разстояние от алеите, увери той.    ", "date": "2018.03.14", "title": "Общинарка от ДСБ алармира за масова сеч в Борисовата градина, експерти отрекоха"}
{"url": "https://www.blitz.bg/obshtestvo/plen-shok-adelina-radeva-i-viktor-nikolaev-onemyakha-ot-tova-koeto-napravi-mayka-s-bebeto-si-na-prozorets-na-ostklena-terasa-na-8-iya-etazh-snimka_news585844.html", "text": "Водещите на \"Здравей, България\" по Нова тв Виктор Николаев и Аделина Радева буквално си глътнаха езика. Причината бе видео от рубриката \"Моята новина\", на което се вижда как майка провисва бебето си през прозорец на остъклена тераса на 8-ия етаж в столичния квартал \"Разсадника\".  Двамата онемяха от действията на родителката и предположиха, че е възможно по този начин тя да наказва детето си.   \"Майкъл Джексън така показа детето си, припомни Аделина, но Николаев побърза да я среже: \"Да, но това не е Майкъл Джексън\".   ", "date": "2018.03.14", "title": "Пълен шок: Аделина Радева и Виктор Николаев онемяха от това, което направи майка с бебето си на прозорец на остъклена тераса на 8-ия етаж (СНИМКА)"}
{"url": "https://www.blitz.bg/obshtestvo/ekskluzivno-v-blits-problemt-ss-zatvorite-stava-opasen-izpravyat-tsetska-tsacheva-na-duzpata_news585730.html", "text": "Правосъдният министър Цецка Цачева може да се прости с поста си, ако не овладее хаоса, който цари в местата за лишаване от свобода, научи БЛИЦ. Главата й може да падне непосредствено след края на европредседателството. Надзирателите на няколко пъти остро поставиха въпроса за увеличение на заплатите им, които са сред най-мизерните в цяла Европа.  Засега Цачева успява да прикотка тъмничарите с обещание за 5% увеличение на възнагражденията, но това едва ли ще има дълготраен ефект.  И докато проблемът с надзирателите е на повърхността и е видим, то има и друг,който е много по-сериозен и подсилва усещането за безтегловност, в което е изпаднало правосъдното министерство.   Главна дирекция \"Изпълнение на наказанията\" (ГДИН) продължава да се управлява от временно изпълняващ длъжността, вместо на негово място да бъде назначен титуляр, който е познат в системата и може да овладее зреещото недоволство с адекватни действия.  В системата не могат да си обяснят защо Цачева действа толкова плахо и не се решава да постави титулярен началник на ГДИН.   Мудното поведение на Цачева като нищо може да доведе до смяната й, защото търпението на премиера Бойко Борисов не е безкрайно. Министър-председателят е доказал, че действа твърдо и непоколебимо, когато член на кабинета изостава от неговото темпо.", "date": "2018.03.14", "title": "Ексклузивно в БЛИЦ! Проблемът със затворите става опасен! Изправят Цецка Цачева на дузпата!"}
{"url": "https://www.blitz.bg/svyat/v-italiya-evakuirakha-poveche-ot-20-khilyadi-dushi-eto-zashcho_news585819.html", "text": "В италианския град Фано на Адриатическото крайбрежие повече от 20 хиляди души бяха евакуирани, след като е бил открит неексплодирал снаряд от времето на Втората световна война, съобщава Rai News 24. Бомбата е открита в един от централните райони на морския град на мястото на строителен обект. След това местните власти решават да евакуират хора от всички жилищни и обществени сгради, както и от местната болница. Също така железопътното движение е преустановено временно и гарата е блокирана.  Според агенция ANSA, в близко време опасната находка ще бъде взривена в открито море. Превод и редакция: БЛИЦ", "date": "2018.03.14", "title": "В Италия евакуираха повече от 20 хиляди души, ето защо"}
{"url": "https://www.blitz.bg/svyat/politsiyata-v-italiya-arestuva-12-dushi-vv-vrzka-s-izdirvan-bos-na-sitsilianskata-mafiya_news585817.html", "text": "Италианската полиция съобщи, че е арестувала 12 предполагаеми съдружници на издирвания мафиотския бос Матео Месина Денаро, смятан за шеф на сицилианската мафия Коза ностра, предаде Франс прес. Задържани са хора от мафиотските кланове във Вита и Салеми, селища в западна Сицилия, уточни в комюнике полицията.  Сред арестуваните е сицилиански предприемач в областта на вятърната енергетика – Вито Никастри, известен като \"Властелина на вятъра\", посочва ДПА, цитирана от bTV.  Никастри и останалите 11 заподозрени са в предварителен арест с обвинения във връзки с мафията. Те са помагали за финансиране на 25-годишно укриване на Денаро от правосъдието, посочват карабинерите.  Денаро, който идния месец ще стане на 56 години и се издирва от 1993 г., е смятан за наследник на големите босове на Коза ностра Тото Риина и Бернардо Провенцано, починали наскоро в затвора.  Денаро беше обвинен за убийствата на магистратите антимафиоти Джовани Фалконе и Паоло Борселино, както и за много други. Полицията арестува негови роднини и десетки предполагаеми помощници, но усилията за откриването му засега са безрезултатни. ", "date": "2018.03.14", "title": "Полицията в Италия арестува 12 души във връзка с издирван бос на сицилианската мафия"}
{"url": "https://www.blitz.bg/obshtestvo/gen-todor-boyadzhiev-posochi-kak-tryabva-da-se-reagira-na-dumite-na-erdogan-i-koy-ima-interes-ot-ubiystvoto-na-skripal_news585858.html", "text": "Ердоган е президент на своята държава, той прави това, което смята, че е необходимо за неговата държава. Това каза ген. Тодор Бояджиев в сутрешния блок на bTV по повод думите на турския президент, че Кърджали принадлежи към „духовните граници“ на Турция. „Кога българските управници ще започнат да говорят за българските духовни граници? Кога ще се намери кой да припомни, че в Мала Азия през 1912-1913 година стотици български черкви, манастири, имоти, са отнети, а българите са прогонени с огън и меч? Кога най-после български държавник ще се изправи и ще каже на Ердоган: \"Вие дължите извинение на българския народ?“, попита Бояджиев, който е бивш заместник-председател на Съюза на тракийските дружества.     „Не става дума за териториални претенции. Трябва да развиваме добри отношения със съседите. Но не за сметка на премълчаване на историята“, подчерта той.     Ген. Бояджиев коментира и отговора на българското външно министерство, като посочи, че според него той не е достатъчен. „Той е верен, той е международно правно издържан. Никой не иска преразглеждане на границите“, каза той.     Генералът обърна внимание върху интересен факт: „На 26 март чакаме Ердоган в България, да се срещне с „началниците“ от Брюксел. На Деня на Тракия. Това е денят, в който пада Одринската крепост“.     Освен това, преди година президентът Румен Рамен е обещал, че тази година денят ще се чества тържествено под негов патронаж. „Като истински българин“ той ще бъде на честването и ще произнесе реч. Затова не бива да се критикува, че няма да бъде във Варна при Ердоган. От друга страна, Бояджиев смята, че е редно на този ден Бойко Борисов да спомене тракийските българи, макар че не смята, че това ще се случи.     Бившият разузнавач коментира и смъртта на Сергей Скрипал и дъщеря му, които починаха от отравяне във Великобритания. Той припомни, че Англия не е отричала, че той е техен агент. Правителствот му подарило къща за 350 000 паунда, „за заслугите му към Великобротания“. Осъден е на 15 години затвор, като на петата година с указ на руския президент той е помилван и му е разрешено да се засели във Великобритания. Семейството му никога не е имало проблеми с пътувания в Русия.     По думите на генерала, от гледна точка на Русия е „абсолюто излишно“ убиването на Скрипал. Според него обвинението от страна на британския премиер Тереза Мей е „идеологичсеки мотивирано, а не същностно мотивирано“.       „Една Украйна има ли интерес натискът върху Русия непрекъснато да се усилва, санкциите да се увеличават, Путин да се критикува, Русия да се критикува?“, попита той.     Химическият агент „новичок“ е средство създадено в научните институци на КГБ и на военните през 70-те години, обясни той. „Има го в Киев и в Узбекистан. До него са имали достъп много – не само КГБ, което е останало, а бившото КГБ. А там има много противници на Путин“, заяви Бояджиев.    ", "date": "2018.03.14", "title": "Ген. Тодор Бояджиев посочи как трябва да се реагира на думите на Ердоган и кой има интерес от убийството на Скрипал"}
