{"url": "https://www.blitz.bg/obshtestvo/deputatite-ne-priekha-ideyata-pravitelstvena-bolnitsa-da-stane-detska-klinika_news645640.html", "text": "Парламентарната комисия по здравеопазване не прие законопроекта, с който се дава началото на трансформацията на болница „Лозенец” в първата у нас многопрофилна детска болница. Заседанието на комисията, което се проведе този следобед, бе белязано от редица спорове сред депутати, лекари, пациенти, студенти и неправителствени организации. Основните притеснения на голяма част от присъстващите бяха, че не е необходимо да се унищожава една болница, за да се създаде друга, съобщава \"Дарик\".     С 11 за и 11 въздържали се, здравната комисия не подкрепи идеята болница „Лозенец” да бъде трансформирана в детска. Опасенията сред пациенти, лекари и някои депутати – ще се закрие едно работещо звено, редица медици ще останат на кръстопът, не става ясна и съдбата на Медицинския факултет към Софийския университет.     „Какво става със съдбата на колеги, които са градили този колектив, който съществува толкова години? И въпросът - как се създава един експерт, експертизата, която носи? Как в бъдеще може да бъде прехвърлен тук и там? Това е съдбата на много, много хора. Така че това е и моят апел - това да се отложи и наистина когато има цялостна концепция, ние самите ще помагаме, като болнично заведение, като университетска структура, това да се случи. Нашите деца да получават адекватна помощ, но в същото време да разрушим къща, за да построим колиба, мисля, че не е морално в никакъв аспект”, каза директорът на болница „Лозенец” проф. Любомир Спасов.     Исканията днес бяха да не се предприема първата крачка, преди да се изчисти изцяло визията за новата детска болница.     Според здравния министър Кирил Ананиев обаче първа крачка трябвало да се направи преди обсъжданията.     „Има правила и закони, които вие сте гласували и аз трябва да ги спазвам. Само ще кажа едно изречение, дано ме разберат някои хора. Не, че бързаме, ситуацията с болницата е такава, че да не стане късно и факултетът, и работещите там, и персонал, и студенти, да бъде късно да взимаме решение за тях. Казвам го, без да влизам в подробности. Ако ме разбирате, ме разберете! Ако не, после някой друг ще носи отговорност за това, което се случва”, заяви министър Ананиев.     Въпреки решението на комисията обаче съдбата на двете болници окончателно предстои да се гласува в пленарна зала. ", "date": "2018.12.13", "title": "Депутатите не приеха идеята Правителствена болница да стане детска клиника"}
{"url": "https://www.blitz.bg/kriminalni/prvo-v-blits-izvnredna-situatsiya-v-kvartal-khristo-botev-tezhkovorzheni-politsai-ogradikha-kshcha_news645641.html", "text": "Извънредна ситуация се разиграва в столичния квартал „Христо Ботев“. Това научи БЛИЦ от свой читател.  По думите му тежковъоръжени полицаи са обагрили къща, която се намира в близост до пресечката на улиците „Саранци“ и „Източна тангента“.  „Има ужасно много полиция. Всички униформени, които са там сякаш са тежковъоръжени. На адреса има и пожарна кола, а преди малко пристигна и линейка. Драмата е голяма“, споделя читателят ни.  По думите му до извънредната ситуация се е стигнало, тъй като във въпросната къща има подивял мъж, който се е барикадирал.  „Явно положението е много сериозно, тъй като полицаите не дават на никого да припари около къщата. Не знаем какво става, но е много напрегната ситуация“, споделя читателят ни.  Повече подробности към момента не са ясни.  Междувременно БЛИЦ научи, че  . На   БЛИЦ очаква новини, снимки и видео от своите читатели в цяла България и по света  ", "date": "2018.12.13", "title": "Първо в БЛИЦ! Извънредна ситуация в квартал „Христо Ботев“: Тежковъоръжени полицаи оградиха къща!"}
{"url": "https://www.blitz.bg/politika/karakachanov-ot-tri-godini-i-polovina-oplakvaniya-za-lipsa-na-khrana-v-armiyata-nyama_news645591.html", "text": "Много неща се изговориха за доставката на храната за армията ни. Много от тях бяха верни. Тази ситуация бе създадена след 2015 г. Проблемът не е в Министерство на отбраната. Не ме интересуват борбите между отделни фирми кой ще спечели поръчката за хранене на военнослужещите, а армията да бъде нахранена. Това каза министърът на отбраната Красимир Каракачанов по време на заседание на комисията по отбрана в парламента.   Проблемът не е в Министерство на отбраната, а в това, че буквално до април месец 2018 г., той е трябвало да бъде решаван заради едно или друго обжалване в съда, коментира Каракачанов. „Аргументите, които бяха изложени се подкрепят от цялото ръководство на Министерство на отбраната – и цивилно, и военно. Най-голямата грешка като констатация в храненето на Българската армия е когато се стигна след 2007 г. до кетъринги и до подобни форми“, каза той. \" Приказки за корупция за храненето на военнослужеите не приемам. От три години и половина оплаквания за липса на храна в армията няма. Няма оплаквания и за качеството на храната, за разлика от други години преди нас. Всичко останало е спекулация“, подчерта Каракачанов. „Ние не сме решавали нищо и не сме ограничавали нищо, за да можем да осигурим войската“, добави той. „Необходимо е да има поправка в Закона за въоръжените сили, за да може да се реагира при подобни ситуации. Обществената поръчка сега трябва да се прекрати и да се обяви нова. За да няма битки между фирмите. Подготвяме промените в закона и те ще бъдат внесени в МС. Искаме да дадем по-голяма конкурентна възможност за да няма сблъсък:, каза Каракачанов. Славчо Велков заподозря, че изслушването на министъра на отбраната по въпросъте, свързани с храненето на военнослужещите, е опит за дискредитация на Каракачанов. Той бе категоричен, че няма да участва в подобно нещо и отбеляза, че има пълно доверие на министъра.", "date": "2018.12.13", "title": "Каракачанов: От три години и половина оплаквания за липса на храна в армията няма"}
{"url": "https://www.blitz.bg/obshtestvo/a-karame-bez-vinetka-i-a-se-drvchim-na-uniformenite-shche-ostanem-bez_news645636.html", "text": "Хванат ли ни без винетка и откажем да си признаем нарушението и платим глобата, тол контролът на пътя ще може да ни отнеме талона на автомобила. Нарушителите ще бъдат засичани чрез регистрационния номер на автомобила от камери, разположени по пътната мрежа и в мобилните екипи. Това съобщиха от Агенция „Пътна инфраструктура“ (АПИ).  Нарушителите ще бъдат спирани от автомобилите на тол контрола. На водача, който не е заплатил винетка, ще бъде дадена възможност да заплати компенсаторна такса на място. Размерът на компенсаторните такси в момента е качен за обществено обсъждане - за леки автомобили е 70 лв.; за автомобили от 3,5 до 12 т - 125 лв. и за тежкотоварните над 12 т - 175 лв.  Контролните автомобили са оборудвани с ПОС терминали и плащането на таксата ще става с дебитна или кредитна карта. След заплащане на компенсаторна такса пътуването ще може да продължи до края на астрономическия ден без винетка, но на следващия ден, ако не се закупи винетка, отново е налице нарушение, обясни проф. Олег Асенов, експерт към пътната агенция.  От 17 декември започва продажбата на електронни винетки от сайта bgtoll.bg и мобилното приложение. Цената остава същата, както на стикер винетките. Асенов припомни, че се въвежда новата уикенд винетка, чиято цена е 10 лв. и е само за леките автомобили. Периодът на валидност на тази винетка ще започва от 12:00 ч. в петък и ще завършва неделя в 23:59 часа.  „Гражданите ще могат да купуват електронни винетки и от терминали за самотаксуване, които ще бъдат разположени в търговските обекти по протежение на републиканската пътна мрежа. Плащането ще става с дебитна и кредитна карта както и с карта за гориво. Шофьорите ще могат да купят е-винетка и от пунктовете за продажба, разположени в търговските обекти“, посочи проф. Асенов, цитиран от пресцентъра на АПИ.  От 16 август 2019 г. се въвежда тол такса за изминато разстояние за тежкотоварните автомобили над 3,5 тона. „До 15 август включително автомобилите над 3,5 т също ще заплащат електронна винетка“, разясни Асенов. ", "date": "2018.12.13", "title": "А караме без винетка, и а се дръвчим на униформените, ще останем без..."}
{"url": "https://www.blitz.bg/politika/stroitelnata-kamara-s-pozitsiya-zaradi-elena-yoncheva_news645559.html", "text": " Във връзка с изявлението на депутата от „БСП за България“ Елена Йончева, направено на брифинг в НС, в което се казва, че „реакцията на КСБ показва страх и паника от извършването на проверка“, Камарата на строителите изразява следната позиция:  „Изявлението на г-жа Йончева показва, че за пореден път тя не е разбрала важните послания, отправени ясно и категорично от строителния бранш. А именно: да спре използването на бранша за политически цели! Мирната демонстрация няма връзка с искането за експертиза и уверяваме г-жа Йончева, че не сме в паника и не изпитваме страх от проверки. Но настояваме те да се извършват при стриктното спазване на съществуващото законодателство.  КСБ категорично не приема поредните популистки изказвания на депутата Елена Йончева и настоява тя да подкрепи с доказателства твърденията си за корупция и злоупотреби в строителството, а ако не разполага с такива, публично да го заяви.       ", "date": "2018.12.13", "title": "Строителната камара с позиция заради Елена Йончева"}
{"url": "https://www.blitz.bg/politika/valeri-simeonov-s-nova-dlzhnost-eto-kakva-e-tya_news645561.html", "text": "Валери Симеонов беше избран за заместник-председател на парламентарната комисия по енергетика, предаде БТА.   Припомняме, че след като подаде оставка като вицепремиер, Симеонов се върна в парламента като депутат от ПГ \"Обединени патриоти\". Неговото място на вицепремиер зае Марияна Николова, която дотогава бе началник на кабинета на Симеонов.  Бившият заместник-председател на Народното събрание от квотата на \"БСП за България\" Валери Жаблянов беше избран за заместник-председател на парламентарната комисия по външна политика.  ", "date": "2018.12.13", "title": "Валери Симеонов с нова длъжност, ето каква е тя"}
{"url": "https://www.blitz.bg/politika/borisov-pristigna-v-bryuksel_news645604.html", "text": "Министър-председателят Бойко Борисов пристигна в Брюксел, където ще участва в редовното заседание на Европейския съвет.   Темите, които ще дискутират лидерите на 28-те страни, са Многогодишна финансова рамка 2021-2027, единния пазар, миграцията, както и противодействие на дезинформацията, външни отношения, граждански консултации по бъдещето на Европа и климатични промени. Лидерите от ЕС-27 ще обсъдят още оттеглянето на Обединеното кралство от ЕС. Очаква се канцлерът Себастиан Курц, който представлява австрийското председателство, да направи обзор на напредъка по изпълнението на заключенията от предходни заседания на Европейския съвет.", "date": "2018.12.13", "title": "Борисов пристигна в Брюксел"}
{"url": "https://www.blitz.bg/layfstayl/shoubiznes/za-prvi-pt-fiki-pokaza-bebeto-si-no-i-snimki_news645600.html", "text": "Поп-фолк певецът Фики разбуни духовете в социалните мрежи със снимки на сина си. Изпълнителят на „Измръзнах“ сподели кадри на малчугана, който носи името на гласовития си дядо – фолкидолът Тони Стораро.   Феновете са категорични, че най-новото попълнение в клана Стораро е очарователно.  „Той е красивото ми момче. Моето всичко! Тони-джуниър“, написа звездата на „Пайнер“.  Съпругата на Фики – Гюлджан, го дари с мъжка рожба на 16 февруари, припомня  .", "date": "2018.12.13", "title": "За първи път! Фики показа бебето си, но и... (СНИМКИ)"}
{"url": "https://www.blitz.bg/politika/spas-grnevski-2019-ta-shche-e-prelomnata-godina_news645608.html", "text": "Опозицията от първия ден започна битка с управляващите, не даде дори един час толеранс. Всяка седмица ни атакуват с фалшиви новини. Всичко това, особено тази година, не може да не доведе до едно такова съотношение в доверието. Това каза в предаването \"Плюс-Минус\" по Нова телевизия депутатът от ГЕРБ Спас Гърневски по повод ново социологическо проучване, според което преднината на ГЕРБ пред БСП е малка.   2019-та ще бъде преломната година – ще бъдат пречупени амбициите на опозицията за предсрочни избори, които в голяма степен са безпочвени, заяви Гърневски. Буквално преди броени дни президентът беше обявил, че ще се среща с премиера, за да се запознае с програмата на управляващата коалиция. Когато не се срещаш с управляващи, които са спечелили избори, за да чуеш програмата им, а се срещаш с хора, които са загубили изборите, за да слушаш абстрактната им визия, това вече не е нормално, посочи депутатът от ГЕРБ. Той заяви, че от ГЕРБ не е имало представители на днешната среща при президента за промените в Изборния кодекс, тъй като са били поканени в последния момент. Когато говори за корупция и за нечистоплътност на изборния процес, президентът трябва да отговори на въпроса има ли социално слаби хора, които са участвали в неговата кампания. Той вече година и половина не отговаря на този въпрос. Когато говориш за Костинброд, че 400 000 бюлетини са щели да помогнат на ГЕРБ – нищо подобно, това нещо беше насочено срещу ГЕРБ, коментира Гърневски. По думите му машинното гласуване трябва да бъде въведено, когато се изчистят всички въпроси около него. Трябва да се намери най-добрия вариант. Това рано или късно ще се случи, каза още Спас Гърневски.", "date": "2018.12.13", "title": "Спас Гърневски: 2019-та ще е преломната година"}
{"url": "https://www.blitz.bg/daydzhest/plasheshcho-prorochestvo-bloomberg-obyavi-v-koya-drzhava-na-balkanite-shche-e-sledvashchata-voyna-mezhdu-nato-i-rusiya_news645605.html", "text": "Отбранителният съюз на Запада ухажва Босна и Херцеговина, но лидерите в Сараево са разколебани по въпроса дали да приемат поканата за членство в НАТО. Министърът на външните работи на Руската федерация Сергей Лавров заяви по-рано, че Алиансът и Европейският съюз „засилват усилията си за поглъщане на региона“, поставяйки държавите на Балканите пред „фалшивия избор\" между Русия и Запада. Това пише Миша Савич в материал за американската агенция Bloomberg.   Ето какво още пише в статията:  „През настоящата година НАТО вече надделя над Русия в борбата за влияние в южната част на Европа, в миналото комунистическа. Сега Алиансът е на път към следващата конфронтация в региона, който е бил арена на най-кървавите битки в европейската история след Втората световна война.  Приемайки Черна гора като член на организацията, Алиансът се насочва към Босна и Херцеговина – където през 1995 г. проведе първата си военна операция.   Въпреки че намесата на НАТО помогна да се спрат кръвопролитията между бошняци, сърби и хървати, бруталният конфликт, който се разгърна тук след рухването на бивша Югославия, е отнел най-малко 100 000 живота. Оттогава регионът постоянно живее в сянката на страха от нови междуетнически напрежения.  Миналата седмица тенденциите се засилиха: министрите на външните работи на НАТО отново стартираха плана за действие за членство, който беше замразен за цяло десетилетие. И ако бошняците и хърватите подкрепиха сближаването с НАТО, то сърбите, водени от Милорад Додик, приеха идеята враждебно.  „Никога няма да подкрепя присъединяването към военен съюз, независимо дали е НАТО или някой друг\", категоричен бе Додик, който представлява босненските сърби в тристранното председателство на Босна и Херцеговина.  Лидерът на мюсюлманската общност Шефик Джаферович заяви, че членството в НАТО остава „една от основните цели на външната политика“\" и за трите народа на Босна и Херцеговина.   Лидерът на хърватите Желко Кошич също определи членството в НАТО като един от приоритетите, като отбеляза, че един от бившите членове на президиума на Сърбия - Небойша Радманович, през 2009 г. подкрепи плана за действие за подготовката на членството.  „Тогава Република Сръбска наистина разгледа въпроса за присъединяването към НАТО, смятахме, че имаме какво да обсъдим с алианса. Днес обаче геополитическата ситуация се е променила“, обясни Додик, съюзник на руския президент Владимир Путин.  НАТО разчита на притока на нови членове от Балканите - регион, където съюзът е обречен да се бори за влияние с Русия. Москва категорично осъжда разширяването на западния блок в някогашната си сфера на влияние. Бившите югославски републики Словения, Хърватия и Черна гора вече се присъединиха към Алианса, а Македония получи официална покана през юли.  Дейтънското мирно споразумение доведе до създаването на две квазидържави в Босна и Херцеговина: Република Сръбска и т.нар. Федерация Босна и Херцеговина, състояща се от бошняци и хървати. Системата се характеризира със слабо федерално правителство, което споделят и трите общности.   Тя затруднява вземането на решения, забавя икономическия растеж и възпрепятства постигането на политическа хармония: партиите постоянно спорят за различни въпроси: от това как да се разпределят бюджетни средства до това кои знамена да се използват по време на официални събития.  И така, миналата седмица Додик напусна среща в знак на протест срещу факта, че знамето на Република Сръбска не е вдигнато на равна нога с това на Босна и Херцеговина. Неговото демонстративно отхвърляне на сближаването с НАТО има исторически корени.   По време на войната в Босна, НАТО реагира на босненско-сръбската атака срещу мюсюлманския анклав Сребреница, при която бяха убити осем хиляди мъже и момчета, с бомбардировки.  НАТО нанесе удари и на съседна Сърбия по време на конфликта в Косово през 1999 г. Сега официален Белград обаче поддържа тесни връзки с Република Сръбска.  „Нямаме право да забравяме за хилядите бомби и смъртни случаи в Сърбия и Република Сръбска. Членството в НАТО ще бъде унижение за всички сърби без изключение“, предупреди Додик още в началото на годината.  По-рано САЩ наложиха санкции срещу Додик, който редовно призова за оттегляне на сръбската общност, за подкопаване на мирните споразумения. Додик също така обеща да се противопостави на промените в държавната система, приети под натиска на международни представители.  Ключовите глобални играчи също не са съгласни.   По-рано този месец руският външен министър Сергей Лавров заяви, че НАТО и Европейският съюз „засилват усилията си за поглъщане на региона“, поставяйки държавите пред „фалшивия избор“ между Русия и Запада.   Генералният секретар на НАТО Йенс Столтенберг заяви, че Алиансът би искал да постигне съгласие относно допълнителните мерки, необходими за евентуалното членство на страните от региона.  „Дали да приеме или да не приеме предложението, решава Босна и Херцеговина“, подчерта Столтенберг от Брюксел. „Ние направихме нашия ход“.  Източник: Агенция Фокус  ", "date": "2018.12.13", "title": "Плашещо пророчество: Bloomberg обяви в коя държава на Балканите ще е следващата война между НАТО и Русия"}
{"url": "https://www.blitz.bg/analizi-i-komentari/borisov-sobshchi-senzatsionna-novina-za-shengen-i-blgariya-snimki_news645616.html", "text": "Премиерът Бойко Борисов проведе двустранна среща със заместник-председателя на Европейската комисия Франс Тимерманс в  . Това съобщиха от правителствената информационна служба.   \"Благодарих му за добрия доклад по Механизма за сътрудничество и проверка\", каза министър-председателят пред журналисти преди началото на Съвета.  Той заяви, че е запознал заместник-председателя на Европейската комисия с резултатите в борбата с контрабандата, като изброи постигнатото със залавянето на контрабандни цигари, оръжия, както и арестите за тях.  Той посочи, че с оглед на актуалната обстановка в Европа за България най-оптимално би било влизането в Шенген по въздух, тъй като голяма част от държавите в Шенгенското пространство са възстановили граничния си контрол по сухопътните граници, а отварянето на границата по море няма да даде ефект за България заради това, че Черно море няма излаз към други държави от ЕС освен Румъния. \"Ще пледирам само за уникалност в отношенията с английските служби, защото за мен те са от най-добрите в света и са ни нужни в битката с контрабандата и тероризма\", коментира министър-председателят Бойко Борисов по повод оттеглянето на Великобритания от ЕС.  Той припомни, че в края на миналия месец лидерите на страните-членки одобриха споразумението за излизането на Обединеното кралство от Съюза.  \"Концентрирахме вниманието на цяла Европа, дойдохме, взехме решение, подписахме, съгласихме се, тази тема трябва да приключи\", каза още премиерът Борисов. \"Започна редовното заседание на Европейския съвет в Брюксел. Темите, които обсъждаме с лидерите на 28-те страни, са Многогодишна финансова рамка 2021-2027, единния пазар, миграцията, както и противодействие на дезинформацията, външни отношения, граждански консултации по бъдещето на Европа и климатични промени. С лидерите от ЕС-27 ще обсъдим още оттеглянето на Обединеното кралство от ЕС\", написа междувременно премиерът в личния си фейсбук профил, където сподели и снимки.  ", "date": "2018.12.13", "title": "Борисов съобщи сензационна новина за Шенген и България (СНИМКИ)"}
{"url": "https://www.blitz.bg/obshtestvo/momchil-nekov-pri-izplnenieto-na-novata-programa-digitalna-evropa-s-preferentsiya-tryabva-da-se-polzvat-po-bednite-i-slabo-zaseleni-rayoni-v-es_news645621.html", "text": "На пленарна сесия днес Европейският парламент гласува създаването на програмата  „Цифрова Европа“ за периода 2021-2027 г.  „Като докладчик в сянка по становището в Комисията по култура и образование към ЕП по предложението за регламент на Европейския парламент и на Съвета за създаване на програмата „Дигитална Европа“ за периода 2021 – 2027 г., направих много изменения, свързани най-вече с балансирането между по-бедните и слабо населени региони и по-развитите такива и с необходиостта от изравняване на цифровите умения. Трябва да се обърне сериозно внимание и на сигурността, и на свободата на словото в дигиталното пространство, както и на технологичното „изоставане“ на Съюза от Китай, САЩ и Япония. А при разпределянето на Хъбовете за дигитални иновации, които ще играят ключова роля при изпълнението на програмата, с преференция трябва да се ползват по-бедните и слабо заселени райони в Съюза.“ Това каза Момчил Неков от Групата на Прогресивния алианс на социалистите и демократите в ЕП по повод гласуването.     Според него програмата освен, че трябва да се съобразява със специфичните нужди и специфичния човешки и икономически потенциал на всяка държава-членка, трябва да обърне внимание и на онези 70 000 000 европейски граждани, които нямат дори базови дигитални умения, защото така ще се създаде своеобразна пропаст между европейските граждани. „Цифровизацията трябва да е от полза за гражданите, за всички тях, а не да им създава допълнителнио усложенения и още повече да разделя обществото, и то да отива в двете крайности, на високотехнологични познания за едни и никакви дигитални познания за други. Всички знаем, че светът върви към дигитализация и с тази програма трябва да направим така, че всички европейци да са подготвени за това, а не след време да имаме двойно повече изоставащи в сферата хора, които да не могат да намерят работа и реализация. Затова усилията ни трябва да са насочени на първо място към изоставащите, бедни и обезлюдени региони, а след това към по-напредналите, които да се развиват още по-напред“, добави евродепутатът.     Програмата в областта на цифровите технологии за Европа (Digital Europe) е нова програма и е включена в следващия дългосрочен бюджет на ЕС за периода 2021 – 2027 г., като разполага с бюджет от 9,2 милиарда евро. Основната цел на програмата е да се направи така, че цифровата трансформация в Европа да бъде от полза за гражданите и предприятията. Тя ще даде възможност да се инвестира повече в цифровата икономика и цифровото общество.  Програмата поставя акцент върху пет специфични цели: 1) Високопроизводителни изчислителни технологии - Суперкомпютри, 2) Изкуствен интелект, 3) Киберсигурност и доверие, 4) Задълбочени цифрови умения и 5) Гарантиране на широко използване на цифрови технологии в икономиката и обществото.       ", "date": "2018.12.13", "title": "Момчил Неков: При изпълнението на новата програма „Дигитална Европа“ с преференция трябва да се ползват по-бедните и слабо заселени райони в ЕС"}
{"url": "https://www.blitz.bg/analizi-i-komentari/goreshchi-danni-nay-novoto-prouchvane-pokazva-razlikata-mezhdu-bsp-i-gerb-grafika_news645587.html", "text": "Поне моментно е прекратена тримесечната тенденция на ерозия в обществената подкрепа към ГЕРБ, като управляващата партия остава с 1,5% преднина пред БСП. Това става ясно от данните на национално представително проучване на изследователски център „Тренд”.  Партията на Бойко Борисов има 22,2% подкрепа, а левицата – 20,7%, като така се запазват нивата от ноември. Няма сериозни промени и при рейтинга на другите партии, като ДПС има 2% преднина пред „Обединени патриоти”.      35% от българите дават положителна оценка за работата на министър-председателя. Най-одобрявани продължават да са Томислав Дончев, за чиято работа 32% от всички запитани дават положителна оценка, следван от Екатерина Захариева (28%), Красимир Каракачанов (27%), Красен Кралев (26%) и Лиляна Павлова (26%).  Спад в положителните оценки се регистрира при министъра на отбраната, като спрямо октомври 2018 г. положителните оценки за неговата работа се понижават от 35% на 27%. В голяма степен това се дължи на скандалите около Държавната агенция за българите в чужбина.  В сравнение с 2017 г., сега преобладават песимистите, според които годината не е била добра за България. Очакванията за 2019 г. са по-скоро положителни.  ", "date": "2018.12.13", "title": "Горещи данни: Най-новото проучване показва разликата между БСП и ГЕРБ! (ГРАФИКА)"}
{"url": "https://www.blitz.bg/obshtestvo/inzh-miroslav-maznev-ot-kamarata-na-stroitelite-bsp-ni-obidi-politicheski-kato-ni-nareche-stroitelna-mafiya_news645625.html", "text": "Вместо да изпълняваме задачите си по проекти, ние трябваше да спрем нашите машини. Това не беше толкова протест, колкото една демонстрация, защото целият бранш беше оклеветен и злепоставен. Подобно противопоставяне имаше за цел да обругае бранша ни. Това заяви в студиото на \"Лице в лице\" по bTV изпълнителният директор на Камарата на строителите в България инж. Мирослав Мазнев по повод обвиненията за некачествено строителство от страна на БСП към бранша.   ,,В противопоставянето се включиха и партийните централи. Обидиха ни политически, тъй като непрестанно ни пришиваха към определена власт, наричаха ни строителната мафия. Това са все неща, които обиждат структурата'', посочи Мазнев. ,,Младите трябва да имат три основни стълба в нашата професия – достойно заплащане, перспектива и достойнството на професията. За жалост всички те бяха накърнени'', каза той. ,,Да, понякога има пропуски, които дават възможност да се подлага на съмнение качеството, но в крайна сметка грешките са еднакви навсякъде, дори в чужбина, защото ние работим и навън'', заяви още той. ,,Трябват по-строги технически норми за изследвания, за проучвания. Липсва професионалната аналитичност, така че не хвърляйте цялата вина върху строителите. Трябва да се подобрят нормативните уредби, за да може и нашата работа да бъде по-прозрачна'', коментира Мазнев и добави, че цените на строителството у нас са в пъти по-ниски в сравнение с държави, чийто пазар е близък до нашия. ,,Имаме страхотни гаранции, които даваме за един дълъг период, тъй като такива са европейските норми'', заключи инж. Мирослав Мазнев.", "date": "2018.12.13", "title": "Инж. Мирослав Мазнев от Камарата на строителите: БСП ни обиди политически, като ни нарече строителна мафия"}
{"url": "https://www.blitz.bg/politika/politicheska-voyna-i-simeonov-skochi-na-radev-toya-dobre-li-e_news645572.html", "text": " \"И къде е драмата? Ами че как ще изпратя представител в работно време?! Тоя добре ли е?\", избухна Симеонов пред медии в кулоарите на Народното събрание. \"Той може ли да кани народни представители в работно време? Чувал ли е, че има Правилник на Народното събрание?\", продължи с атаката Симеонов, цитиран от Канал 3.  \"Ако беше отишъл някой, след това президентът щеше да ни обвини, че не работим и че сме мързеливци!\", включи се в коментара и съпартиецът му от правната комисия Християн Митев.  \"Освен това държавата ни плаща, за да сме тук и да гласуваме законодателната програма на Народното събрание. Нашите избиратели ще ни държат сметка защо се разхождаме да ходим по конференции и събития, организирани без значение дали от президента или от някой друг, а не сме тук да си вършим работата, за която са ни изпратили. След това как ще се явим пред тях, с кои очи ще застана аз?!\", възкликна Митев, а шефът му одобрително добави: \"Естествено!\"  И двамата са категорични, че мястото на подобна дискусия за изборното законодателство не е при президента, защото той няма право на законодателна инициатива, освен за промени в Конституцията.  \"Сега, ако смята да променя формата на държавното управление в президентска република - да, да я проведе там. Обаче при промяна на Изборния кодекс е редно всички дискусии да се провеждат в тази сграда или в другата сграда, където са постоянните комисии\", каза юристът от НФСБ, който е и зам.-шеф на правната комисия.  ГЕРБ също бойкотираха кръглата маса при президента с аргумента, че са били служебно ангажирани, а и че мястото на такъв разговор е парламентът.    ", "date": "2018.12.13", "title": "Политическа война! И Симеонов скочи на Радев: Тоя добре ли е?"}
{"url": "https://www.blitz.bg/layfstayl/ptuvane/priloshavaneto-e-garantirano-tova-e-nay-izvitiyat-pt-koyto-ste-vizhdali-video_news645285.html", "text": "Пътешествениците в китайската провинция Юннан трябва да се подготвят добре психически за едно уникално пътуване през планините, което вероятно ще им докара гадене. Извиващият се по невъобразим начин път в град Кунмин, който се простира на 6,3 км дължина, има цели 68 зигзагообразни завоя по билото на планината, съобщава „Дейли Мейл“.  Местните жители и градската управа са инвестирали 194 000 долара през 1995 година за построяването на този път за връзка между две села в окръга. Тогава било решено, че аутобанът трябва да построи по билото на планината, за да не се налага правителството да изкупува земята на местните жители.  Впечатляващи въздушни снимки показват как колите се придвижват по пътя и предприемат серия от резки леви и десни завои, които сякаш нямат край.   ", "date": "2018.12.13", "title": "Прилошаването е гарантирано: Това е най-извитият път, който сте виждали! (ВИДЕО)"}
{"url": "https://www.blitz.bg/layfstayl/ptuvane/visoko-otlichie-izbrakha-nay-dobriya-morski-kurort-v-blgariya_news645328.html", "text": " На официална церемония в Централния военен клуб – София Министерството на туризма връчи годишните награди за туризъм за 2018 г. Домакин на събитието беше министърът на туризма Николина Ангелкова, а официални гости в зала „Концертна“ бяха председателят на Народното събрание Цвета Караянчева, министърът на младежта и спорта Красен Кралев, народни представители, кметове, представители на бизнеса.  Министър Красен Кралев връчи наградата на д-р Димитър Германов за „Община на 2018 г. за морски туризъм“. Д-р Германов изрази благодарност за получената награда, пише \"Флагман\".  ", "date": "2018.12.13", "title": "Високо отличие! Избраха най-добрия морски курорт в България"}
{"url": "https://www.blitz.bg/layfstayl/ptuvane/misterii-i-tayni-v-svetilishcheto-begliktash-sednete-na-kamenniya-tron-za-da-pochuvstvate-neshcho-udivitelno_news645511.html", "text": "Древното тракийско мегалитно светилище Бегликташ, извисяващо се върху хребета на Маслен нос, на 3 км от Приморско, е наричано „българският Стоунхендж“ и привлича с мистиката, която витае около него, макар и отскоро. Територията, на която е разположено, е горска, била е част от ловната резиденция на бившия комунистически държавен глава Тодор Живков. Именно поради тази причина едно от най-големите открития за тракийската история на Южното ни Черноморие и Странджа остава неизвестно за науката до 2003 г.  Предполага се, че е създадено около XIV в. пр .Хр., като е функционирало до IV в., изпълнявайки едновременно функциите на храм, скален календар и слънчев часовник. Внушителните мегалити, разпръснати върху широка поляна край гъста широколистна гора в близост до руините на древния град Ранули, все още не са разкрили всичките си тайни.  ", "date": "2018.12.13", "title": "Мистерии и тайни в светилището Бегликташ! Седнете на каменния трон, за да почувствате нещо удивително"}
{"url": "https://www.blitz.bg/layfstayl/za-damite/eto-kak-mnogo-lesno-da-prevrnete-mzha-do-sebe-si-v-perfektniya-roditel_news645388.html", "text": "Отглеждането на едно дете е процес, в който трябва да участват и двамата родители. За жалост, много често се получава така, че всички грижи върху малкото човече падат върху плещите на майката, докато таткото играе ролята на страничен наблюдател.   Майката е тази, която непрекъснато се върти около хлапето, гледа дали е добре облечено, нахранено, нуждае ли се от нещо, води го на разходка и бодърства по цяла нощ, когато то е неспокойно.   Всичко това ви е много познато и смятате, че е крайно време и партньорът ви да се включи дейно в отглеждането и възпитанието на детето ви? Тогава нашите съвети са точно за вас!     ", "date": "2018.12.13", "title": "Ето как много лесно да превърнете мъжа до себе си в перфектния родител"}
{"url": "https://www.blitz.bg/layfstayl/ptuvane/zashcho-uislr-si-ostava-nay-dobriyat-ski-kurort-v-tsyala-severna-amerika-i-sled-inzhektsiyata-za-50-mln-dolara_news645517.html", "text": "Мнозина очакваха след сделката по продажбата на най-големия ски курорт в Северна Америка – Уислър Блеккомб (Whistler Blackcomb), качеството да падне и той бъде изместен като безспорен лидер на континента. Той беше закупен миналата година от „Вейл Ризортс“ – американска компания, която притежава 13 курорта в САЩ и Канада и един в Австралия. Тя придоби 100% от акциите на \"Уислър Блеккомб\" и стана собственик на пистите, лифтовете и инфраструктурата.  „Единственото нещо, което се опитаха да променят, са някои схеми, като например картите за лифта, които всъщност станаха по-евтини. Извън това трудно можете да забележите разлика“, обяснява пред „Лондон Ивнинг Стандард“ дългогодишният ски инструктор Оли Никсън.  Очаква се, обаче, този сезон всичко това да се промени, но в положителна насока. „Вейл Ризортс“ инвестират колосалните 50 млн. щатски долара в инфраструктура.   ", "date": "2018.12.13", "title": "Защо Уислър си остава най-добрият ски курорт в цяла Северна Америка и след инжекцията за 50 млн. долара"}
{"url": "https://www.blitz.bg/layfstayl/za-damite/5-mita-za-zdravoslovnoto-khranene-koito-nanasyat-ogromni-vredi-na-organizma-ni_news645390.html", "text": "Всички искаме да сме здрави, красиви и стройни през целия си живот. Реализирането на този естествен стремеж до голяма степен зависи от начина, по който се храним.   Съществуват редица правила, по които трябва да организираме храненето си, за да постигнем целта си. Голяма част от тях обаче повече вредят, отколкото помагат да сбъднем мечтата си.    Една от големите заблуди, които сляпо следваме, е свързана с ползите, които носи консумирането на продукти без мазнини. През последните години обаче авторитетни учени от САЩ, Норвегия и Дания проведоха куп изследвания, с които реабилитираха наситените природни мазнини. Доказано е, че те не предизвикват сърдечно-съдови заболявания или затлъстяване. Виж, храните с ниско съдържание на мазнини могат да бъдат вредни. В края на краищата, за да подобрят вкуса им, производителите добавят в тях захар и глюкозен сироп. А излишъкът на въглехидрати носи проблем - именно заради захарта ставаме \"мазни\".     ", "date": "2018.12.13", "title": "5 мита за здравословното хранене, които нанасят огромни вреди на организма ни"}
{"url": "https://www.blitz.bg/layfstayl/ptuvane/ako-vi-e-strakh-ot-zhltite-zhiletki-ima-alternativa-falshiviyat-parizh-vi-ochakva-snimkivideo_news645520.html", "text": "Френската столица Париж напоследък е доста неспокойно място. Протестът на „жълтите жилетки“ се разрасна до истински погром на знакови места като „Шанз Елизе“ и престижните централни квартали. Нещата излязоха извън контрол, стигна се до палежи на автомобили и обири на магазини.  Това даде сериозен повод на туристите, желаещи да посетят града, за своята безопасност. Но какво да направят хората, чиято мечта е да се снимат пред Айфеловата кула или в градините на двореца Версай? Оказва се, че за тях има безопасна алтернатива.  За целта, обаче, туристите трябва да отидат доста по на изток от Франция. Или по-точно – в Азия. Където ги очаква цял друг Париж с неговите типични улици и архитектура.   ", "date": "2018.12.13", "title": "Ако ви е страх от „жълтите жилетки“, има алтернатива – „фалшивият Париж“ ви очаква (СНИМКИ/ВИДЕО)"}
{"url": "https://www.blitz.bg/politika/koledna-vest-ot-ministr-marinov-koyato-shche-zaradva-vseki-politsay-v-blgariya_news645555.html", "text": "Всеки един полицай от системата на МВР ще получи по 100 лева коледен бонус, като заделената сума за това е близо 5 милиона лева.   Разбира се, бихме искали да дадем повече, но на този етап това са ни възможностите. Тези бонуси са оценка за дейността им през цялата година, съобщи вътрешният министър Младен Маринов по време на церемонията \"Полицай на годината\", пише \"Канал 3\". ,,Разбирам исканията на полицейските синдикати за бонуси от 390 лева, но – пак подчертавам – възможностите ни са ограничени. Провеждан е диалог с тях, ситуацията им е обяснена, но ако пожелаят да протестират, те са в правото си да го направят. На този етап възможностите са ограничени с перо персонал'', коментира министърът и допълни, че дори наказаните служители през годината ще получат допълнително възнаграждение, \"тъй като не всички са калпазани\".", "date": "2018.12.13", "title": "Коледна вест от министър Маринов, която ще зарадва всеки полицай в България"}
{"url": "https://www.blitz.bg/layfstayl/za-damite/s-tezi-prosti-trikcheta-vrnakh-kharmoniyata-v-zhivota-si_news645392.html", "text": "Хармонията в нашия свят и в самите нас зависи от баланса на две основни енергии - мъжката и женската. Разделението между тях е много ясно. Мъжкото начало е свързано с твърдостта, управлението, последователността, а женското - с гъвкавостта, нежността и отстъпчивостта. Балансът на тези две противоположни енергии създава истинската хармония.  Светът, в който живеем, трудно може да бъде наречен хармоничен. В него преобладават мъжките енергии агресивност и скорост, които се отразяват негативно както на представителите на нежния, така и на представителите на силния пол. Жените са принудени да се противопоставят на мъжкия свят и да се опитват да оцелеят в него, губейки огромно количество от своята женска енергия. А това е пряк път към болести, депресия и проблеми в личния живот.   За щастие, начините, с които можем да възстановим женската енергия, са известни, прости и много приятни. Освен това са по силите на всяка дама.    ", "date": "2018.12.13", "title": "С тези прости трикчета върнах хармонията в живота си!"}
{"url": "https://www.blitz.bg/obshtestvo/tzhen-kontrast-bogatashite-v-blgariya-izkarvat-8-pti-poveche-ot-bednite_news645509.html", "text": "Доходите на най-богатите 20% от българите са 8,2 пъти по-високи спрямо тези на най-бедните 20% от населението. Данните са от изследването на доходите и условията на живот (EU-SILC), цитирано в отчета за изпълнение на националната стратегия за намаляване на бедността. Това поставя България сред страните в ЕС с най-високо подоходно неравенство.Всеки трети у нас живее в материални лишения, като този показател достига най-ниската си стойност през 2017 г. спрямо предходните години.  Близо 39% от населението, или 2,766 млн. души, са били в риск от бедност и социално изключване през миналата година. Стойността на показателя намалява с 1,5 процентни пункта (п.п.) спрямо 2016 г.  Основният фактор, увеличаващ риска за попадане в групата на бедните, е икономическата активност и участието на пазара на труда. Относителният дял на бедните е най-висок сред безработните (58,7% за 2017 г.), а при заетите лица той намалява за година с 1,6 на сто до 10%.  Най-голяма опасност да изпаднат в мизерия има при възрастните хора, които живеят сами, показват още данните. 29,2% от децата на възраст 0-17 години в България са изложени на риск от бедност, или с 2,7 на сто по-малко спрямо 2016 г.  През последните години непрекъснато нараства търсенето на работна сила от бизнеса, се посочва още в доклада. През 2017 г. на първичния пазар на труда са заявени 197 815 свободни работни места, което е с 5% над очакванията за годината.  Анализът показва, че най-голямо търсене на служители има от сферата на преработващата промишленост, търговията и хотелиерството.  Реалният бизнес търси предимно неквалифицирани работници – 76% от всички места, следват ги тези с работническа професия – 14%, а специалистите са едва 10%, сочи още докладът. ", "date": "2018.12.13", "title": "Тъжен контраст: Богаташите в България изкарват 8 пъти повече от бедните!"}
{"url": "https://www.blitz.bg/obshtestvo/zavrshi-shestoto-natsionalno-sstezanie-po-bankirane-finansirane-i-byudzhetirane-v-svishchov_news645558.html", "text": "В Стопанска академия „Димитър А. Ценов“ в Свищов се проведе шестото национално състезание по „ Банкиране, финансиране и бюджетиране “.  Организатори на мащабния форума бяха катедра „Финанси и кредит“ и Академичния център за кариерно консултиране и връзки с обществеността при СА „Д. А. Ценов“. Генерален спонсор на събитието за втора поредна година бе  Банка Пиреос България , като своята финансова подкрепа тази година оказа и „ Бул Инс ” АД. Състезанието протече под формата на пряка междуучилищна конкуренция на водещи образователни институции в страната като участниците в продължение на месец имаха възможността да разработват регионален бизнес проект, финансиран с банков кредит и собствен капитал.   В състезанието се включиха 110 средношколци, 30 студенти-ментори и 20 учители и директори, придружаващи училищните отбори. Участниците са представители на  17 училища от 15 града , както следва: Горна Оряховица (ПГЛПИ „Атанас Буров”), Казанлък (Професионална гимназия по лека промишленост и туризъм), Видин (ПГ“ Проф. д-р Асен Златаров“), Добрич (Финансово-стопанска гимназия „Васил Левски“), Русе (СУ за европейски езици „Свети Константин-Кирил Философ“), София (Национална финансово-стопанска гимназия), Свищов (ПДТГ „Д. Хадживасилев“), Пловдив (Национална търговска гимназия), Сливен (ПГИ „Проф. д-р Димитър Табаков”), Кърджали (Професионална гимназия по икономика „Алеко Кoнстантинов“), Враца (СУ „Козма Тричков“), Свищов (Средно училище „Николай Катранов“), Дряново (Професионална гимназия по икономика „Рачо Стоянов“), Габрово (Професионална гимназия по туризъм „Пенчо Семов”), Свищов (Свищовска професионална гимназия „Алеко Константинов”), Козлодуй (Средно училище „ Христо Ботев”) и Плевен (НФСГ-Интелект).    ", "date": "2018.12.13", "title": "Завърши шестото национално състезание по „Банкиране, финансиране и бюджетиране“ в Свищов"}
{"url": "https://www.blitz.bg/ikonomika/panda-ip-mo-se-opitva-da-otkloni-vnimanieto-ot-nereglamentiranite-si-deystviya-za-khranata-na-armiyata_news645570.html", "text": "Същността на проблема с изхранването на Българската армия не е нашето желание да спечелим тази поръчка, а порочната практика на МО да не спазва българското законодателство и решения на Върховния административен съд. За пореден път се прави опит да се отклони вниманието от нерегламентираните действия на органите на министерството, като се насочва вниманието към нас – „лошите бизнесмени“. Това е общата позиция, цитирана от Фокус, на три от компаниите „Панда ИП“, „Ийт Уел“ и ДЗЗД „Чех груп“, участници в конкурса на Министерството на отбраната за доставка на хранителни продукти за нуждите на Българската армия.  \"Ние сме в пълното си право да претендираме за справедливост и изход от неприятната ситуация, в която се намираме всички\", се посочва още в позицията.  \"Трябва да стане ясно, че след откриването на обществената поръчка и определяне на първото класиране на участниците, чиновниците от МО виждат, че са допуснали нарушения при работата си. Тези нарушения са потвърдени и от ВАС. Съответно те са изправени пред невъзможност да изпълняват задълженията си по Закона за отбраната и въоръжените сили и променят на 8 декември 2016 г закона в частта му, в която освен задължението да дават храна, се допълва възможността за осигуряване на финансови средства. Това е първи опит за заобикаляне на ЗОП. След което всички решения на съда бяха постановени, но не в полза на МО, въпреки това те отново се опитаха да направят законоизменения, с които да осигуряват финансови средства на военнослужещите, но не и храна. Последната поправка беше оттеглена и МО вместо да спази съдебното решение прекрати поръчката за пореден път, но изкарва нас виновни.  Твърденията, че три години законно са харчени близо 31 милиона лева не отговарят на истината, тъй като всички почивни станции, ведомствени столове в поделенията са длъжни да спазват правилата на ЗОП. От което следва контролните органи на Министерство на финансите да извършват необходимите проверки и да съдействат за прекратяване на тази порочна практика\", заявяват трите компании.  \"През тези три години по негласно разпореждане част от хранителните продукти са закупувани от чужд хипермаркет у нас за търговия на едро. Същата верига е участник в процедурата и е отстранена със съдебно решение. Органите на НАП могат да дадат информация за размера на извършените търговски сделки. Очевидно някой има интерес армията да се снабдява по този начин. За нас е още по-смущаващ отказа на ведомството и обществеността да бъдем разбрани. Представляваните от нас компании нямат интерес в спечелването на дадена поръчка на всяка цена. Не желаем да участваме в незаконосъобразни процедури и действия. За нас е важно да има реална конкуренция и прозрачни процедури. Отправянето на всякакви обидни квалификации към нас е признак на безсилие и нежелание проблемите да се решат цивилизовано\", завършва позицията.  ", "date": "2018.12.13", "title": "„Панда ИП“: МО се опитва да отклони вниманието от нерегламентираните си действия за храната на армията"}
{"url": "https://www.blitz.bg/politika/prezidentt-radev-problemite-v-izborniya-protses-se-razshiryavat-chuvstvitelno_news645531.html", "text": "Проблемите в изборния процес се разширяват чувствително, има сигнали как се подменят протоколи. Това каза президентът Румен Радев по време на дискусия \"Избори-прозрачност и доверие\".  „Благодаря на представителите на ДАНС, ЦИК, Народното събрание, неправителствени организации, които откликнаха на тази покана за една важна тема за прозрачността и доверието.  Предстоят ни избори през 2019 г. и то два, за това е много важно тези избори да бъдат прозрачни и честни. Да има доверие в тях и широко представителство на българските граждани. Това доверие е важно за демократичното формиране и функциониране на нашите институции. От това доверие зависи и легитимността на политическата система“, посочи той.  „Нашата цел е да дискутираме проблемите в изборния процес, да ги идентифицираме, да предложим мерки за тяхното ограничаване. В обществото трябва да има дебат. Най-важното е да има прозрачност. Прозрачността е един от принципите, на които се изгражда доверието в изборите“, коментира още държавният глава. Според него нередности и сигнали има в броенето на бюлетини, съставянето на протоколи и в предаването и отчитането им в секционните избирателни комисии.  „Проблемите се разширяват чувствително. Чувам твърдения, че в Европа няма машинно гласуване, видите ли Холандия се отказаха от него. Това са все пак повърхностни доводи. В Холандия при парламентарни избори, при избирателна активност над 80%, процентът на недействителния бюлетин е 0,4. В България при избирателна активност малко над 50%, недействителните бюлетини са 5% и 6,3 %\", отбеляза държавният глава. Според него това е голямо отклонение и изкривяване на изборния процес, което води до подмяна на съотношението на политическите сили в парламента.  „Това означава цяла една партия-малък коалиционен партньор, виждаме какво е неговото значение, да го няма в българския парламент\", посочи президентът Радев. По думите му причините за това изменение могат да бъдат ниска грамотност, слаба подготовка на избирателната комисия, но могат да бъдат и напълно съзнателни и има сигнали как се въздейства от членове на секционно избирателни комисии върху бюлетини.  \"Има други сигнали и то сериозни как се манипулират резултатите в протокола. Това за мен е недопустимо, но това е факт. Има сигнали за това какво се прави с втория формуляр от протокола. Има сериозни проблеми, които тук трябва да решим“, коментира още Румен Радев.  ", "date": "2018.12.13", "title": "Президентът Радев: Проблемите в изборния процес се разширяват чувствително"}
{"url": "https://www.blitz.bg/obshtestvo/ms-obyavi-koga-papa-frantsisk-idva-v-blgariya_news645553.html", "text": " Във връзка с апостолическо пътуване на Негово Светейшество Папа Франциск през 2019 г., ви предоставяме официалното съобщение на Светия Престол:  „Приемайки поканата на съответните най-висши власти на Републиките и на Католическата църква, Негово Светейшество Папа Франциск ще осъществи апостолическо пътуване в България от 5 до 7 май 2019 г., където ще посети градовете София и Раковски, и в Бивша Югославска Република Македония на 7 май 2019 г., където ще посети град Скопие. Програмата на пътуването ще бъде оповестена своевременно“.  ", "date": "2018.12.13", "title": "МС обяви кога папа Франциск идва в България"}
{"url": "https://www.blitz.bg/ikonomika/neveroyatna-novina-za-povishavaneto-na-pensiite-i-zaplatite-v-blgariya_news645556.html", "text": "Планът на Националната стратегия за намаляване на бедността предвижда минималната работна заплата да достигне 650 лева през 2021 г., а средната - 1500.     Документът е публикуван на интернет-страницата на Министерството на труда и социалната политика за обществено обсъждане. Той има за основна цел да намалява броят на хората, живеещи в риск от бедност.     Ключов приоритет на националната стратегия за намаляване на бедността и насърчаване на социалното включване „20-20“ е осигуряването на възможности за заетост и повишаване на доходите чрез активно включване на пазара на труда.     Предвижда се от 1 юли догодина всички пенсии да се увеличат с 5,7%.     В плана за действие за следващите две години за изпълнение на стратегията са разписани и редица мерки за намаляване на работещите бедни, за заетост на младежи и други уязвими групи, както и за предоставяне за безвъзмездно ползване на учебници и други.     България е сред държавите, в които рискът от бедност за населението е над средното равнище за Европейския съюз. По последни данни за 2017 г. равнището на бедност у нас е малко над 23%. ", "date": "2018.12.13", "title": "Невероятна новина за повишаването на пенсиите и заплатите в България"}
{"url": "https://www.blitz.bg/obshtestvo/regioni/investitsiya-arabin-stroi-megakompleks-v-plovdiv-vrkhu-teren-za-koyto-sa-sporili-vetko-arabadzhiev-i-iliya-pavlov_news645562.html", "text": "Предприемачът с йордански произход Таха Рахман планира да вдигне поредния жилищен мастодонт в Пловдив. Комплексът ще е на северния бряг на река Марица в имот, който до 2002 година бе в активите на Захарния комбинат. Зад магазин \"Лекси\" Рахман е закупил терен от близо 21 дка чрез една от фирмите си „Торос - 13”. Дружеството е позиционирано в Пазарджик. Плановете на предприемача са да застрои терена с космическите за Пловдив 120 000 квадратни метра РЗП (разгъната застроена площ). От тях 20 000 квадрата са предвидени за гаражи. С мащабите си комплекса ще си съперничи с \"Каменица Хил\", изграждан в терена на бившата пивоварна от кметския брат Георги Тотов и \"Сиенит\", пише \"Марица\".   За имота с площ 20 902 кв. метра йорданецът е броил 3 200 000 лева без ДДС. Днес теренът е в активите на фирма „Торос - 13” с представител Хюсеин Хюсеин. Сделката е от края на 2015 г., сочи справка в имотния регистър. „Торос - 13” като инвеститор вече подготвя проектите за новия строеж, които предстои да минат за одобрение през съответните инстанции, научи \"Марица\" от свои източници. Мястото за нови жилища е избрано перфектно, коментират хора от строителния бранш. Комплексът заема терен от близо 21 дка точно на северния бряг на река Марица, близо до \"Лекси\" и \"Лидл\", издигнат на мястото на „Практикер”. По проекта му работи арх. Димитър Ламбрев. Сградата, която наподобява истинско гето от бетон, е с РЗП 100 000 кв. м, плюс още 20 000 за гаражи. В нея могат да се обособят поне 800 жилища, коментират проектанти.  По-интересна обаче е историята на терена. Справка в имотния регистър показва, че той е бил в активите на „Захарен комбинат Кристал” АД. Назад в годините въпросният имот или части от него се препродават и заменят няколко пъти. Най-интересна е сделката от 2002 година, когато „Захарен комбинат Кристал”, представляван от Вълчо Арабаджиев, прехвърля имот от 40 590 кв. метра в същия квартал 19 по плана на кв. „Захарна фабрика”. От справката става ясно, че въпросният недвижим имот се прехвърля за погасяване на вещно-правно задължение на „Захарен комбинат Кристал” към фирми на Илия Павлов („Би Ем Ем трейдинг анд инвестмент естаблишмент” и „Балкан билдинг” АД). В нотариалния акт се посочва, че прехвърлянето на недвижимия имот става “без построените в имота сгради”. Данъчната му оценка е в размер на 862 118 лв. Въпросната сделка е за двата имота - закупения от Таха Рахман и този на север от него, където преди години се издигаше магазин \"Практикер\", а сега - \"Лидл\". Пак през 2002 г. офшорното дружество \"Би ЕмЕм трейдинг\" прехвърля собствеността на \"МГ Рийл Истейт\" АД, компанията, която управлява недвижимите имоти на \"Мултигруп\". Две години по-късно теренът е придобит от \"Интерлийз\" АД, откъдето е управляван няколко години.   Настоящият собственик „Торос - 13” купува имота от фирма „Амфора риал естейтс”. Неин представител при сделката е Алфредо Салвадор Алапонт Кодонер, гражданин на Испания, роден в Катароха, Валенсия. Вероятно става въпрос за чуждо юридическо лице, чиято собственост в Испания не можем да проверим, коментира известен пловдивски адвокат. ", "date": "2018.12.13", "title": "Инвестиция: Арабин строи мегакомплекс в Пловдив върху терен, за който са спорили Ветко Арабаджиев и Илия Павлов"}
{"url": "https://www.blitz.bg/ikonomika/spadt-na-naprezhenieto-mezhdu-sashch-i-kitay-oskpi-aziatskite-aktsii-a-petrolt_news645583.html", "text": "Азиатските борсови индекси днес скачат вследствие на признаците за намаляване на напрежението между САЩ и Китай и очакванията, че Китай ще засили усилията си в подкрепа на икономиката на страната.   След скромно начало на днешната сесия, азиатско-тихоокеанският индекс на MSCI нараства с над 1%, запазвайки ръста си отпреди това, след като британският премиер Тереза Мей оцеля при вода на недоверие. Ръстът в региона бе концентриран в китайските акции, като индексът на китайските сини чипове бележи повишение от 1.9%, а хонконгският Hang Seng нараства с 1.4%. Японският Nikkei отчита ръст от 1%, докато австралийският основен индекс добави 0.4%. Щатските индексни фючърси нарастват с 0.5%. След поредицата от новини тази седмица, сочещи към намаляване на напреждението между САЩ и Китай, песимизмът на пазарите относно евентуална търговска сделка между двете супер сили намалява. Вчера Ройтерс информира, че китайски държавни компании са купили над 1.5 млн. тона соя, като това е първата по-сериозна покупка от повече от шест месеца насам. На валутните пазари британският паунд изтри част от спечеленото по-рано, след като Тереза Мей оцеля при вота на недоверие в нейната партия. Паундът губи 0.04%, до 1.2624 долара. Анализатори обаче очаква ръстът при паунда да бъде минимален, тъй като Мей изглежда не е никак близо до прокарването на сделката си за брекзит през парламента, което засилва риска от хаотично излизане на Великобритания от ЕС през март. Еврото поскъпва с минималните 0.04%, до 1.1375 долара, след като правителството на Италия предложи да намали таргета за бюджетния си дефицит през следващата година до 2.04% от БВП, под предишното ниво от 2.4%, което от Европейската комисия отхвърлиха като прекалено високо. На срещата си днес Европейската централна банка (ЕЦБ) почти сигурно ще сложи формално край на програмата си за изкупуване на облигации, но се очаква да изложи мрачни перспективи по отношение на икономическия растеж, което засилва вероятността следващата й стъпка по премахването на стимулите да бъде забавена. Доларовият индекс, който следи представянето на долара спрямо кошница от шест други основни валути, остана почти без промяна на ниво от 97.070. Доларът поскъпна с 0.15% спрямо йената, до 113.45. Лихвите по щатските държавни облигации продължават да нарастват с подобряването на рисковите нагласи. Лихвата по 10-годишните книжа бе на ниво от 2.9132%, след като вчера затвори на 2.906%. Лихвата по двегодишните облигации се повиши от 2.77% на 2.7723%. Щатският лек суров петрол поскъпна с 0.6%, до 51.46 долара за барел, с отслабването на напрежението в сферата на търговията, докато фючърсите на петрола от сорта брент добавиха 0.7% към цената си, до 60.56 долара за барел. Спот цената на златото се понижи с 0.06%, до 1 244.71 долара за тройунция. ", "date": "2018.12.13", "title": "Спадът на напрежението между САЩ и Китай оскъпи азиатските акции, а петролът..."}
{"url": "https://www.blitz.bg/ikonomika/lev-ins-s-ofitsialna-pozitsiya-zaradi-zelena-karta_news645612.html", "text": "Във връзка с тиражираните в медийното пространство публикации относно наложения мониторинг по „Зелена карта“, Управителният съвет на ЗК „Лев Инс“ излезе с отворено писмо до медиите.  От там заявиха следното:  Повече от две години компанията алармира за злоупотреби по „Зелена карта“. Многократно сме уведомявали компетентните институции за порочните практики по застрахователните измами в чужбина.  Наложеният мониторинг е резултат на установени нередности от наблюдаващите органи.  Твърдо и непреклонно се противопоставяме на опитите да бъдем въвличани в престъпни схеми, като извършваме плащания за несъществуващи събития.  ЗК „Лев Инс“ е доказано изряден платец и лоялен партньор, както в България, така и в чужбина.  Компанията ще продължава безкомпромисно да защитава интересите на българския гражданин, като отказва източването на национален капитал.  С цел превенция и защита на застрахованите лица ЗК „Лев Инс“ откри свои представителства в Италия, Румъния, Германия и Великобритания със спешни телефони за съответните държави.  Както следва: Италия:  +39 06 200 77; +393478311026 Румъния:  +40 23 0 23 99 33 Германия:  +4927362009860 Великобритания:  +44 777 222 21 44  Предстои откриване на представителства и в други европейски държави\".                    ", "date": "2018.12.13", "title": "„Лев Инс“ с официална позиция заради „Зелена карта“"}
{"url": "https://www.blitz.bg/layfstayl/skorost/noviyat-range-rover-evoque-luksozniyat-suv-za-grada-i-izvn-nego-snimki_news645618.html", "text": "На ексклузивно събитие в изключително модерния шоурум на Jaguar Land Rover в София, Мото-Пфое представи пред журналисти и партньориизцяло новия Range Rover Evoque.     По-малко от месец след официалната световна премиера на модела в Лондон, България е първият европейски пазар, на който предпремиерно Range Rover Evoque е представенна живо. Александър Костадинов, Директор маркетинг и продажби на Мото-Пфое, приветства всички гости в новия комплекс и акцентира върху изключителнияпринос на модела за големия успех на марката Land Rover в България.   Волен Чинков, Бранд мениджър на Jaguar Land Rover, продължи с най-важните акценти и новости за модела, революционер в сегмента на компактните SUV автомобили.  Всички желаещи да се докоснатна живо до новия Range RoverEvoque могатда го направятмежду 14 и 31 декември 2018 г. в шоурума на Jaguar Land Rover в София и между 3 и 6 януари 2019 г. в шоурума на Jaguar Land Rover в Мото-ПфоеВарна.  Пионер на пазара на луксозни компактни SUV автомобили с продажби от над 772 096 броя в световен мащаб и повече от 217 международни награди,новият Range Rover Evoque е усъвършенствана еволюция на оригинала. Съчетаващ ненадминатото наследство на Range Rover със свръхмодерни технологии –проектиран, конструиран и произвеждан във Великобритания –той отговаря на нуждите на днешните клиенти.  Финбар МакФол, Директор Глобален маркетинг, Jaguar Land Rover, споделя:„Преди осем години създадохме нов сегмент и светът ни последва. Сега даваме нова дефиниция на луксозен компактен SUV. С дизайн и проходимост в основата си и най-новите технологии на разположение, новият Evoque отговаря на вашите нужди както никога досега и ви гарантира достигане на вашата дестинация, независимо от условията“. ", "date": "2018.12.13", "title": "Новият Range Rover Evoque: Луксозният SUV за града и извън него (СНИМКИ)"}
{"url": "https://www.blitz.bg/politika/prof-konstantinov-kaza-boleznenata-istina-migrantite-izkrivyavat-demografskata-kartina-na-blgarskata-natsiya_news645185.html", "text": "Пактът на ООН за миграцията може да бъде заплаха в бъдеще. Това каза в предаването \"Още от деня\" по БНТ математикът и политически анализатор проф. Михаил Константинов.   Въпреки че пактът е обявен за необвързващ, част от текстовете са малко странни – като например това, че се намалява държавният суверенитет. Редица ключови държави отказаха да го подпишат и аз приветствам позицията на българското правителство. И в Пакта за миграцията, и в Истанбулската конвенция под формулировка на правилни принципи има опити за прокарване през задния вход неща, които са неприемливи – да се отнеме суверенитет на националните държави, коментира проф. Константинов. Нищо не ни пречи като държава да спазваме добрите препоръки на документа, без да го подписваме, добави той. Това е един доста балансиран документ, каза политологът Даниел Стефанов. Трябва да излезем от извънредния режим на действие и на мислене по отношение на миграцията. Това е първият документ, в който се започва този дебат. Това е началото на един разговор какъв план имаме за миграцията в следващите 15 години. Не можем да я спрем, тя е глобално явление, посочи Стефанов. Пактът казва, че трябва да направим така, че тези хора да не преминават нелегално. България, а и всички държави трябва да кажат при какви условия ще приемаме тези хора и при какви – няма, добави той. Хора, дошли легално на границата, няма. Кой знае защо всички влизат по втория начин. Който иска да дойде по легален начин, да заповяда на КПП-то. Всеки, който се опита по нелегален начин, по българския Наказателен кодекс подлежи на 5 години затвор, заяви проф. Михаил Константинов. По думите му мигрантите изкривяват демографската картина и възможностите за развитие на българската нация в бъдеще. Вместо да стоим на КПП-то, по-добре да направим достатъчно добри механизми за реадмисия, каза Даниел Стефанов.", "date": "2018.12.13", "title": "Проф. Константинов каза болезнената истина: Мигрантите изкривяват демографската картина на българската нация"}
{"url": "https://www.blitz.bg/layfstayl/ptuvane/7-ekstremni-spa-terapii-ot-koito-shche-vi-se-izpravyat-kosite_news645283.html", "text": "Вярвате или не, СПА не се изчерпва само с ароматни масла и нежна музика. Редица иновативни центриве са създали свои собствени методи за терапия, основани на местната култура и обичаи, които разбиват обичайните представи за ходенето на СПА. И въпреки това имат изненадващо благоприятно въздействие върху здравето.  Тези нестандартни терапии могат да ви се сторят измамни, глупави или изскочили от Средновековието, но все пак не ги отписвайте преди да сте пробвали. Изберете си от топ 7 на най-екстремните СПА процедури по света. Замразяване (почти) до смърт - Парвоо, Финландия  СПА центровете в страни като Финландия, където зимите са дълги и студени, се предлага процедура, вдъхновена от арктическите студове, наречена криотерапия. Ето как действа: влизате в криогенна камера, в която температурата обикновено е около минус 120 градуса. Там можете да издържите не повече от няколко минути, тъй като за по-дълго рискувате да си докарате хипотермия и смърт. Какво са ползите от това да се вкарате в такава ледена кутия? Твърди се, че криотерапията премахва токсините и засилва имунната система. Едно от най-популярните места за това е „Хаико СПА“ в Порвоо, Финландия.  ", "date": "2018.12.13", "title": "7 екстремни СПА терапии, от които ще ви се изправят косите"}
{"url": "https://www.blitz.bg/layfstayl/skorost/suv-gamata-na-ford-s-rekordni-prodazhbi-v-evropa-ecosport-kuga-i-edge-otbelyazvat-21-rst_news645534.html", "text": "   Кьолн ,  Германия , 13  декември  2018 г.  – Модерните SUV автомобили на Ford постигнаха нов рекорд в Европа.  Продажбите на Ford EcoSport, Kuga и Edge достигнаха близо 259 200 бройки от началото на годината до края на ноември, превръщайки 2018-а в най-добрата досега година на Ford по продажби на SUV автомобили, с оставащ още един месец до края.  „Продажбите на SUV автомобили се увеличават по-бързо, от който и да е друг модел в Европа и нашата разнообразна гама – EcoSport, Kuga и Edge – привлича клиенти, както никога досега, със смелия си и спортен дизайн, модерните технологии, като Интелигентната система за задвижване на всички колела, която осигурява на водачите вдъхващо увереност пътно поведение“, заяви Ролант де Ваард, вицепрезидент маркетинг, продажби и услуги, Ford Европа.  Пазарният дял на SUV автомобилите на Ford продължава своя ръст през 2018 г. за трета поредна година, и сега те наброяват повече от един на всеки пет продадени Ford автомобила в Европа.     Продажбите на SUV автомобили на Ford от януари до ноември 2018-а са нараснали с 21% спрямо първите 11 месеца на 2017 г. и за първи път минаха границата от четвърт милион за 20-те европейски държави*. Увеличението при SUV моделите на Ford се задвижва от най-добрите досега продажби на два модела: компактния EcoSport със 105% ръст от началото на годината досега спрямо миналата, и на средноразмерната Kuga, чийто продажби нараснаха с 27% в сравнение с януари-ноември 2017 г.  Досега Ford е продал над 104 600 EcoSport-а в Европа през 2018 г. Солидният и стилен EcoSport е по-способен и и гъвкав от когато и да било с представянето на Интелигентната система за задвижване на всички колела, отличителните възможности за персонализация, вкл. контрастен цвят на покрива и модерни технологии като системата за свързаност SYNC 3, адаптивен ограничител на скоростта и задна камера.  Над 145 300 автомобила Ford Kuga са продадени досега през 2018 г. на Стария континент, предлагайки изтънчени технологии, които правят шофирането по-лесно, безопасно и приятно, като Активен паркинг асистент с перпендикулярно паркиране, Адаптивните фарове на Ford, заедно с водещо в класа удоволствие от управлението.     Ford е продал над 34 000 автомобила Edge в Европа от представянето на модела през 2016 г. Новият Ford Edge ще поддържа инерцията на SUV моделите на Синия овал на Стария континент и през 2019 г.  Стилният, спортен и прецизно изработен Ford Edge е най-технологичният SUV на Ford и предлага разнообразна гама от базирани на камера и радари технологии в помощ на водача, проектирани да правят пътуването по-комфортно и по-малко стресово. Сред тях са Адаптивният круиз контрол с функция Stop & Go и Системата за поддържане в средата на пътното платно за лесно справяне с трафика.  Ford представи ново семейство от кросоувър модели, вдъхновени от SUV автомобилите – Focus Active, Fiesta Active и Kа+ Active – които съчетават солиден стил и подобрена гъвкавост с истинското удоволствие от управлението на Ford.  # # #  *20-те европейски пазара са: Австрия, Белгия, Великобритания, Чехия, Дания, Финландия, Франция, Германия, Гърция, Унгария, Ирландия, Италия, Холандия, Норвегия, Полша, Португалия, Испания, Румъния, Швеция и Швейцария.    ", "date": "2018.12.13", "title": "SUV гамата на Ford с рекордни продажби в Европа. EcoSport, Kuga и Edge отбелязват 21% ръст"}
{"url": "https://www.blitz.bg/obshtestvo/zhenite-da-zapomnyat-nay-setne-zashcho-chantata-ne-biva-nikoga-da-se-slaga-na-poda_news645453.html", "text": "Без значение колко бързо напредва прогресът  ние винаги ще се връщаме към произхода на мисленето ни -  опит, знаци, поверия, които се предават устно от поколение на поколение.   Още  баба ни е казвала, че влизайки в непозната къща трябва да прекрачим през прага и никога не бива да поставяме чантата на пода.     Затова нека видим откъде идва това общоприето вярване. Защо не бива да се слага чантата на пода. Колкото хора, толкова много различни мнения - някои твърдо вярват в поличбите, други предпочитат да не се фокусират върху тях. Но и едните, и другите се опитват да избегнат реализацията им в живота.   ", "date": "2018.12.13", "title": "Жените да запомнят най-сетне защо чантата не бива никога да се слага на пода"}
{"url": "https://www.blitz.bg/layfstayl/izvestnite-rozhdenitsi-na-13-dekemvri_news645471.html", "text": "  Днес повод за празнуване и почерпка имат:    У нас: Андрей Ковачев , евродепутат Андрей Цветков , режисьор-аниматор Проф. д.м.н. Анелия Клисарова , депутат от БСП за България в 44-ото НС, бивш министър на образованието и науката Георги Гьоков , депутат от БСП за България в 44-ото НС Доц. д-р Георги Цанков , литературен критик и преводач Николай Ламбрев , режисьор Петър Славов , председател на Надзорния съвет на ПроКредит Банк Росица Ганева , естрадна певица Стефан Джамбазов , актьор и режисьор    По света: Джейми Фокс  (рождено име Ерик Марлон Бишоп), американски актьор, певец, музикант и комедиант, носител на Оскар, Златен глобус и БАФТА (общо 22 филмови награди) за ролята си на Рей Чарлс в едноименния филм през 2004 г. Играе също в „Шефове гадняри“, „Джанго без окови“ „Белият дом: Под заплаха“. Дик Ван Дайк , американски актьор, комик, сценарист, певец, танцьор и продуцент. Кариерата на вече 93-годишния шоумен се простира в седем десетилетия, като е най-известен с воденото от него „Шоуто на Дик Ван Дайк“ и „Диагноза: Убийство“ Ейми Лий , американска певица, съоснователка и вокалистка на рок групата Еванесънс. Загърбила за известно време готик вселената, черния грим и изтощителните настроения, тя се бе посветила на албум с музика за деца, вдъхновена от своя син Джак .Synthesis  е третия албум за Еванесънс Кристофър Плъмър , канадски филмов, телевизионен и театрален актьор. На 82 години става най-възрастния носител на „Оскар“ за участието си във филма \"Новаци\" (Beginners). „Всичките пари на света“, където замени обвинения в сексуален тормоз Кевин Спейси в ролята на милиардера Жан Пол Гети Стив Бушеми , американски филмов и телевизионен актьор. Световна слава му носи участието в първия режисьорски филм на Куентин Тарантино – „Глутница кучета“. За изпълнението си в този филм той получава награда от фестивала за независимо кино - \"Независим дух“. „Lean on Pete” е последния филм, в който Бушеми участва в ролята на Дел Монтгомъри, собственик на състезателни коне Тейлър Суифт , американска певица, текстописка и актриса. С годишния си доход от 170 млн. долара тя  най-високоплатеният музикант в света, според  класацията сп. „Форбс”. Наскоро издаде нов, шести поред студиен албум -„Reputation” Тони Къран,  шотландски актьор, известен с ролята си в „Подземен свят: Еволюция“ Уенди Малик , американска актриса, бивш модел, най-известна с ролите си в телевизионни комедии       ", "date": "2018.12.13", "title": "Известните рожденици на 13 декември"}
{"url": "https://www.blitz.bg/svyat/nashe-momiche-skri-shapkata-na-germantsite-izkachi-se-do-finala-na-masters-of-dance-snimki_news645491.html", "text": "Българка си извоюва място на финала на ново танцувално риалити предаване в Германия. Шоуто носи името Masters Of Dance и в него ще видим младата Албена Даскалова, която е родом от Добрич.   Форматът се снима в студио в Кьолн, рекламната кампания за него тече в цялата страна, а първият от общо пет епизода ще бъде излъчен тази вечер по една от най-гледаните тв програми в Германия – Pro7, уточнява \" \".    Подобно на други риалити състезания в това има четирима известни съдии, които си избират по шест танцьора всеки. След предварителния кастинг, избраните късметлии се подготвят в тренировъчен лагер, преди да отидат на голямата сцена. Там селектираните отбори се изправят в дуели и всеки път отпада някой, докато на финала не останат само три тима. Всеки отбор трябва да представи соло, дуо, трио, които могат да се сменят всяко предаване, както и групов танц, с които се състезават срещу другите отбори. Танцьорите имат всички стилове на разположение – хип-хоп, джаз, балет, латино, контемпорари и т. н.    Албена и партньорът й на сцената Винценц Дьорлиц са много горди от постижението си и дори имат своя страница с фенове в социалните мрежи.  Чаровната блондинка е на 23 години, а той е на 22. Заедно двамата покоряват сцената от 2016-а. Албена и Винценц се състезават за немския национален отбор. Те са част от Топ 6 в Германия, топ 70 в световната ранглиста от около 3000 двойки и могат да се похвалят с множество финали на национални и интернационални турнири.", "date": "2018.12.13", "title": "Наше момиче скри шапката на германците, изкачи се до финала на Masters Of Dance (СНИМКИ)"}
{"url": "https://www.blitz.bg/layfstayl/galena-iznenadva-s-perfektni-viziya-i-duetni-partnori-na-kontserta-na-planeta_news645381.html", "text": "Галена отново доказа, че е най-добрата поп-фолк певица с поредното си излизане на голямата сцена. Тя бе една от най-очакваните и аплодирани звезди в концерта „17 години телевизия „Планета“.  С впечатляваща визия, с която удари колежките си в земята, хитовата изпълнителка представи микс от най-добрите си парчета. За изпълнението на “Шефката” на сцената в „Арена Армеец“ при нея се качи и Тони Стораро, а за втори дует до Галена излезе Цветелина Янева. “Маракеш” звуча за първи път на голяма сцена специално за празника на “Планета”.  „Шоуто й е в кръвта!“ – това бяха първите отзиви, които можеха да се чуят за появата на Галена в годишния концерт на музикалната медия ", "date": "2018.12.13", "title": "Галена изненадва с перфектни визия и дуетни партньори на концерта на „Планета“"}
{"url": "https://www.blitz.bg/layfstayl/shoubiznes/nov-proekt-na-blits-zvezdnoto-shou-blesti-ot-dnes-v-mrezhata_news645505.html", "text": "Най-новото издание на БЛИЦ -  от 13 декември вече е активно онлайн. ШОУ стартира след като другите успешните проекти на БЛИЦ вече се утвърдиха като търсени и четени издания с над 3 милиона прочита месечно и повече от половин милион уникални посетители.  Това са:      А от 13 декември 2018 г. и   е за всички, които се интересуват от светския живот и изявите на известните имена от шоубизнеса у нас: горещи новини от фолка и риалити форматите, интервюта и истории, купони и VIP.  С две думи звездите от шоубизнеса чрез   влизат в дома ви.  Приятни срещи с  !    ", "date": "2018.12.13", "title": "Нов проект на БЛИЦ: Звездното ШОУ блести от днес в мрежата"}
{"url": "https://www.blitz.bg/layfstayl/za-damite/bremennata-megan-markl-otnovo-narushi-protokola-i-nanese-tezhk-udar-v-srtseto-na-elizabet-ii_news645394.html", "text": "Херцогинята на Съсекс Меган Маркъл отново наруши протокола и събра всички погледи на връчването на наградите British Fashion Awards. Неочакваната й появата в „Роял Албърт Хол” се превърна в изненада не само за участниците в бляскавото събитие, но и за кралското семейство.  Церемонията, на която Маркъл връчи награда на дизайнера на сватбената си рокля Клеър Уейт Келър, се състоя в началото на седмицата. 37-годишната бивша актриса излезе на сцената под бурните аплодисменти на цялата зала.   И докато организаторите се радваха на височайшия си гост, в Бъкингамския дворец останаха възмутени от начина, по който бременната херцогиня за пореден път погази кралския протокол.  ", "date": "2018.12.13", "title": "Бременната Меган Маркъл отново наруши протокола и нанесе тежък удар в сърцето на Елизабет II"}
{"url": "https://www.blitz.bg/ikonomika/proizvoditeli-progovorikha-za-shokirashchoto-poskpvane-na-khranite-sled-1-yanuari-2019-godina_news645506.html", "text": "Месните продукти ще поскъпнат след Нова година с около 4-5%, заяви Атанас Урджанов, председател на Асоциацията на месопреработвателите.  „15% от нашите производствени разходи са електроенергия. Няма как при предстоящото повишаване - от 80 лв. в момента ще стане 105 – 110 лв. след Нова година – няма как да не поскъпнат“.  Урджанов подчерта, че и към момента в бранша се стремят да свият разходите. Все пак той се надява да няма фалити на фирми: „За нас е важно да няма шокови и непредвидени поскъпвания. За нас това са непредвидени разходи. Очаква ни една тежка и непредвидима година, ако продължаваме по същия начин. То не е само тока, очакваме цената на газа, тол тaкси, винетки и какво ли още не“, каза той пред БНР.  На този етап не е обсъждан протест на месопреработвателите.  \"Чака ни изключително тежка година, пълна с предизвикателства\", каза също и Марияна Кукушева - председател на Националния браншови съюз на хлебарите и сладкарите. Производителите казват, че именно те ще усетят най-сериозния удар. 10% от стойността на всяка закуска и всеки хляб е електрическа енергия.  „При всички случаи, даже поглеждайки върху Бюджет 2019, където има заложена около 4% инфлация, става ясно, че стандартът на живот в България от гледна точка на цените ще продължи да гони европейските такива. Въпросът е ние да удържим като бизнес и да се опитваме да покачваме заплащането на работниците. Независимо, че хлебарите се превърнаха в защитена професия, желаещи да работят в бранша трудно се намират“, заяви тя.  Кукушева подчерта, че тази година цената на брашното се е повишила с 35%“ „Цената на енергията ще се отрази и при мелничарите и тези 35% към днешна дата очакваме да бъдат коригирани с посока нагоре от 1 януари.   Тя също се надява да няма фалити на бранша. По думите й едва ли ще има и протести.   ", "date": "2018.12.13", "title": "Производители проговориха за шокиращото поскъпване на храните след 1 януари 2019 година"}
{"url": "https://www.blitz.bg/layfstayl/bogatasht-ot-sashch-spodeli-zashcho-se-vlyubil-v-tsetsi-krasimirova-s-koyato-e-reshil-da-prekara-ostatka-ot-zhivota-si-v-barselona_news645551.html", "text": "Топмоделът Цеци Красимирова ще се врече във вечна вярност на американския мултимилионер Майкъл Струмейтис, издава близка до фаталната красавица. Горещата светска новина съобщава звездният сайт   Всъщност двамата се познават от близо десет години – период, в който ту са се събирали, ту се разделяли, но досега, когато вече окончателно взимат решение да прекарат остатъка от живота си заедно под покрива на красива къща в Барселона.  „Това е може би един от най-неразбраните хора в България! Тя беше простреляна в главата! (при убийството в Амстердам на тогавашния й приятел Косьо Димитров – Самоковеца, б.а.).  Тя има невероятен късмет, че се е върнала отново към живота! Цеци има страхотно чувство за хумор, много нежна и мила жена е, и ако хората я опознаят, те ще се влюбят в нея, защото е прекрасен човек!”, бе споделил пред ШОУ Струмейтис.  ", "date": "2018.12.13", "title": "Богаташът от САЩ сподели защо се влюбил в Цеци Красимирова, с която е решил да прекара остатъка от живота си в Барселона"}
{"url": "https://www.blitz.bg/layfstayl/fen-popilya-preslava-zashcho-ne-skochi-kogato-te-narichakha-lyubovnitsata-na-koko-dinev_news645567.html", "text": " След това редица нейни фенове се оплакаха, че е изтрила наред всички критични коментари към нея, които не й се нравят и дори е блокирала техните автори. За това сигнализира в Хот Арена един от потърпевшите от действията на певицата.   Разгневен неин фен написа дълго писмо до светската медия, в което изказва гледната си точка, тъй като тя не му е позволила да го направи на правилното място – под нейните постове. „Пиша ви по повод на скорошен емоционален изблик на фолк певицата Преслава в социалната мрежа Фейсбсук. Певицата за първи път от много време насам си позволи да реагира на журналистически материал за нея, който според думите й е \"жълт\" и \"лъжлив\". Преслава написа цяло словоизлияние във Фейсбук страницата си, дебело подчертавайки, че не я е грижа толкова за писанията по неин адрес, колкото за факта, че българските студенти били окачествени като \"пияници\" (което тя приема като „алкохолици“), твърди подателя на сигнала и подчертава, че действието й е евтин популизъм. „Негодуващата срещу жълти медии певица преди време удобно пропускаше да коментира  статиите, в които се посочва, че е любовница на Коко Динев, докато колежката й Емилия е с него. Пропускаше да коментира прокрадващите се информации, че драстичното й отслабване преди няколко години се дължи на употреба на кокаин. Пропускаше да опровергае данните, че името й е замесено в побои на публични места.... Жълти статии не се отразяваха от нея, докато посетителите на нощни клубове бяха наречени не алкохолици, а просто \"пияни\".  И изведнъж загрижената за българската младеж певица изригна срещу клюкарските издания. Колко удобно, колко добре обмислено и колко самарянско…“, продължава да обяснява фенът. Въпросният човек е изтъкнал и грешките, които тя е направила в словоизлиянието си, след което е бил блокиран, коментарите му – изтрити, а всеки друг, който го нападал с обидни думи след това, получавал лайк от Преслава. Той е подчертал, че това не е даване на добър пример и е в противоречие на цялото й морално изказване. Преслава се възползва от трибуната да опровергае още една новина – че е рекетирала „Като две капки вода“, настоявайки да бъде в журито на музикалното шоу за имитации и да издейства 120 бона хонорар за тази длъжност. Тя разкри, че не води преговори с нито едно подобно предаване. Всъщност по адрес на Преслава се плъзвали къде-къде по-сериозни слухове, като например, че е спала с богат дядка, че е кръшкала с Фики Стораро, или най-суровият: че детето й е износено не от нея, а от сурогатна майка. На тях тя не се запали, а се хвана за нещо толкова маловажно и доста преувеличено от нейната уста.", "date": "2018.12.13", "title": "Фен попиля Преслава: Защо не скочи, когато те наричаха „любовницата на Коко Динев“?!"}
{"url": "https://www.blitz.bg/lyubopitno/khoroskop-13-dekemvri-uzhasen-den-za-3-zodii_news645477.html", "text": "Овен   Непредсказуемост – ето как се нарича днешната Ви игра. За щастие Вие просто я обожавате. Значи ли това, че тя ще Ви вдъхнови да проявите още по-голяма импулсивност и готовност за ентусиазъм, отколкото обичайно? Може и да Ви бъде до някъде трудно да се съсредоточите, и още по-трудно да останете на едно място, за да приключите с текущите проекти. Но така или иначе, е добре да се постараете! Никога не се знае, кой може да Ви наблюдава в дадения момент...  Телец  Какво в последно време става във Ващия личен живот? Най-доброто, от което може да започнете, отговаряйки на този въпрос, е със себе си. Самотни ли сте или имате продължителни и стабилни отношения? Как се чувствате? Усещате или не усещате особена връзка? Какви са Вашите очаквания относно тези отношения? Смятате ли, че хората са създадени, за да бъдат заедно, или са по начало единаци? Каква роля играят очакванията в отношенията Ви с другите хора? Храна за размисли, не е ли така?...     Близнаци  Съвместните финансови и разни други парични въпроси , свързани с Вашия любим човек, може да се окажат сложна тема за обсъждане. Това означава, че трябва да заемете твърда позиция, ако се отнася за някой роднина или приятел, които имат навик да взимат пари на заем и да не го връщат навреме. Може и да изпитвате чувство за вина, тъй като не сте им помогнали, но така ще съумеете да избегнете множество проблеми, които биха възникнали, ако се бихте съгласили. Рак  Мислите си, че Вашият вътрешен свят е най- уютното място във Вселената? Това е разбираемо особено сега, когато Вашият разум е ангажиран с най-разнообразни идеи и фантазии. Вярвате или не, но има способ да бъде взето под контрол Вашето плодотворно и богато въображение, както и неукротимата Ви творческа енергия. Просто трябва да сте готови да я насочите в необходимата посока. Това, което ще се получи при Вас като резултат днес, може да накара обкръжаващите да променят мнението си, и в крайна сметка да си отворят очите.  Лъв  Във всеки момент може да се сблъскате с нов, вълнуващ и интересен човек, и то - при необичайни обстоятелства. Веднага ще го познаете по загадъчната усмивка, защото и Вие се усмихвате така. Щом очите Ви се срещнат, и двамата ще имате чувството, че се познавате от поне сто години. И нека не Ви е чудно, ако всичко завърши с чудесен разговор за реинкарнацията. Дева  Днес ще се наложи да сте максимално сериозни с Вашия любим човек, даже и на него да му се иска да се посмее, да се пошегува или да се направи за кратко на глупак. Само че единствено деловия подход при общуването ще Ви осигури пълно взаимно разбиране и подкрепа, а за момента точно това Ви е нужно.  Везни  Денят ще Ви донесе неочаквана среща с човек, който някога Ви е бил много скъп. Сега може да оправите допуснатите преди време грешки или да направите признание, за които по-рано не сте могли да наберете смелост. Но не трябва да мислите, че нешата ще се оправят на момента, а и че никога няма да бъдат такива, както преди. Събитията от този ден трябва да приемате като повод за преосмисляне на миналото, а не като опит за връщането му. Денят е не лош за мероприятия, свързани с Вашата работа - презентации, семинари, конференции и специални изложби. Неформалното общуване с колегите може да способства за професионалното Ви израстване.    Скорпион  През този ден на Вашия любим човек ще се иска, да порази въображението Ви с нещо особено, запомнящо се и неповторимо. Главното за Вас е, да сте максимални искрени с него. Всеки опит да го измамите или да му представите желаното за действително, ще бъде моментално разкрит, показан и наказан. Защо са Ви такива последствия?  Стрелец  Бъдете внимателни! В този ден конкурентната борба ще се обостри, а Вашите неотдавнашни съюзници неочаквано може да се окажат от другата страна на барикадата. Желателно е да разчитате само на своите сили, особено ако става дума за решаване на важни въпроси, свързани с дългосрочно планиране. Настроени сте за общуване и затова денят ще бъде щедър на контакти и интересни срещи. Помнете, че на запознанствата от днес не трябва да се отдава голямо значение - те са мимолетни, колкото и да са приятни.  Козирог  Изглежда сте започнали да мислите стереотипно. Ако са цветя , да са рози; ако са бонбони, да са шоколадови; ако ще е среща , тя да е с токчета и вратовръзка. Защо не заместите официалните рози с обикновени маргаритки, разкошните шоколадови бонбони с обикновени „лукчета”, а токчетата и вратовръзката - с обикновени сандали и тениска? Ще бъде много по-приятно.    Водолей  Позитивните тенденции постепенно набират сили, затова по-рано от обяд не трябва да започвате да се занимавате с активна дейност. Не се страхувайте! Ще успеете да се справите с всичко запланувано, даже и да не започнете да действате от рано сутринта. Възможностите Ви ще се увеличат значително, благодарение на съмишленици и стари приятели, които неочаквано ще напомнят за себе си.. Вероятни са спорове с по-възрастни роднини, но до конфликти няма да се стигне, или поне това няма да стане, благодарение на Вас. Дипломатическият талант на Водолеите днес ще намери достойно приложение.  Риби  Погледнете в своето бъдеще няколко седмици напред. Какво виждате? Ако не можете да отговорите на този въпрос, вгледайте се по-внимателно. Живеещата вътре във Вас нерешителност може да открие на пътя Ви някои прегради, но това е просто мираж. Не позволявайте на някакви неясни видения да препятстват пътя Ви напред. В личния си живот преодолявате нов участък от пътя и затова обезателно отпразнувайте това събитие. Възможно е бъдещето в този момент да бъде завоалирано в някаква тайна, но Вие определено се движите в нужната посока! ", "date": "2018.12.13", "title": "Хороскоп 13 декември: Ужасен ден за 3 зодии"}
{"url": "https://www.blitz.bg/svyat/ufolozi-pregledakha-podrobno-snimki-ot-kyuriositi-i-otkrikha-nay-neveroyatnoto-neshcho-video_news645481.html", "text": "Странни летящи тела, приличащи на насекоми или на птици, съзряха уфолози на кадри от марсохода Кюриосити, съобщава популярен сайт за паранормални явления.  Видеоклипът с летящите тела е публикуван в YouTube-канала „The Hidden Underbelly“. На кадрите се виждат десетки летящи тела над марсианската повърхност. Според някои това са насекоми, а според други – птици, отдалечени от марсохода.  Уфолози обаче твърдят, че е възможно да са камъни, за които законите на гравитацията не важат. Това е и една от причините американските астронавти да се откажат да летят до Червената планета.  Според изданието космическите проекти на НАСА са измама. Възможно било американците да снимат от Земята как астронавти „стъпват“ на Марс.  ", "date": "2018.12.13", "title": "Уфолози прегледаха подробно СНИМКИ от Кюриосити и откриха най-невероятното нещо (ВИДЕО)"}
{"url": "https://www.blitz.bg/ikonomika/tereza-mey-nazova-svoyata-misiya-sled-vota-na-doverie_news645461.html", "text": "Британският премиер Тереза Май, след като получи подкрепата на мнозинството консервативни депутати, заяви, че отсега нататък основната й задача е да осигури излизането на страната от ЕС.\"Нашата обновена мисия е да осигурим осъществяването на Брекзит, за който хората гласуваха, страната отново да бъде сплотена и да се изгради държава, която наистина работи в полза на всички\", каза тя.  Първата стъпка към постигането на целта е да се определи статута на Северна Ирландия след Брекзит, като се вземе предвид позицията на Камарата на общините по така наречения \"бекстоп\" (режимът за подкрепа на престоя на региона в рамките на Митническия съюз на ЕС и единния европейски пазар с началото на преходния период на Брекзит). Тереза Мей е уверила, че на най-близката среща на върха в ЕС възнамерява да постигне необходимите гаранции, които могат да намалят парламентарните опасения по този въпрос.  Припомняме, че след гласуването на вот на доверие на депутатите от Консервативната партия за Тереза ​​Май, тя успя да запази поста на лидер на партията и премиер на Великобритания. Превод и редакция: БЛИЦ  ", "date": "2018.12.13", "title": "Тереза Мей назова своята мисия след вота на доверие"}
{"url": "https://www.blitz.bg/ikonomika/gonim-li-yapontsite-prouchvane-na-evrostat-pokaza-zhivee-li-blgarint-v-pretpkani-kutiyki_news645500.html", "text": "Около 62% от младите българи във възрастовата категория 15-29 години, или близо две трети от младото поколение у нас в тези възрастови граници, живее в пренаселени жилищни условия, показват данни от анализ на Евростат за жилищните условия в страните от Европейския съюз (ЕС) през 2017 г.  Средният показател за наличието на тежки жилищни условия за младите европейци в ЕС е бил 27%. Пред нас по този показател се нарежда единствено Румъния, където 65% от младежите там на възраст 15-29 г. живеят в условия на пренаселеност.  Пренаселеността на жилищата у нас като цяло е била по-висока в градовете - 48%, в сравнение със селските райони, където пренаселеността е била 33%. Освен това по данни на НСИ, у нас около 1 млн. домакинства живеят в жилища, които се споделят от повече от едно семейство, т.е. в едно жилище съжителстват няколко поколения, като в големите градски центрове приблизително 6-8 човека живеят в двустаен апартамент от 60 кв.м.  Най-засегнати от нивата на пренаселеност са били домакинствата, които живеят в риск от бедност - 50% от българите с ниски доходи са страдали и от липса на нормални жилищни условия. Децата и тийнейджърите в подобни домакинства са били още по-потърпевши откъм нормални жилищни условия - 80% от подрастващите в условия на риск от бедност са страдали и от липса на нормални жилищни условия.  На този фон съществува и друга диспропорция - у нас има около 3,9 млн. жилищни единици (по данни на НСИ), но домакинствата у нас, които са около 3 милиона - обитават 2,7 млн. жилища, т.е. съществува огромен жилищен излишък от близо 1,2 млн. жилища. В градските райони у нас има незаети около 650 000 жилища - 25% от жилищния фонд в градовете, а в селските райони - около 580 000 или 43% от жилищата в селата. Тази статистика включва както вилни имоти, които не се ползват целогодишно, така и необитаеми с години имоти, които обаче имат собственици.     Само в столицата и областта незаетите жилища са около 200 000, в Бургас - около 120 000, във Варна - 80 000 и т.н.  Около 27% от младите европейци на възраст 15-29 години или един от всеки четирима жители на ЕС в тази възрастова категория, са били принудени да живеят в пренаселени жилища, показват данните на Евростат.  Като цяло в пренаселени жилища живеят общо около 17% от домакинствата в ЕС-28, отчита европейската статистика. Най-нисък е бил делът на младите европейци на възраст 15-29 години, които живеят в пренаселени жилища в Малта - едва 4%, в Кипър и Ирландия - по 6 на сто, в Белгия - 8%, в Холандия и Испания - по 10% и др.     На другия полюс по този показател са били Румъния - 65%, България - 62%, Унгария - 57%, Хърватия - 55%, Полша и Латвия - по 50% и др. Т.е. близо една четвърт от държавите-членки са имали процент на пренаселване за младите хора през 2017 г., който е бил по-висок от средния за ЕС (27%).     Сред тях Словакия, Латвия, Полша, Хърватия, Унгария, България и Румъния са имали данни за повече от половината от младото население, което е живяло в пренаселени домакинства.     Според показателите на Евростат, човек се счита за пребиваващ в пренаселено домакинство, ако домакинството не разполага с минимален брой стаи, които да съберат под един покрив следните варианти: по една стая за домакинство, по една стая за лице над 18 години, по една стая за две деца под 12 години, както и по една стая за две лица от един и същи пол между 12-17 години, уточнява анализът на Евростат. ", "date": "2018.12.13", "title": "Гоним ли японците? Проучване на Евростат показа живее ли българинът в претъпкани кутийки"}
{"url": "https://www.blitz.bg/ikonomika/ispaniya-likuva-minimalnata-zaplata-s-nevizhdan-skok-ot-22-godini-nasam-motivt-na-upravlyavashchite-e-ubeditelen_news645499.html", "text": "Минималната работна заплата в Испания ще бъде увеличена от началото на 2019 година с 22 процента до 1050 евро месечно, обяви днес премиерът Педро Санчес, цитиран от Ройтерс.   ”Богата държава не може да си позволи да има бедни работещи“, обясни социалистът Санчес и посочи, че увеличението ще е найголямото от 1977 година.  То ще влезе в сила по силата на правителствен указ, защото социалистите, които управляват с правителство на малцинството, още не могат да си осигурят достатъчно парламентарна подкрепа за проекта им за бюджет за идната година. ", "date": "2018.12.13", "title": "Испания ликува: Минималната заплата с невиждан скок от 22 години насам, мотивът на управляващите е убедителен"}
{"url": "https://www.blitz.bg/obshtestvo/13-dekemvri-1941-godina-simvolichnata-voyna-na-blgariya_news645484.html", "text": "На 13 декември 1941 г. България обявява война на САЩ и Великобритания. Това се налага от нашите съюзнически задължения към Третия райх.На 5 юни 1942 г. от своя страна САЩ също обявяват война на Царство България. На 12 юни 1942 г. 13 тежки бомбардировача за далечно действие Б-24 Либърейтър, базирани на летище Файд на Суецкия Канал, прелитат над Средиземно море, Турция и Черно море, минават над сушата в района на Констанца и бомбардират нефтения район на Плоещ. Повредите по рафинериите са незначителни. ПВО и изтребителната авиация на Луфтвафе и румънските ВВС не реагират. Това е първият удар на американската стратегическа авиация в дълбочина на континента.  През есента на 1943 г., в резултат от успешния съюзнически десант в Сицилия, територията на Южна Италия довежда до попадането на Балканите в обсега на съюзническата авиация. Започват бомбардировките на България, продължили от 20 октомври 1943 г. до 17 септември 1944 г. Бомбардирани са и градове в анексираните части на Югославия, след предварително съгласуване с Тито.", "date": "2018.12.13", "title": "13 декември 1941 година: Символичната война на България"}
{"url": "https://www.blitz.bg/lyubopitno/astrologt-ivelina-pencheva-svetva-izbyagvayte-izkusheniyata-i-sblaznite_news645487.html", "text": "28-ят слънчев ден е на земните тайнства. Това е тежък ден, когато от Земята започват да излизат нечисти Духове. Той е подходящ за алхимия, за откриване на тайни, за споменаване Душите на починалите. По усещанията на тялото днес може да се съди за състоянието на човешката душа, пише астрологът Ивелина Пенчева в хороскопа си, цитирана от tribune.bg.  „Днес нещата са точно на обратно. Според слънчевият календар, ако човек усеща някаква тежест, сега това е нормално, но ако усеща лекота, подем на силите, това не е добре и може да свидетелства за вселяване в човека на бесове (тъмни сили). Наблюдавайте себе си. Това е ден на битка със злото. Откажете се от всички важни дела“, съветва астрологът.   „Да не се започва нищо ново. Хубаво е да изчистите всичко наоколо – жилището, тялото, Душата, да се борите с паразитите и други злини. Добре е да се заемете с приготвяне на билкови настойки и лекарства, но те не трябва да се ползват сега. Проявете внимание и загриженост към близките си. С благодарност приемайте всяка помощ“, добавя Ивелина Пенчева.  28-ят ден е и подходящо време за отработване на негативната карма, за решение на минали проблеми. Добре е за уединение, медитации. Полезно е да се медитира.   „В никакъв случай не се поддавайте на провокации и отбягвайте изкушенията и съблазните през деня. Не се препоръчва да се осквернява земята (чрез плюене, храчене, секнене, хвърляне на отпадъци), но може да се работи с нея. Не трябва да се желае злото на никого. Да не се убиват животни. Не трябва да се пролива кръв и да се осквернява въздуха“, предупреждава астрологът.  „Не се препоръчва да се гълтат таблетки в големи количества и да се започва сериозно лечение. По възможност да се отложат и операциите. Не е добре да се разболеете в този ден. Неблагоприятно е да се пуска кръв, да режете от косите си, се бръснете, да боледувате. Дори сексуалните контакти са неблагоприятни“, добавя тя.  „На приготвянето на храната е нужно да се отдели специално внимание. Подходящо е разделното хранене. Да не се яде месо. Добре е да се опече пресен хляб. Може да пийнете алкохол, за предпочитане вино, но в малки количества и то във втората половина на деня“, съветва Ивелина Пенчева.  „Цветовете, които можете да използвате в облеклото са черен, тъмно-син и кафяв. Да се избягват жълто, червено и оранжево. Жените, които в този ден са неразположени и болните хора трябва да носят защитни цветове, например сиво“, предупреждава астрологът.  Сънищата могат да бъдат тежки и пълни с кошмари, добавя тя. ", "date": "2018.12.13", "title": "Астрологът Ивелина Пенчева съветва: Избягвайте изкушенията и съблазните"}
{"url": "https://www.blitz.bg/lyubopitno/ne-propuskayte-tazi-noshch-ni-chaka-golyamo-zrelishche-v-nebeto_news645496.html", "text": "В четвъртък вечерта, 14 декември, е максимумът на метеорния поток Джеминиди. Това е вторият по големина годишен метеорен поток в звездното небе.   Условията тази година са много добри и ще са видими през нощта от петък до събота при ясно време с просто око до около 100 \"падащи звезди\" на час, пише nauka.offnews.bg Метеорният поток Джеминиди се наблюдава от 4 до 17 декември. Джеминидите са кръстени на съзвездието Близнаци (Gemini - Джемини), откъдето като че ли \"идват\" метеорите, място, което астрономите наричат радиант. Този зодиакален знак вечер е над източния, а сутрин - над западния хоризонт. Метеорният поток състои от отломките на астероида, а може би изгасналата комета, Фаетон (3200 Phaethon). Обикаляйки около Слънцето, Земята пресича облака от отломки и затова виждаме този метеорен поток всяка година около една и съща дата. Джеминидите се характеризират с големия си брой, яркост, жълтеникав цвят и късите следи, които оставят зад себе си. \"Падащите звезди\" са светлини, които понякога се появяват в звездното небе. Но те нямат нищо общо със звездите. Тяхната причина са космически отломки, често не по-големи от песъчинка, които изгарят в атмосферата на Земята на около 100 километра над главите ни. Поради високите скорости на космическите отломки, въздухът пред тази песъчинка се компресира, нагрява се до блясък, който виждаме като метеор. Скоростите на Джеминидите са средно около 125 000 км/час. Пикът на Джеминидите е сравнително кратък - по-малко от 24 часа, но тъй като луната залязва преди полунощ, астрономическите условия са благоприятни тази година. Според timeanddate.com броят на метеорите през нощта се увеличава от около 50-60 на час около полунощ на югоизток) до 80-120 на час около 6 часа (на запад). Не е необходимо специално оборудване за наблюдение на метеорите - ясно небе и топло облекло са достатъчни. Както и тъмно място, за да се видят и по-бледите метеори.", "date": "2018.12.13", "title": "Не пропускайте! Тази нощ ни чака голямо зрелище в небето"}
{"url": "https://www.blitz.bg/svyat/britanski-ucheni-biyat-alarma-edin-ot-nay-golemite-delikatesi-izchezva_news645504.html", "text": "Трюфелите има опасност да изчезнат. За това предупреждават британски учени, които изтъкват като причина глобалното затопляне, информира БНТ.   Трюфелите са неотменна част от някои от най-изисканите ястия. Цената им обаче непрекъснато расте и към момента черният трюфел се търгува за около хиляда паунда за килограм. Изчисленията показват, че през следващите две десетилетия общата стойност на индустрията с трюфели може да достигне 4,5 млрд. паудна. Цената на трюфелите е толкова висока заради тяхната деликатност. Нужни са години, за да се стигне до истинска реколта от този вид гъби. А те растат, само ако всичко е наред. Пол Томас, изследовател от Университета на Стърлинг: \"Критичният период за този зимен трюфел са летните месеци. Самият трюфел започва да се оформя в края на зимата и началото на пролетта и започва да расте бавно през лятото. Следва периодът на узряването и едва следващата зима може да се събира и яде. Трюфелите се нуждаят от влага в почвата. Заради климатичните промени през последните години времето е горещо и сухо и това спира растежа им. И няма трюфели.\" На търсачите на трюфели понякога са необходими дни и дори седмици, за да ги намерят с помощта на специално обучени кучета. Ще има ли обаче какво да търсят? Учените се опитват да направят прогнози. Пол Томас, изследовател от Университета на Стърлинг: \"Работим върху два модела наклиматични промени. А между двата сценария има между 78 и 100 процента спад на продукцията. Това е огромен срив.\" През 2014 г. доклад на екип от изследователи от университета на Валенсия доказва, че 25% от световното производство на черен трюфел идва от испанския район на Теруел. Продукцията на трюфели в Испания през същата година е билa около 40 тона. За сравнение, продукцията във Франция по това време е билa между 40 и 50 тона. А Южна Франция е мястото, което осигурява 45% от световните количества черен трюфел. ", "date": "2018.12.13", "title": "Британски учени бият аларма: Един от най-големите деликатеси изчезва"}
{"url": "https://www.blitz.bg/layfstayl/svetski/luiza-grigorova-s-grandiozen-gaf-i-promyana-v-zhivota-si_news645382.html", "text": "Тотален гаф с външния си вид е допуснала Луиза Григорова. Актрисата изглежда потресаващо зле с новата си прическа, на която в началото много се радваше. От есента бившата моделка е с така нареченото омбре, което представлява изсветляване на косата по цялата й дължина без корена. Подобен тип прическа обаче не отива на всеки, защото е възможно светлите тонове да не подхождат на цвета на кожата.   Такъв е случаят и с Луиза, чиято коса е вече с по-скоро морковен цвят, който категорично не й стои добре. Кожата на актрисата е много светла,  подобни багри не й отиват, пише  Фрапантна грешка е начинът, по който омбрето е направено. За да стои добре, трябва да има плавно преливане между изсветлената част и естествения цвят на косата.  При Луиза то липсва. Заради обезцветяването косата на Григорова е станала още по-опърпана, тънка, накъсана и цъфтяща.", "date": "2018.12.13", "title": "Луиза Григорова с грандиозен гаф и промяна в живота си"}
{"url": "https://www.blitz.bg/svyat/komshiite-shche-pokoryavat-kosmosa-erdogan-szdade-kosmicheska-agentsiya-na-turtsiya_news645515.html", "text": "Турският президент Реджеп Тайип Ердоган официално учреди Космическа агенция на Турция, която ще се финансира от държавния бюджет.   Това се казва в президентски указ, който е публикуван днес в правителствения „Ресми газете“ - техния държавен вестник. Агенцията се създава чрез окрупняване и превръщането в автономна структура на Главното управление по въпросите на авиацията и Космоса към Министерството на индустрията и технологиите.  В целите на агенцията влиза „разработването и реализирането на национална космическа програма“. ", "date": "2018.12.13", "title": "Комшиите ще покоряват Космоса! Ердоган създаде Космическа агенция на Турция"}
{"url": "https://www.blitz.bg/obshtestvo/stolitsa/panoramno-video-ot-dron-na-remontiranite-gradinki-pred-sv-sedmochislenitsi-plslaveykov-i-ulgraf-ignatiev_news645527.html", "text": "Видео кадри от птичи поглед, заснети с „Дрон Репортер“, показват ремонтираните градинки пред „Св. Седмочисленици“, площад „Славейков“ и ул. „Граф Игнатиев“ в центъра на София. Реконструкцията на обектите се ръководи от Столична община.  ", "date": "2018.12.13", "title": "Панорамно ВИДЕО от дрон на ремонтираните градинки пред „Св. Седмочисленици“, пл.„Славейков“ и ул.„Граф Игнатиев“"}
{"url": "https://www.blitz.bg/svyat/uzhasna-novina-sled-atentata-v-strasburg_news645601.html", "text": "Трима вече са загиналите след нападението с огнестрелно оръжие във френския град Страсбург, след като един от пострадалите почина от раните си. Това съобщи парижката прокуратура.   Извършителят на атентата в Страсбург е заявил, че е искал да отмъсти за гибелта на радикални ислямисти в Сирия, съобщи френската телевизия BFM, като се позова на показанията на шофьор на такси, който твърди, че е бил принуден да откара заподозрения от мястото на атентата до квартал, където нападателят е възнамерявал да се скрие от полицията. Във вторник вечерта 29-годишен жител на Страсбург откри огън на коледния базар в центъра на града. В резултат на атаката трима души загинаха, а 13 бяха ранени. Говорителят на френското правителство Бенжамен Гриво заяви, че силите за сигурност опитват да заловят стрелеца жив или мъртъв. Общо 700 полицаи участват в операцията по издирването на Шекат. Междувременно стана ясно, че френското правителство е призовало демонстрантите, известни като \"жълтите жилетки\", да не протестират този уикенд след нападението на коледния базар в Страсбург.", "date": "2018.12.13", "title": "Ужасна новина след атентата в Страсбург!"}
{"url": "https://www.blitz.bg/svyat/erdogan-obyavi-istoricheska-novina-za-turski-potok_news645606.html", "text": "Турция започва строителството на наземна част от газопровода „Турски поток“ на територията на държавата. Това заяви днес турският президент Реджеп Тайип Ердоган.   Ердоган представя днес плана за действие за предстоящия нов 100-дневен период от работата на новото правителство след преминаването към президентска система на управление.  Започваме строителството на наземната част на „Турски поток“ на наша територия, каза турският президент, цитиран от Анадолската агенция. ", "date": "2018.12.13", "title": "Ердоган обяви историческа новина за \"Турски поток\""}
{"url": "https://www.blitz.bg/svyat/katastrofa-s-bezhantsi-sled-byasna-politseyska-gonka-v-grtsiya-trima-sa-mrtvi_news645613.html", "text": "Трима мъртви и шест ранени е равносметката от преследване между полиция и камион с нелегални мигранти.Инцидентът е станал малко преди град Кавала в посока Солун. Трафикантите са игнорирали сигнала на властите да спрат и продължили да се движат с висока скорост. За да не попаднат в полицейския капан, отклонили курса, вследствие на което автомобилът се е преобърнал на пътя. След инцидента трима нелегални имигранти са мъртви, докато други 6 са сериозно ранени.    ", "date": "2018.12.13", "title": "Катастрофа с бежанци след бясна полицейска гонка в Гърция, трима са мъртви"}
{"url": "https://www.blitz.bg/svyat/makron-nikoya-strana-ne-mozhe-da-vrvi-napred-ako-ne-se-vslushva-v-osnovatelniya-gnyav-na-svoya-narod_news645633.html", "text": "Никоя страна не може да върви напред, ако не се вслушва в основателния гняв на своя народ. Това заяви френският президент Еманюел Макрон при пристигането си днес в Брюксел за срещата на върха на ЕС, предаде Франс прес. Той подчерта, че за него Европа никога няма да е по-важна от исканията на френския народ, допълва Ройтерс.   \"Никоя страна не може да постигне напредък, ако не се вслушва в основателния гняв на своя народ. Този гняв се изразява навсякъде в Европа\", каза Макрон. \"Няма да допусна сблъсък между европейския проект, в който вярвам, и стремежите, които смятам за основателни. Мисля, че двете неща могат да бъдат помирени и точно това се опитваме да постигнем\", каза Макрон. Данъчните облекчения и другите мерки, които Макрон предложи, за да уталожи гнева на \"жълтите жилетки\", вероятно ще увеличат бюджетния дефицит на Франция и той ще превиши прага от три процента от БВП, установен от Европейската комисия, отбелязва Ройтерс. Днес френският премиер Едуар Филип заяви, че на 19 декември правителството може да обсъди проект за закон с мерките, предложени от Макрон в отговор на протестите на \"жълтите жилетки\". Идеята е възможно най-скоро проектът да бъде представен в двете камари на парламента и приет до края на парламентарната сесия.", "date": "2018.12.13", "title": "Макрон: Никоя страна не може да върви напред, ако не се вслушва в основателния гняв на своя народ"}
{"url": "https://www.blitz.bg/svyat/peti-arestuvan-vv-vrzka-s-atakata-v-strasburg-oshche-izdirvat-atentatora_news645642.html", "text": "Пети човек беше арестуван във връзка с нападението на коледния базар в Страсбург, потвърдиха френски прокурори пред ДПА. Арестуваният не е от семейството на нападателя, идентифициран като Шериф Шекат, на 29 години, казаха държавните обвинители. Четиримата арестувани по-рано бяха родителите на Шекат и двама от братята му.   Приключила е полицейската операция в квартал на Страсбург, където нападателят е бил видян за последно, предаде Асошиейтед прес. Не се съобщава дали това е довело до някакви резултати. Представител на полицията по-рано каза, че силите за сигурност, заедно с елитната специална част РАИД са предприели действия \"само по предположение\", че заподозреният Шериф Шекат може да се укрива в сграда в района.  Властите съобщиха, че във вторник вечерта шофьор на такси е оставил Шекат в квартал Нойдорф, южно от центъра на града. Тази вечер в Страсбург се очаква да пристигне френският министър на вътрешните работи Кристоф Кастанер.  ", "date": "2018.12.13", "title": "Пети арестуван във връзка с атаката в Страсбург, още издирват атентатора"}
{"url": "https://www.blitz.bg/svyat/izvnredna-novina-ot-okrvaveniya-strasburg-video_news645622.html", "text": "Елитни части към френската полиция провеждат операция в квартал Neudorf в Страсбург. Това съобщи фотограф на \"Ройтерс\".    Властите организираха мащабна акция за издирване на нападателя, който уби трима души при атака на коледен базар.   Елитните части от звеното RAID претърсват адреси на улица в квартала. Други полицаи са обезопасили периметъра в квартала.  Не е ясно дали операцията е свързана с издирвания стрелец или е отделна акция.  29-годишният Шериф Шекат извърши терористична атака на коледния базар в Страсбург във вторник вечерта. Втори ден полицията провежда мащабна операция по издирването на Шекат в Източна Франция. Нападателят е в списък с имената на хора, които представляват потенциална заплаха за сигурността на Франция. Известно е, че 29-годишният се е радикализирал в затвора. Париж потвърди, че нападението е тероризъм.  Трима души загинаха при атаката във вторник вечерта.    ", "date": "2018.12.13", "title": "Извънредна новина от окървавения Страсбург (ВИДЕО)"}
{"url": "https://www.blitz.bg/zdrave/zdravni-novini/v-las-vegas-mladezh-se-khvana-na-bas-za-100-000-che-shche-izkara-1-mesets-v-absolyutna-tmnina-i-eto-kakvo-mu-se-sluchi_news645456.html", "text": "Преди известно време в Лас Вегас бе сключен необикновен облог. Мъж се съгласи да изкара цял месец в абсолютна тъмнина срещу 100 000 долара. Точно толкова обещал да му заплати неговият приятел и професионален играч на покер Рори Янг.  Необикновеният облог започнал да се изпълнява на 21 ноември, когато млад мъж на име Рич Алати приел предизвикателството и влязъл в тъмната стая. Там имало матрак за спане, тоалетна, хладилник, вана и душ.   Според условията на облога в стаята властвала абсолютна тъмнина 24 часа в денонощието. Без електронни прибори. Без светоизлъчващи устройства. Дори лампичката в хладилника не светела. Пълна тъмнина и изолация.  ", "date": "2018.12.13", "title": "В Лас Вегас младеж се хвана на бас за $100 000, че ще изкара 1 месец в абсолютна тъмнина и ето какво му се случи"}
{"url": "https://www.blitz.bg/svyat/nemski-geofizitsi-nad-nay-golemiya-grad-v-zapadna-aziya-e-nadvisnala-ogromna-katastrofa_news645226.html", "text": "Иранската столица, с население от 15 милиона души, потъва под земята и може би това е необратимо. Учените от Геофизичния изследователски център в Германия, използвайки спътникови данни от 2003 до 2017 г. и благодарение на метода на спътниковата радарна интерферометрия, са установили, че дори относително умерените потъвания достигат 5 сантиметра. На някои места градът потъва с повече от 25 сантиметра годишно.Причините според тях се коренят в изчерпването на подземните води. \"През последните десетилетия бързият растеж на населението, съчетан с развитието на градовете и промишлеността, увеличи нуждата от водоснабдяване в района на Техеран\", обясняват авторите.  За влошаващата се ситуация свидетелстват пукнатини в земята и стените, повредите по сгради и движение на земята. Учените призовават за по-добро управление на водите в региона. \"Ако ефективното управление на подземните води не се осъществи, продължаващото потъване на Техеран се очаква да доведе до по-нататъшни проблеми за инфраструктурата\", се казва в статията Remote Sensing of Environment.  Това са може би най-високите показатели на понижаване на повърхността в света. Според изследователите, бързо развиващата се икономика на Техеран, нарастването на населението в столицата от 60-те години на миналия век, както и изграждането на множество язовири за селското стопанство в региона, доведоха до създаването на повече от 32 000 кладенци, които са изчерпали водоносните слоеве на региона до 2012 г. Потребностите на 15 милиона жители са изчерпали водоносните слоеве близо до повърхността и са довели не само до недостиг на вода, но и до драматично намаляване на нивото на земната повърхност.  Средното ниво на подземните води в Техеран е спаднало с около 12 метра. Такова бързо намаляване води до уплътняването на земния слой. Това води до пукнатини в земята и влошаване на сградите. Превод и редакция: БЛИЦ  ", "date": "2018.12.13", "title": "Немски геофизици: Над най-големия град в Западна Азия е надвиснала огромна катастрофа"}
{"url": "https://www.blitz.bg/svyat/amerikanets-zasne-na-video-zagadchno-gigantsko-sshchestvo-i-udivi-mrezhata_news645462.html", "text": "Видеоклипът, който можете да видите по-надолу, направи голямо впечатление в мрежата и бе публикуван в YouTube канала MountainBeastMysteries, посветен на намирането на загадъчни същества, по-специално на известния снежен човек.Съобщава се, че видеото е направено някъде в северната част на американския щат Минесота.  Кадрите показват семейство, събрано около коледната елха: очевидно някой е пристъпил към зимните празници твърде рано, но това не е нещо необичайно за декември. Членовете на семейството дори не осъзнават, че коледната елха ще им поднесе истинска изненада: американците ще трябва да се сблъскат тази вечер с нещо наистина необяснимо.  В даден момент, жената, която снима събирането на близките хора, случайно насочва обектива на видеокамерата към прозореца. Оказва се, че навън има висока и космата човекоподобна фигура, която минава през покритата със сняг градина на задните си крака. Когато удивените американци излезли навън, те забелязали, че гигантът се отправя бързо в посока към гората, която се намира близо до дома им.  Кучето на семейството се втурва след чудовището със силен лай, но веднага се връща, без очевидно да иска да влезе в схватка с такъв силен противник. Тъмният непознат изглежда отдалеч като прочутия силует на Голямата стъпка и затова много от потребителите в интернет не се съмняват, че легендарното същество се е приближило до дома на семейството, особено след като в тази област няма големи маймуни, а пък това същество очевидно не прилича на мечка.  Превод и редакция: БЛИЦ     ", "date": "2018.12.13", "title": "Американец засне на ВИДЕО загадъчно гигантско същество и удиви мрежата"}
{"url": "https://www.blitz.bg/intsidenti/plen-shash-spetschasti-v-germaniya-nakhlukha-s-shchurm-v-apartamenta-na-pensionerka_news645455.html", "text": "Отряд от спецполицаи в западната част на Германия са объркали адреса и по погрешка влезли с щурм в къщата на 88-годишна пенсионерка, съобщава The Local.Тежковъоръжените полицаи са разбиха вратата на дома на Хелга Макенбах в град Люденшайд и хвърлили светошумова граната. След това служителите на реда влезли едновременно в апартамента й през вратата и балкона на втория етаж. Те били много изненадани, когато видели домакинята, събудена от шума в коридора.  Възрастната жена почерпила с кафе и коледни сладкиши спецполицаите. От полицията са съобщили пред журналистите, че тя е останала спокойна по време на целия инцидент.  След като изпили кафе, полицаите се върнали към изпълнение на задълженията си и поправили грешката си. Членът на бандата на мотоциклетистите, които търсели, живеел наблизо и бил арестуван в същата нощ.  Говорител на полицията казва, че щетите в дома на Макенбах все още не са изчислени, но ще бъдат напълно възстановени. Все още не е ясно какво  е причинило тази грешка. Превод и редакция: БЛИЦ  ", "date": "2018.12.13", "title": "Пълен шаш: Спецчасти в Германия нахлуха с щурм в апартамента на пенсионерка"}
{"url": "https://www.blitz.bg/obshtestvo/eto-kolko-chesto-se-polivat-tsvetyata_news645457.html", "text": "Цветята са красиво допълнение към интериора на всеки дом. Стайните растения внасят в жилището уют, хармония, положителна енергия и добро настроение. Също така помагат за пречистване на въздуха.Растенията увеличават кислорода и притежават способността им да поглъщат въглероден диоксид в дома. Доказано е, че само няколко саксии със стайни растения могат да направят въздуха с 40 % по-чист.  Разбира се, грижата за цветята е ключът към техния дълъг живот. Растенията се нуждаят от светлина, подходящо място без въздушни течения, достатъчна влажност и подхранване. В тази връзка поливането на цветята е от голямо значение.  Количеството и честотата на поливането им зависят от много неща, като околната температура, годишният сезон, почвата, големината на саксията и мястото и, фазата на развитие на растението.  Най-често цветята се поливат през лятото. Тогава те се нуждаят от всекидневно напояване пулверизиране с вода. През есента поливанията се разреждат, а през зимата се намаляват до едно-две седмично. В периода на растеж цветята се нуждаят от повече вода.  Когато растежът спре поливанията се намаляват. По време на цъфтеж растенията се нуждаят от по-често поливане. Има няколко признака по които може да се прецени нуждата от вода.  Когато листата започват да растат по-бавно, започнат да губят цвета си, пожълтеят, изсъхнат и накрая окапят. Различните видове цветя в зависимост от вида си имат различна нужда от влага. Едни са сухолюбиви, а други не търпят засушаване.  Водата, с която се поливат цветята, е хубаво да е престояла поне един ден да е с минимум седем градуса по висока от стайната температура. Най-подходяща за поливане е дъждовната или снежната вода.  Доказано е благоприятното влияние на снежната вода върху цветята. Поливани с нея, те ускоряват своят растеж и развитие. През лятото поливане на цветя трябва да се прави вечер, защото през нощта водата се изпарява по-малко, а през късните есенни дни и зимата-cyтpин.  Грижата за цветята включва и оросяване. По-този начин се повишава влажността на въздуха и се почиства прах, полепнал по листата им.  Източник: ezine.bg ", "date": "2018.12.13", "title": "Ето колко често се поливат цветята"}
{"url": "https://www.blitz.bg/svyat/vizhte-krasavitsata-koyato-vze-titlata-za-krasota-v-stolitsata-na-kazakhstan-snimki_news645463.html", "text": "В столицата на Казахстан се състоя 20-ият юбилеен конкурс \"Мис Астана-2018\". Титлата за красота тази година стана притежание на 17-годишната Еркеназ Сейфула. Момичето учи в Казахския университет по технологии и бизнес. Сега тя ще представи столицата на предстоящия конкурс \"Мис Казахстан\" и ще пътешество до Европа, информира NUR.KZ.\"Аз съм все още в шок, сълзите в очите ми ми напират да излязат. Много се радвам, че по такъв начин завърши този ден. Благодаря много на цялото ми семейство и приятели за тяхната подкрепа\", коментира красавицата победата си.  Тя разкри пред журналисти, че наскоро е участвала в конкурс за красота в университета си и е спечелила голямата награда.  Еркеназ Сейфула също така е казала, че все още няма възлюбен и сърцето й е свободно.  За короната на \"Мис Астана-2018\" се бориха 20 момичета на възраст от 16 до 22 години. Превод и редакция: БЛИЦ  ", "date": "2018.12.13", "title": "Вижте красавицата, която взе титлата за красота в столицата на Казахстан (СНИМКИ)"}
{"url": "https://www.blitz.bg/obshtestvo/v-blgariya-e-nay-visokata-statuya-na-deva-mariya-s-mladenetsa-v-sveta-snimki_news645460.html", "text": "Най-високата в света статуя на Пресвета Дева Мария с Младенеца е издигната с почит, любов и признателност към Божията майка. Монументът се намира в град Хасково и е открит през 2003 г. с водосвет от митрополит Арсений. През 2005 г. е вписан в книгата Световните рекорди на Гинес, а от 2009 г. е и в листата на Стоте национални туристически обекта на България.Автори на статуята са Петьо Александров, Никола Стоянов и колектив. Изработена е от полимер-бетон и тежи 120 тона. Общата височина на монумента е 32,8 м, а притегателното му излъчване се допълва от изградения вътре в основата му параклис Рождество Богородично.  От хълма Ямача, на който се извисява статуята, се разкрива запленяваща панорама на целия град. Идеята за построяването на Монумент Пресвета Богородица е на община Хасково и се осъществява изцяло с дарения от хасковската общественост.  Символът не е избран случайно - Божията Майка винаги се е считала за покровителка на града. В хилядолетната му история Рождество Богородично се е почитал като един от най-големите празници, а с решение на Общинския съвет 8 септември става и Ден на Хасково.  Източник: Туристически портал-Хасково", "date": "2018.12.13", "title": "В България е най-високата статуя на Дева Мария с Младенеца в света (СНИМКИ)"}
{"url": "https://www.blitz.bg/layfstayl/za-damite/kim-kardashiyan-si-prizna-gnusna-svoya-tayna-predi-da-si-legne-tya-ne_news645317.html", "text": "Риалити звездата Ким Кардашиян винаги е в светските обективи. В повечето случай тя „блести“ със скандални случки.   Както вече от   писаха преди време  . Малко преди това пък  . Сега обаче Кардашиян успя пак да остави всички безмълвни. До това се стигна, след като в телевизионно предаване призна за своя гнусна тайна. Реалити звездата призна, че преди съм (не) прави нещо, което всяка жена знае, че е направо забранено и чак опасно.", "date": "2018.12.13", "title": "Ким Кардашиян си призна гнусна своя тайна! Преди да си легне, тя не..."}
{"url": "https://www.blitz.bg/zdrave/khirurzi-ot-indiya-stanakha-znamenitosti-zaradi-tova-selfi-ot-operatsionnata-s-video_news645522.html", "text": "Екип от хирурзи си направиха звездно селфи, след като бе извършена успешна операция по разделянето на сиамски близнаци, пише „Дейли мейл“. Бебетата, които са момиченца и са едва на три дни, са тежали само 7 кг. Те са били съединени в областта на стомаха.   Лекарите в Индия са успели да убедят родителите, че операцията по отделяне е най-добрият вариант, въпреки страховете им.  Ражданията на сиамски близнаци, чиято кожа и вътрешни органи са съединени заедно, са редки. Смята се, че те се появяват само веднъж на всеки 200 000 раждания. Приблизително 40 до 60% от сиамските близнаци се раждат мъртви, а при около 35% от случаите оцеляват само един ден.  ", "date": "2018.12.13", "title": "Хирурзи от Индия станаха знаменитости заради това СЕЛФИ от операционната с... (ВИДЕО)"}
{"url": "https://www.blitz.bg/svyat/uchenite-nazovakha-nay-brzoto-sshchestvo-na-zemyata_news645465.html", "text": "Тропическата мравка Mystrium camillae е способна да развие скорост от над 90 метра в секунда, установиха ентомолози. Това прави движенията му най-бързите на Земята. Изследователите разказват за откритието си в списанието Royal Society Open Science.Mystrium camillae обитават Югоизточна Азия и Австралия. Те живеят под земята или в дървесни стволове. Тези мравки са развили необичайно поведение за защита и нападение - имат широка глава и дълги назъбени челюсти (мандибу.и), с които бързо нанасят удари на врага си за 0,5 милисекунди.  Мравките се хранят с хемолимфа на личинките си, като ги ухапва, но не причинява смърт - затова ги наричат и ​​Дракула мравки.  За да се изясни как работят мандибулите на мравките, учените са използвали рентген и високоскоростни камери, способни да получат над 480 000 кадъра в секунда. Както се оказало, челюстите на тези мравки ускоряват до 320 километра в час за 0.000015 секунди. В същото време силата на техния удар е толкова висока, че контактът с мандибулите преобръща и зашеметява термитите и други по-големи насекоми. Превод и редакция: БЛИЦ  ", "date": "2018.12.13", "title": "Учените назоваха най-бързото същество на Земята"}
{"url": "https://www.blitz.bg/intsidenti/reka-ot-shokolad-zalya-ulitsa-v-germaniya-snimki_news645466.html", "text": "По-малко от две седмици останаха до Коледа, празник, при който хората си дават много сладкиши, а в коледните пазари в Европа продават шоколадови изделия. И поради тази причина авария в една фабрика в германския град Верл бе особено силен удар за собствениците.Шоколадът е изтекъл и замръзнал на улицата, образувайки сладко площадче от около десет квадратни метра.  Пожарникарите пристигнали на мястото на \"сладкото извънредно положение\", което за няколко часа било изринато и изчистено.  Местното издание на Soester Anzeiger пише, че във фабриката се надяват да възобновят дейността си, а нейният директор Маркус Лаки е признал, че ако такава авария се бе случи няколко дни преди Коледа, това би било катастрофа. Превод и редакция: БЛИЦ  ", "date": "2018.12.13", "title": "Река от шоколад заля улица в Германия (СНИМКИ)"}
{"url": "https://www.blitz.bg/svyat/nov-eksperimentalen-polet-podgotvya-kompaniyata-na-miliardera-richard-bransn_news645467.html", "text": "Компанията \"Върджин галактик\" може още днес да извърши нов експериментален полет с космически кораб, който един ден ще транспортира туристи, предаде \"Франс прес\", цитирана от БНР. Компанията на милиардера Ричард Брансън се надява първа да осъществи подобни пътувания в космоса.От \"Върджин галактик\" оповестиха, че поредният експериментален полет на суборбиталния космически кораб \"Спейсшип 2\" от модела \"Юнити\" може да бъде извършен днес или по-късно в зависимост от метеорологичните условия. При предишния полет през месец юли корабът се издигна до височина 52 км. ", "date": "2018.12.13", "title": "Нов експериментален полет подготвя компанията на милиардера Ричард Брансън"}
{"url": "https://www.blitz.bg/svyat/mlada-krasavitsa-stana-vtora-zhena-na-drt-bogatash-sega-plache-gorchivo_news645468.html", "text": "29-годишна жителка на регион Туркестан в Казахстан е решила да сподели историята си. Жената е станала втора жена на мъж, който е 21 години по-възрастен от нея, съобщава alashainasy.kzКрасавицата разказва, че много съжалява за брака си, но не може да си тръгне от своя съпруг.  Според нейните думи, първата жена на съпруга й живее с по-малката си дъщеря, а по-голямата дъщеря учи в чужбина.  Втората жена знаела за семейството на избраника си и все пак се съгласила да се омъжи. Но сега тя иска да намери своето място в живота. Разказва, че съпругът й не й дава развод.  Съпругът ми не ме пуска. Постоянно казва: \"Всеки знае, че си ми \"втората\". Сега никой няма нужда от теб, никой няма да иска да се ожени за теб. Без мен ти ще пропаднеш, ще станеш проститутка\", споделя жената.  Тя признава, че е била привлечена от богатството на мъжа, и сега съветва младите момичета да бъдат по-внимателни, тъй като да си омъжена не е толкова страхотно, както си е представяла.  \"Момичета, не повтаряйте моите грешки! Не е нужно да се стремите да привлечете вниманието на чужд мъж. Не е нужно да мислите за парите му! При такива момичета като мен само външността е красива, а душите им ... А душите им се раздират от страдание и сърцата им кървят\" завършва тя горчиво. Превод и редакция: БЛИЦ  ", "date": "2018.12.13", "title": "Млада красавица стана втора жена на дърт богаташ, сега плаче горчиво"}
{"url": "https://www.blitz.bg/zdrave/us-ekspert-izbroi-6-neshcha-koito-da-pravite-predi-lyagane-za-da-se-naspite-dobre_news645495.html", "text": "Тъй като животът е все по-напрегнат, много хора се мъчат да заспят, докато прекарват часове, като се въртят в леглото. Но има прости неща, които можете да направите, преди да си легнете в спалнята, за да сте сигурни, че бързо ще заспите и ще получите пълноценна осемчасова почивка.   Австралийската диетоложка Джесика Сепел разкри шестте трика, които ще ви помогнат да възстановите естествения си капацитет за дълбок сън всеки път. Избягвайте кофеина след обяд Пиенето на чаша кафе може да помогне за сутрешното увеличаване на енергията. Но ако получавате твърде много кофеин през целия ден или ако го пиете в неподходящо време, може да разстроите съня си през нощта. Джесика каза, че трябва да избягвате всички форми на кофеин след обяд.", "date": "2018.12.13", "title": "US-експерт изброи 6 неща, които да правите преди лягане, за да се наспите добре"}
{"url": "https://www.blitz.bg/svyat/kheroint-veche-ne-e-nay-smrtonosniyat-narkotik_news645578.html", "text": "Синтетичният наркотичен аналгетик фентанил задмина хероина като най-смъртоносната дрога в САЩ. През 2016 г. е отнел живота на повече от 18 000 души. Това алармират от Националния център за здравна статистика, който е част от Центровете за контрол и превенция на заболяванията.  Последните данни са от 2016 г. Те показват, че 29% от смъртните случаи вследствие на свръхдоза са от употреба на фентанил.  Фентанилът е изключително силен обезболяващ и наркотичен аналгетик, който отне живота на звезди като Принс и Том Пети. Той е около 100 пъти по-силен от морфина.  Въздейства на мозъка като морфина или хероина, но е 50-100 пъти по-силен и лесно води до свръхдоза.  Броят на починалите от свръхдоза в САЩ се е утроил от 1999 г. до 2016 г. Смъртните случаи от свръхдоза фентанил са се удвоявали всяка година в периода 2013-2016 г. - \"от 0,6 на 100 000 души през 2013 г. до 1,3 през 2014 г., 2,6 през 2015 г. и 5,9 през 2016 г.\".  В същото време смъртните случаи от хероин и метамфетамин са се утроили от 2011 до 2016 г.  Хероинът е основният наркотик при случаи на свръхдоза от 2012 до 2015 г.  Болкоуспокояващо лекарство оксикодон е на върха през 2011 г. Кокаинът е втората или третата най-смъртоносна дрога. ", "date": "2018.12.13", "title": "Хероинът вече не е най-смъртоносният наркотик"}
{"url": "https://www.blitz.bg/zdrave/us-ucheni-alarmirat-tezi-produkti-koito-izpolzvame-vseki-den-sa-opasni_news645547.html", "text": "Екипът на проф. Ерика Хартман от Северозападния университет в Чикаго установи, че прахопочистващите препарати може да се окажат вредни за човешкото здраве, пише сайтът Phys.org.   Проф. Хартман и нейните сътрудници са анализирали образци от прах, взети от 42 спортни съоръжения, в които хората често влизат в контакт с пода и уредите и използват антимикробни салфетки.  ", "date": "2018.12.13", "title": "US-учени алармират: Тези продукти, които използваме всеки ден, са опасни"}
{"url": "https://www.blitz.bg/svyat/mvnr-s-danni-ima-li-postradali-blgari-pri-tezhkata-zhp-katastrofa-v-turtsiya_news645533.html", "text": "По данни на българското посолство в Анкара към момента няма данни за пострадали български граждани при железопътната катастрофа тази сутрин в Турция, съобщиха от МВнР.   При тежката катастрофа високоскоростният влак „Анкара – Коня“ с 206 пътници се е сблъскал със скорост около 80 км/ч с железопътна машина, която е извършвала контролни дейности на жп релсите в района на гара Маршандъз в град Анкара.  От страна на посолството е осъществена  връзка с полицията и близките болници, в които са настанени пострадалите.  Към момента екипите на бърза помощ, службата за бедствия и аварии, противопожарна безопасност и полиция обработват мястото на катастрофата. Официално е съобщено, че има 7 починали и 43-ма ранени, 3-ма от които в тежко състояние.  ", "date": "2018.12.13", "title": "МВнР с данни има ли пострадали българи при тежката жп катастрофа в Турция"}
{"url": "https://www.blitz.bg/intsidenti/stikhii/koshmar-v-grtsiya-novo-zemetresenie-raztrsi-ostrov-zakintos_news645516.html", "text": "Земетресение с магнитуд 4,4 по скалата на Рихтер е регистрирано тази сутрин в Йонийско море на северозапад от гръцкия остров Закинтос, съобщава в. \"Катимерини\".   Според първоначални данни на Атинския институт по геодинамика трусът е бил на дълбочина 13 километра. Няма данни за пострадали или разрушения.  Според Европейския средиземноморски сеизмологичен център магнитудът на земетресението е бил 4,9.  ", "date": "2018.12.13", "title": "Кошмар в Гърция! Ново земетресение разтърси остров Закинтос"}
{"url": "https://www.blitz.bg/svyat/pentagont-silno-obezpokoen-ot-operatsiyata-na-turskata-armiya-v-siriya_news645565.html", "text": "След като президентът на Турция Реджеп Тайип Ердоган даде сигнал за операция на турската армия в района източно от река Ефрат в Сирия, незабавно дойде и отговорът от САЩ, пише вестник „Газете Дувар”, цитиран от Фокус.   Той е лаконичен и категоричен: „Оценяваме подобно действие като неприемливо”. Говорителят на Пентагона Шон Робъртсън заяви, че „всякаква едностранна военна операция в Североизточна Сирия, особено в райони с американско военно присъствие, се оценява като силно обезпокоителна.”  „Предприемането на подобни стъпки са категорично неприемливи”, уточнява още говорителят на Пентагона, цитиран от „Газете Дувар”. ", "date": "2018.12.13", "title": "Пентагонът силно обезпокоен от операцията на турската армия в Сирия"}
{"url": "https://www.blitz.bg/svyat/zhltite-zhiletki-veche-i-v-khrvatiya_news645519.html", "text": "Продължаващите повече от месец протести на „жълтите жилетки“ във Франция въодушевяват за протести и хора в други страни, включително в Хърватия. Постигнатото от френските демонстранти доведоха до подобни протести и в други европейски държави като Белгия и Холандия, съобщават световните осведомителни агенции.  В социалната мрежа Facebook в Хърватия също вече е сформирана група „Жълти жилетки Хърватия“, чиито последователи засега са 10 000. Групата е създадена от извънпарламентарната партия \"Свободна Хърватия\".  Първите протести на хърватските „жълти жилетки“ са предвидени за тази събота в три хърватски града – Загреб, Пула и Риека.  Организаторите призовават на протестите всички, които не са доволни от социалното си положение и състоянието на политическия и обществен живот. ", "date": "2018.12.13", "title": "„Жълтите жилетки“ вече и в Хърватия"}
{"url": "https://www.blitz.bg/kriminalni/strashni-razkritiya-ot-svidetel-teroristt-ot-strasburg-otmshchaval-za-smrtta-na-svoite-islyamski-bratya-zaginali-v-siriya_news645536.html", "text": "Извършилият терористичния акт в Страсбург е заявил, че отмъщава за загиналите радикални ислямисти в Сирия, съобщи френският ТВ канал BFM. Телевизията, цитирана от Фокус, се позовава на показанията на шофьор на такси, с което се возил заподозреният от мястото на терористичното нападение до квартал, в който имал намерение да се скрие от полицията.   „Шофьорът твърди, че Шекат му е каза, че с разстрелването на хората в центъра на Страсбург той е мъстил за смъртта на своите „ислямски братя“, загинали в Сирия“, цитира ТВ каналът думите на свидетеля.  Във вторник вечерта 29-годишният жител на Страсбург откри огън в коледен базар в центъра на града. В резултат от терористичния акт загинаха трима души, а още 13 пострадаха. След престрелка с военен патрул, престъпникът е успял да избяга, германската и френската полиция продължават да го търсят, задействани са стотици полицаи и жандармеристи и няколко хиляди военни.  По данни на френската полиция, заподозреният Шериф Шекат е съден по 27 дела за престъпления във Франция, Германия и Швейцария. Той нееднократно е бил в затвори във Франция и Германия. Както съобщи в сряда прокурорът на Париж Реми Ейтс, в рамките на разследването са задържани четирима души, сред които бащата и двамата братя на заподозрения.   ", "date": "2018.12.13", "title": "Страшни разкрития от свидетел: Терористът от Страсбург отмъщавал \"за смъртта на своите ислямски братя, загинали в Сирия“"}
{"url": "https://www.blitz.bg/svyat/prvata-dama-na-sashch-izdade-kak-donald-trmp-vzima-resheniya_news645532.html", "text": "Първата дама на САЩ заяви, че не винаги е съгласна с тона на съпруга си. Мелания Тръмп често давала съвети на президента, но в крайна сметка той сам взимал решенията си.\"Иска ми се да имам повече време да гледам новини, но съм много заета с работата си. Въпреки това, знам точно какво се случва, следя и давам лични съвети на съпруга си. Понякога ме слуша, понякога не. Понякога се вслушва в съветите ми, че трябва да промени тона си. В крайна сметка, взема решенията си сам. Той знае отлично какви са последствията, но е достатъчно зрял, и е боец, който се бори за американския народ всеки ден\", споделя Мелания пред Fox News.   Първата дама разкри, че е уверена в победата на съпруга си и при следващи президентски избори.   Мелания сподели и кой е бил най-трудният момент за нея, след като стана първа дама на Америка.   \"Мисля, че опортюнистите, които използват моето име или това на семейството ми, за да се промотират и популяризират - от комици до журналисти, писатели, историци... Това е много грешно, но те много обичат да се фокусират върху слухове\", оплака се Мелания.   Попитана дали коментарите към съпруга й я афектират по някакъв начин, тя отговори, че не я боли.   \"Проблемът е в това, че те пишат история, която не е вярна. Подготвена съм за критиците и думите им, но правя само и единствено това, което смятам, че е правилно за страната и хората. За това искам да остана вярна на себе си и да слушам себе си. Правя само това, което трябва, за да живея пълноценно живота си всеки ден\", допълва Мелания Тръмп. Превод: БЛИЦ  ", "date": "2018.12.13", "title": "Първата дама на САЩ издаде как Доналд Тръмп взима решения"}
{"url": "https://www.blitz.bg/svyat/the-national-interest-ruskite-spetschasti-poluchikha-novo-superorzhie-video_news645560.html", "text": "Американското издание за геополитически анализи The National Interest пише, че руските спецчасти ще получат най-новата версия на тежкия автомат ШАК-12, калибър 12,7 милиметра.   Оръжието е създадено по поръчка на Федералната служба за сигурност (ФСБ) и има впечатляваща огнева мощ. Американското списание определя автомата като \"супероръжие\".  ШАК-12 е съвременен модел високоефективно нападателно оръжие за близък бой за подразделения за специални операции. Неговата основна задача е бързо и ефективно поражение на врага.  Служител от Централното конструкторско изследователско бюро на спортно-ловни оръжия е обяснил, че  ШАК-12 бил много специфичен автомат, който не е масов образец дори за спецчастите.      ", "date": "2018.12.13", "title": "The National Interest: Руските спецчасти получиха ново \"супероръжие\" (ВИДЕО)"}
{"url": "https://www.blitz.bg/zdrave/diagnostika-i-lechenie/mchitelna-bolka-bez-kray-8-greshki-pri-lechenieto-na-angina_news645209.html", "text": "Ангината е достатъчно сериозно заболяване. Нейните симптоми - висока температура (38-39 градуса), силно зачервяване, възпаление и болка в гърлото, която понякога затруднява дори преглъщането на слюнката, тежка интоксикация (човек го втриса, облива се в пот).   Освен това в сливиците в случай на ангина настъпват значителни и често необратими промени във формата им, което води до повторение на ангината и удължаване на мъчителните болки.  Ето защо не бива да допускате грешки при лечението на ангината.  ", "date": "2018.12.13", "title": "Мъчителна болка без край: 8 грешки при лечението на ангина"}
{"url": "https://www.blitz.bg/zdrave/kakvo-predstavlyava-metodt-nevidima-igla-i-koi-bolesti-lekuva-otgovarya-prepodavatel-po-kitayska-meditsina_news645367.html", "text": "Лечителят Станчо Станев преподава китайска медицина (Цигун терапия) в Медицинския факултет на Софийския университет “Св. Климент Охридски”.   Води курсове и семинари по Цигун и Ушу. Основен метод в работата му е Цигун терапията.  Но в последните месеци навлезе в тънкостите на една съвременна разновидност на иглотерапията - методът “невидима игла”. Ето какво сподели за този метод лечителят специално за вестник “Доктор”.     ", "date": "2018.12.13", "title": "Какво представлява методът \"невидима игла\" и кои болести лекува? Отговаря преподавател по китайска медицина!"}
{"url": "https://www.blitz.bg/svyat/prvi-dumi-na-erdogan-za-zhestokata-vlakova-katastrofa-v-ankara_news645571.html", "text": "Турският президент Реджеп Тайип Ердоган заяви днес, че е започнало съдебно и административно разследване във връзка с влаковата катастрофа, станала тази сутрин в окръг Анкара, предаде турският телевизионен канал НТВ. Той каза, че до момента са задържани трима души във връзка с катастрофата.  Тази катастрофа ще бъде разследвана във всички аспекти, отговорните ще бъдат разкрити и ще бъде направено необходимото, заяви Ердоган.  Президентът заяви, че девет души са загинали, а 47 са били ранени, след като скоростен влак се сблъска с локомотив, извършващ инспекция на релсовия път. Задържани са трима служители на държавната железопътна агенция, заподозрени в небрежност във връзка с катастрофата, съобщава Анадолската агенция.  ", "date": "2018.12.13", "title": "Първи думи на Ердоган за жестоката влакова катастрофа в Анкара"}
{"url": "https://www.blitz.bg/zdrave/ekaterina-chamurliyska-razkriva-taynite-na-khomeopatichnite-lekarstva_news645550.html", "text": "Eкатерина Чамурлийска по образование е магистър-филолог, магистър-клиничен психолог, а също когнитивен психотерапевт и хомеопат. Завършила е хомеопатия в “London college of Classical Homeopathy“ и също двегодишен курс по психологическа хомеопатия с д-р Раджан Шанкаран в клиниката на д-р Лурие в Москва и двегодишен медицински курс в Националната спортна академия. Работила е 25 години като журналист във в. “Отечествен фронт”, а от 1999 до 2006 г. издава в. “Хомеопатия за всички” и сп. “Хомеопатичен форум”.    Разговаряме с Екатерина Чамурлийска за възможностите на хомеопатията по повод издаването на български на книгата “Хомеопатия за цялото семейство” на д-р Робърт Улман и д-р Джудит Райхенберг-Улман (издателство “Асеневци”), на която г-жа Чамурлийска е редактор.   ", "date": "2018.12.13", "title": "Екатерина Чамурлийска разкрива тайните на хомеопатичните лекарства"}
{"url": "https://www.blitz.bg/zdrave/proverete-stradate-li-ot-sindroma-alisa-v-stranata-na-chudesata-tova-sa-simptomite_news645369.html", "text": "Днес ще ви запознаем с един много интересен синдром, за който вероятно не сте чували никога досега. Това е синдромът на Алиса в страната на чудесата!   Но не бързайте да си мислите за приказни истории заради асоциацията с едноименния роман на Луис Карол. Запознайте се със симптомите и не пренебрегвайте нито сигналите, които тялото ви подава в определени моменти, нито реакциите на психиката си – в случай че искате да бъдете комбинацията „здрав дух в здраво тяло”.  Медицинската история разказва, че синдромът на Алиса в страната на чудесата е възприел наименованието си от едноименния роман на Луис Карол поради някои съвпадащи симптоми, описани в него.  Всъщност обаче, заболяването е познато и като синдром на Тод.    ", "date": "2018.12.13", "title": "Проверете страдате ли от синдрома: \"Алиса в страната на чудесата\" - това са симптомите!"}
{"url": "https://www.blitz.bg/zdrave/kakvi-sa-predimstvata-na-nay-noviya-metod-za-lechenie-na-depresiyata-obyasnyava-d-r-kalin-stoynov_news645554.html", "text": "Знаете ли, че по прогноза на Световната здравна организация през 2020 г. депресията ще се превърне във второто по разпространеност заболяване в световен мащаб. Оказва се, че всяка година около 200 милиона души заболяват от депресия, но най-вероятно броят им е по-голям.    Ще ви представим един сравнително нов за България метод за лечение на това заболяване. Става дума за т.нар. транскраниална магнитна стимулация, а за нея разказва д-р Калин Стойнов - психиатър. Той е работил във Военномедицинска академия - София и има опит в лечението на тревожни разстройства и стрес; афективни разстройства (депресия, биполярно разстройство), шизофренни разстройства (шизофрения, шизоафективно разстройство, налудни разстройства, остро полиморфно психотично разстройство) и др. Д-р Стойнов е консултант в терапевтична група за зависимости “Солидарност”. ", "date": "2018.12.13", "title": "Какви са предимствата на най-новия метод за лечение на депресията, обяснява д-р Калин Стойнов"}
{"url": "https://www.blitz.bg/zdrave/tova-sa-prichinite-da-nyamate-pari_news645549.html", "text": "В седмицата, в която празнувахме Никулден и отбелязахме празника на банкера и рибаря, ми хрумна идеята да си поговорим за парите и какво правим, когато уловим златната рибка.   Една от причините да нямаме пари са вярванията, които имаме за тях. Харесва ви, или не - вярванията определят количеството на парите в живота ни, както и действията ни, свързани с тях.", "date": "2018.12.13", "title": "Това са причините да нямате пари"}
{"url": "https://www.blitz.bg/zdrave/zdravni-novini/kardiolozi-pravilniyat-priem-na-tova-lekarstvo-sreshchu-infarkt-i-insult-spasyava-zhivot_news645193.html", "text": "Резултатите са от ново проучване, проведено от учени от Imperial College London и Университета в Лестър (Великобритания), публикувано в списание JAMA Network Open.   Изследователите са анализирали данни за близо 30 хиляди британски пациенти с висок риск от остри сърдечно-съдови заболявания, на които са предписвани статини.  Учените дават точки на всеки пациент в зависимост от предписаната доза лекарства, т.е. колко внимателно човек изпълнява посочения от лекаря режим на лечение. ", "date": "2018.12.13", "title": "Кардиолози: Правилният прием на това лекарство срещу инфаркт и инсулт спасява живот"}
{"url": "https://www.blitz.bg/svyat/zhena-pogledna-v-saksiyata-si-no-vmesto-tsvete-tam-iznikna-nay-neochakvaniyat-gost-snimki_news645569.html", "text": "Жена остана втрещена след като откри малко тюленче, шмугнало се до саксия пред входната й врата на четвърт километър от морския бряг. Бебето, което я погледнало умолително с огромните си очи, успяло да дошляпа в градината й, след пътешествие през плажните дюни, полянка и натоварен път.        Жената веднага подала сигнал в полицията в градчето Сийтън Слуис в Североизточна Англия с молба да спасят малкото. \"Когато сержантът ти поръча да отидеш да свършиш такава работа веднага си мислиш, че нещо те будалка\", призна Пейл Мурхед пред \"Сън\". \"Затова когато отидохме до мястото бяхме шокирани да открием малко тюленче да се припича на слънце в саксията\".       Полицаите нямали инструкции за подобни случаи, затова се обърнали за помощ към местната организация на водолази. Те първо сервирали течности на обезводненото тюленче, след което безопасно го върнали във водата при семейството му, което плувало наоколо.  ", "date": "2018.12.13", "title": "Жена погледна в саксията си, но вместо цвете, там изникна най-неочакваният гост (СНИМКИ)"}
{"url": "https://www.blitz.bg/layfstayl/skorost/top-5-na-nay-ikonomichnite-koli-za-2018-godina_news643136.html", "text": "Експерти съставиха рейтинг на най-икономичните автомобили в света за 2018 г. Това е един от ключовите показатели при избора както на нова кола, така и на употребявана.   При формирането на рейтинга обаче е бил взет под внимание не само параметъра за разход на гориво на 100 км, но и стартовата цена на автомобилите.  Друга особеност на класацията, че в нея са включени коли само с бензинови двигатели.   ", "date": "2018.12.13", "title": "Топ 5 на най-икономичните коли за 2018 година"}
{"url": "https://www.blitz.bg/lyubopitno/senzatsiya-v-kholivud-leonardo-di-kaprio-vrshcha-oskara-si_news645589.html", "text": "Холивудската звезда Леонардо ди Каприо ще върне своята награда „Оскар“. Тази новина разочарова многомилионната армия от фенове на актьора, тъй като той спечели заветното отличие след големи агитации и подигравки.   Те обаче могат да си отдъхнат, тъй като не става въпрос за наградата от 2016 година, отредена за ролята му във филма „Завръщането“.  Екранният вълк от Уолстрийт получи статуетка и през 2015-а, подарена му от малайзийския бизнесмен Джо Ло. Той връчи на Ди Каприо трофея на Марлон Брандо от 1954 година, редом с други подаръци, сред които картина на Пикасо. Според New York Times бизнесменът е купил статуетката от търг за 600 хиляди долара. В съдебен иск обаче се посочва, че тя е била открадната от дома на Брандо.  В момента Ло е обвинен в измама с инвестиционен фонд за милиарди долари и звездата от „Титаник“ трябва да предаде на полицията всичките си дарове от него.  Академията за филмови изкуства и науки си запазва правото да изкупува която и да е от статуетките на символична цена от един долар и се предполага, че именно там ще бъде върнат трофеят на Брандо, след като приключи разследването. ", "date": "2018.12.13", "title": "Сензация в Холивуд! Леонардо ди Каприо връща Оскара си"}
{"url": "https://www.blitz.bg/layfstayl/za-damite/nay-plniyat-i-tochen-erotichen-khoroskop_news645254.html", "text": "Без съмнение сексът е най-върховното изживяване за всеки човек. Мнозина обаче винаги търсят \"под вола теле\". Често пъти това \"теле\" е свързано със зодиите, хороскопа, звездите, съвместимостта между различните астро знаци и какво ли още не.   Мнозина вярват, че за да бъде успешна връзката между двама души, то те задължително трябва да са съвместими според астрологията. Ако и вие сте от тях, то сега от   ви предлагат да видите един изключително пълен, точен, забавен и изпълнен с еротика хороскоп за представителите на всяка една зодия.", "date": "2018.12.13", "title": "Най-пълният и точен еротичен хороскоп"}
{"url": "https://www.blitz.bg/layfstayl/ptuvane/kakvo-shche-poluchite-sreshchu-43-khil-dolara-v-kurort-na-maldivite-snimkivideo_news645165.html", "text": "Когато става въпрос за пътуване, 43 хиляди долара могат да ви предоставят доста удобства и приключения.   Това са около 126 пътувания от Лондон до Ню Йорк с British Airways или 1 789 нощи в хотел Zip by Premier Inn в Кардиф. Или една нощ в Coco Privé - частен остров на Малдивите, посочва Independent. Курортите в тази част на Индийския океан не са известни с евтино настаняване. Миналия месец Conrad Maldives отвори подводната си резиденция Muraka на остров Рангали, чиято цена е около 60 000 долара за нощ (в зависимост от желанията на гостите). Средностатистическата хотелска стая на Малдивите струва от около 500 до близо 2000 долара на вечер и най-вероятно ще представлява вила над водата, като предлага и частен иконом. В края на краищата сме в земята на медените месец и мечтаните празници. Coco Privé, - частен остров с едва 1200 кв. м площ, предлага настаняване за 12 души. Трябва да наемете целия остров и ако разделите разходите, се падат по малко над 3 500 долара на човек на вечер.", "date": "2018.12.13", "title": "Какво ще получите срещу 43 хил. долара в курорт на Малдивите? (СНИМКИ/ВИДЕО)"}
{"url": "https://www.blitz.bg/stsena/dzhenifr-anistn-sobshchi-senzatsionna-novina-za-seriala-priyateli-koyato-mnozina-chakakha-ot-godini_news645597.html", "text": "Дамите от сериала „Приятели“ са по-склонни на продължение, отколкото мъжете. С момичетата винаги сме казвали, че ще се радваме да го направим отново, а момчетата по някаква причина са по-малко развълнувани. Това каза Дженифър Анистън и допълни: \"И така, решихме, че ще направим ... римейк на \"Златните момичета\" след четиридесет години\".  Анистън беше звезда на популярния телевизионен сериал \"Приятели\" за десет сезона между 1994 и 2004 година. През последните 12 месеца любимците на милиони киномани по света са непрекъснато питани дали ще направят продължение на сериала.  През март обаче, актьорът Мат Лебланк, водещ в \"Top Gear\", заяви: \"Не искам да го правя.\"  \"Хората искат да разберат какво се е случило с героите\", продължи актьорът.  \"Но това беше кратък период в живота на един човек след колежа, преди да се установи и да създаде семейство. Ако се върнем отново назад във времето всичките тези години по-късно, не знам какъв ще бъде сюжетът. Всички те ще са надраснали този период от живота си, така че просто няма да са същите. Казано направо, не мисля, че някой иска да види как се прави колоноскопия на един стар Джоуи\", сподели Мат.  Матю Пери беше още по-откровен, когато беше попитан за ново събиране на актьорския състав на \"Приятели\" от Мегън Кели. \"Ако някой ме попита, ще кажа \"не \". Завършихме с толкова високи рейтинги, защо бихме се опитвали да подобрим сериала? Не можем да го подобрим”. ", "date": "2018.12.13", "title": "Дженифър Анистън съобщи сензационна новина за сериала \"Приятели\", която мнозина чакаха от години!"}
{"url": "https://www.blitz.bg/razvlechenie/neshcho-unikalno-se-sluchi-v-borisovata-gradina-snimki_news645609.html", "text": "120 фазана бяха пуснати от ученици в столичен лесопарк. Инициативата е на Национално ловно-рибарско сдружение \"Съюз на ловците и риболовците в България\", а поводът за провеждане на събитието е 120-тата годишнина от основаването на организацията, съобщиха от пресцентъра на Столична община.   Условията, които парк Борисова градина предлага са изключително подходящи за разселване на фазаните. Борисовата градина е естествено местообитание за вида и ние вярваме, че с тази инициатива подкрепяме усилията на Столичната община да управлява по най-добрия начин зелената система на София. Вярваме, че с това разселване на птици ще подкрепим зелената система на столицата като превръщаме Борисовата градина в истинска екосистема. Това каза председателят на сдружението Васил Василев. Фазаните са отгледани в стопанството на фирма \"Сокол\", а за да се чувстват добре в естествената среда, членове на Национално ловно-рибарско сдружение \"Съюз на ловците и риболовците в България\" са направили хранилки. Екипи на четирите ловно-рибарски сдружения, които са на територията на София ще полагат грижи за тях. Кметът на София Йорданка Фандъкова благодари за инициативата на сдружението и на децата, които се включиха в разселването на птиците. Общината има опит в пускането на свобода на птици, каза тя и даде като примери пускането на патиците в езерото на Борисовата градина, езерото в \"Дружба\" и парк Врана. Столичната община ще продължи партньорството си с Националното ловно-рибарско сдружение като при справянето с различни предизвикателства в града като бедствия и аварии ще разчитаме на тях, посочи още столичният кмет.", "date": "2018.12.13", "title": "Нещо уникално се случи в Борисовата градина (СНИМКИ)"}
{"url": "https://www.blitz.bg/zdrave/nikoga-ne-zapochvayte-tezi-dieti-ako-vi-e-mil-zhivott-nay-golemite-strannosti-pri-otslabvaneto_news645493.html", "text": "През цялата история идеалите на човешкото тяло са се променили няколко пъти. Преди време е било модерно да имаш пищна фигура, но в последно време да си слаб е по-популярно. Ето защо милиони хора се опитват отчаяно да станат по-тънки, без да се страхуват да използват дори и най-екстремните методи.   Лекарите отдавна са отчетели много нискокалорични диети, което ви позволява да отслабнете. Някои от тях са ефективни и безопасни. Но има и други методи, които могат да бъдат опасни за здравето. Представяме на вашето внимание избор от най-странните диети, измислени от човека. Сред тях са и остарели и все още популярни методи за отслабване.  Диета с оцет Известният английски поет Байрон става популярен не само заради стиховете си, но и поради оригиналния метод за отслабване. Като благородник, той търси различни начини за поддържане на хармонията в тялото си. Менюто му обаче е доста странно. Поетът се е хранил изключително с ниско-въглехидратни храни, пиел е само газирана вода. Но любимото му ястие е било напоени с оцет картофи. Той бил толкова свикнал с този вкус, че дори добавял малко оцет към водата. ", "date": "2018.12.13", "title": "Никога не започвайте тези диети, ако ви е мил животът - най-големите странности при отслабването"}
{"url": "https://www.blitz.bg/svyat/cherna-vest-ot-ankara-tragediyata-sled-vlakovata-katastrofa-e-golyama_news645508.html", "text": "Най-малко седем души са загинали, след като високоскоростен влак се сблъска с локомотив в турската столица в четвъртък, съобщиха местните власти, предава AFP. В съобщение от губернаторството на Анкара се казва, че една от жертвите е машинистът на влака, а освен това има и 46 пострадали, трима от които в тежко състояние.  Припомняме, че бързият влак, който е пътувал от Анкара за провинция Коня, е дерайлирал, след като се е ударил с маневриращ локомотив.  При инцидента най-малко няколко вагона са се преобърнали, а други два са се врязали в надлез. На мястото на инцидента са пристигнали много коли на бърза помощ и на пожарната, които са оказали помощ на затиснатите хора.  ", "date": "2018.12.13", "title": "Черна вест от Анкара! Трагедията след влаковата катастрофа е голяма"}
{"url": "https://www.blitz.bg/zdrave/opasno-li-e-pukaneto-na-prstite-eto-kakvo-e-stanovishcheto-na-lekarite_news645494.html", "text": "Когато искате да изпукате пръстите си, вероятно сте чували от поне един човек да спрете да правите това. Някои хора дори твърдят, че това действие може да повреди ставите ви и да предизвика артрит. Но това наистина ли е така?    Какво казват експертите  Според статистиката, около 45% от хората пукат пръстите на ръцете си. Но преди да отговорим на въпроса дали това е вредно за човешкото здраве, нека видим откъде идва този звук. Мнозина вярват, че изпукването се причинява заради костите, но това не е така.", "date": "2018.12.13", "title": "Опасно ли е пукането на пръстите? Ето какво е становището на лекарите"}
{"url": "https://www.blitz.bg/layfstayl/skorost/consumer-guide-udostoi-infiniti-qx50-s-nova-titla_news645410.html", "text": "Популярното американско издание Consumer Guide огласи лидерите на своя рейтинг \"Най-добра покупка 2019\", който помага на обикновения потребител да се ориентира в света на автомобилните оферти и покупки. В сегмента компактни премиум кросоувъри на първо място е класиран новият Infiniti QX50.  Под зоркия поглед на журито на изданието са попаднали 150 нови леки автомобила, които са излезли на пазара през текущата 2018 г.  В групата на премиум компактните кросоувъри и SUV са били включени автомобили в ценовия диапазон от 33 000 до 90 000 долара в топовите им комплектации. Какви качества на Infiniti QX50 са станали причина журито да го посочи за №1 четете в auto.blitz.bg  ", "date": "2018.12.13", "title": "Consumer Guide удостои Infiniti QX50 с нова титла"}
{"url": "https://www.blitz.bg/layfstayl/skorost/vazhno-eto-kak-da-izchislite-danka-na-kolata-stolichna-obshchina-pusna-kalkulator_news645501.html", "text": "По предложение на Столична община, \"Информационно обслужване\" АД изработи електронен калкулатор, чрез който всеки собственик на моторно превозно средство в София може да изчисли какъв данък МПС ще дължи за 2019 г. Това съобщиха от пресцентъра на Столична община. Новата формула, по която се формира данъкът за моторните превозни средства от 2019 г., включва годината на производство, мощността и екологичният стандарт на колата.  В калкулатора за регистрираните в София автомобили са заложени минималните коефициенти, приети от парламента с измененията на Закона за местните данъци и такси, които влизат в сила от 1 януари 2019 г. Данните за колата, които трябва да се нанесат в калкулатора, за да се изчисли нейният данък, са вписани в документите за автомобила - в малкия талон (за по-новите МПС) или в големия талон (за МПС, регистрирани по-отдавна).    ", "date": "2018.12.13", "title": "Важно! Ето как да изчислите данъка на колата - Столична община пусна калкулатор"}
{"url": "https://www.blitz.bg/ikonomika/kofti-novina-za-evroto_news645630.html", "text": "Еврото поевтиня в късния следобед, след като ръководителят на Европейската централна банка (ЕЦБ) Марио Драги заяви, че стимулирането на еврозоната чрез „количествено улесняване“ може да бъде възобновено по всяко време при необходимост. Това съобщиха световните медии.  Драги направи коментара днес, малко след като ЕЦБ обяви края на 3-годишната си програма на изкупуване на държавни и корпоративни облигации.  От 2015 година досега банката вложи в икономиката на еврозоната по този начин 2 трилиона и 600 милиарда евро.  Икономическият растеж обаче отново се забави през последните месеци, а инфлацията остана под желаните 2 процента.  Към този час еврото се разменя за долар и 13 цента.    ", "date": "2018.12.13", "title": "Кофти новина за еврото"}
{"url": "https://www.blitz.bg/obshtestvo/smrazyavashcha-prognoza-snegt-shche-zavali-na_news645634.html", "text": "През следващото денонощие облачността ще е значителна. Атмосферното налягане е малко пониско от средното за месеца и ще остане без съществена промяна. През нощта в западните райони на страната, а утре и в източните ще има слаби валежи. В Западна и Централна Северна България преваляванията ще са предимно от сняг, в Югозападна – от дъжд и от сняг, в останалите райони – от дъжд. Ще духа слаб, в Дунавската равнина до умерен вятър от изток-североизток. Минималните температури ще са между минус 5° и 0°, максималните – между 2° и 7°. Такава е прогнозата за времето на Националния институт по метеорология и хидрология (НИМХ) при БАН, съобщена от дежурния синоптик Евгения Егова, цитирана от Фоку. По Черноморието  ще е предимно облачно, привечер ще има слаби валежи от дъжд. Ще духа слаб до умерен вятър по северното крайбрежие от североизток, по южното – от югоизток. Максималните температури ще са между 6° и 9°. Температурата на морската вода е 8°-9°. Вълнението на морето ще е 1-2 бала. Над планините  ще е предимно облачно. На много места ще има слаби валежи от сняг, под около 1200 метра – от дъжд. Ще духа умерен до силен вятър от запад-югозапад. Максималната температура на височина 1200 метра ще е около 2°, на 2000 метра – около минус 3°. През почивните дни  ще преобладава облачно време.  В събота  превалявания ще има на малко места и ще са слаби. В крайните северозападни райони, където ще е почти тихо и с температури близки до 0°, ще превалява сняг, в останалата част от страната, където ще духа слаб до умерен вятър от юг-югоизток, ще се затопли и преваляванията ще са от дъжд.  В неделя  валежите ще са на много места в страната, повишава се и вероятността за по-съществени количества. От северозапад ще започне да нахлува студен въздух и до вечерта в Западна и Централна България дъждът ще премине в сняг. В Източна България, където през по-голямата част от деня вятърът ще остане умерен до силен, южен, температурите ще са високи и ще вали дъжд.  През нощта срещу понеделник  над западната половина от страната валежите ще спрат, вятърът ще отслабне.  В понеделник  в Източна България все още ще превалява слаб дъжд, но до вечерта и там валежите ще спрат. Над Западна ще е без валежи, с временни разкъсвания и намаления на облачността. Температурите ще се понижат.    ", "date": "2018.12.13", "title": "Смразяваща прогноза: Снегът ще завали на…"}
{"url": "https://www.blitz.bg/obshtestvo/uchredyavat-stipendiya-na-imeto-na-tragichno-zaginaliya-d-r-mario-shkodrov_news645643.html", "text": "Александровска болница учредява стипендия на името на младия лекар д-р Марио Шкодров. Той загуби живота си в Стара планина в началото на седмицата. Спасителите откриха тялото му вчера след двудневно търсене.   Според планинските спасители, които издирваха д-р Шкодров, гибелта му е резултат от лоша преценка на условията в планината. В същото време десетки приятели на Марио го почетоха с изключително емоционални постове в социалните мрежи. Специализантът по спешна медицина в Александровска болница е бил сирак, завършва Медицинския университет - София с отличие, доброволец е в множество инициативи. На 16-ти декември Марио Шкодров трябваше да навърши 27 години. Младият доктор искал да празнува рождения си ден на хижа „Амбарица”, в която помагал от години. Асен Ангелов от ПСС обясни, че той тръгва късно от хижата, след предупреждение да остане. Това става по залез слънце в понеделник. Върти към „Амбарица” от хижа „Добрила”. Преходът е 3-4 часа. Спасителите получават сигнал за бедстващия турист около 19:30. Информацията обаче е оскъдна и те разбират, че е тръгнал от друго място - от хижа „Хубавец”. Единственият телефонен разговор с него е около 22.30 ч. След това е застигнат от бялата смърт... Днес колегите му в спешното отделение са потънали в скръб. „Тази негова слабост към планината вероятно е свързана и с желанието да работи тази специалност и той имаше изразени професионални качества да се справи с подобна ситуация... жалко е, че нещата свършват дотук”, отбеляза д-р Николай Хубенов – началник на Спешното отделение на УМБАЛ „Александровска\". Д-р Шкодров е участвал в доброволческите инициативи на фондация „Направи добро – Александровска” и безвъзмездно преглеждал възрастни хора в Северозападна България.Днес колегите му в спешното отделение са потънали в скръб. „Тази негова слабост към планината вероятно е свързана и с желанието да работи тази специалност и той имаше изразени професионални качества да се справи с подобна ситуация... жалко е, че нещата свършват дотук”, отбеляза д-р Николай Хубенов – началник на Спешното отделение на УМБАЛ „Александровска\". Д-р Шкодров е участвал в доброволческите инициативи на фондация „Направи добро – Александровска” и безвъзмездно преглеждал възрастни хора в Северозападна България.„Неговите избори бяха продиктувани от огромните липси в миналото му и голямата свобода, която той сам си беше извоювал. И затова не бива никой да кори решенията му. Защото те за него бяха правилни”, каза д-р Спас Керимов, приятел на Марио. Колегите му ще учредят стипендия на негово име, която да финансира и подпомага обучението на студенти, които са сираци. А сред приятелите му се зароди идея за планински фест в негова памет. Балканът над Сопот не веднъж е бил сцена на нещастия Точно преди 24 години в същия район живота си губят 12 туристи. На 2-ри декември 1994 г. група от 50 души тръгва от хижа „Добрила” към хижа „Амбарица” следобед. Час преди залез пада мъгла – те губят ориентация и настава паника. След дълго лутане групата се разцепва. 11 души слушат водача и се окопават в снега - всички те остават невредими. 12 от продължилите напред са покосени от „бялата смърт”. Другата група от продължилите да търсят хижата оцеляват, макар и с измръзвания.", "date": "2018.12.13", "title": "Учредяват стипендия на името на трагично загиналия д-р Марио Шкодров"}
{"url": "https://www.blitz.bg/intsidenti/v-antarktika-sa-zaginali-dvama-strudnitsi-ot-amerikanskata-stantsiya_news645470.html", "text": "Двама техници, свързани с пожарната техника, които са се занимавали с профилактичното обслужване на в американската изследователска станция Мак-Мердо в Антарктика, са починали на 12 декември, съобщава Ройтерс.Както уточняват от Националния научен фонд на САЩ, сътрудниците са открити в безсъзнание на пода на сградата, след като пилот, който прелетял наблизо с хеликоптер, е забелязал дим и се е приземил, за да провери какво се случва.  Смъртта на единия от служителите е установена от лекарите на мястото на инцидента. Смъртта на другия починал е констатирана малко след като е бил отведен в клиника с хеликоптер. Превод и редакция: БЛИЦ  ", "date": "2018.12.13", "title": "В Антарктика са загинали двама сътрудници от американската станция"}
{"url": "https://www.blitz.bg/svyat/zadrzhakha-organizatora-na-sreshchite-na-kim-chen-un-s-basketbolista-denis-rodman_news645473.html", "text": "Предполага се, че китайските власти са задържали канадски гражданин, който в миналото е организирал срещите на лидера на КНДР Ким Чен-ун с баскетболния играч Денис Родман. Според източника на вестник Globe and Mail, канадецът Майкъл Спейвър притежава компания, която се занимава и с продажбата на екскурзии в Северна Корея. Задържаният също така е организирал хокейни мачове в Северна Корея.Канадският външен министър Христя Фриланд е заявила по-рано, че властите в КНДР вече са задържали бившия канадски дипломат Майкъл Ковриг, който е сътрудничил на неправителствена организация \"Международна кризисна група\". Според нейните думи, китайските власти най-вероятно са задържали още един канадец, но не е предоставила подробности.  По-рано в Канада бе задържана финансовата директорка на Huawei Менг Уанчжоу по искане на Съединените щати, тъй като е заподозряна в нарушаване на американските търговски санкции срещу Иран. Превод и редакция: БЛИЦ  ", "date": "2018.12.13", "title": "Задържаха организатора на срещите на Ким Чен-ун с баскетболиста Денис Родман"}
{"url": "https://www.blitz.bg/svyat/finansovata-direktorka-na-huawei-nakhrani-zhurnalisti_news645475.html", "text": "Доставчик донесе пица за представителите на медиите, дежурящи пред дома на директора на Huawei Мен Уанчжоу, която канадският съд по-рано освободи под гаранция, съобщава The Canadian Press.Мъжът доставил шест кутии, четири от които той бил помолен да предостави на репортери и фотографи, които чакали на пътеката пред дома на Уанчжоу.  Отбелязва се, че по-рано Мен Уанчжоу се появява за кратко на входната врата, съпровождайки трима души, които напуснали в кола с дипломатически номера.  Припомняме, че финансовата директорка на Huawei бе освободена под гаранция на 11 декември. Тя е под денонощния надзор на служителите на специална компания, в която работят бивши полицаи и военни. Жената трябва да носи електронна гривна, с която да може да се проследява местонахождението й. Превод и редакция: БЛИЦ  ", "date": "2018.12.13", "title": "Финансовата директорка на Huawei нахрани журналисти"}
{"url": "https://www.blitz.bg/svyat/izvnredno-ot-ankara-visokoskorosten-vlak-se-razbi-v-nadlez-zrelishchni-snimkivideo_news645480.html", "text": "Вискоскоростен влак се разби в надлез в Анкара и два вагона са се преобърнали, съобщават местни медии, цитирани от Ройтерс. Според Си Ен Ен тюрк има пострадали.   Инцидентът е станал около 6.30 ч. тази сутрин, само четири минути, след като композицията е тръгнала към Коня. По първоначална информация, при катастрофата влакът се е движел с 80-90 километра в час. Видеокадри показват служители на спасителните служби на мястото на произшествието, където вагоните са заклещени под огънатите метални отломки от надлеза. Хеликоптери са започнали да транспортират ранените в болници.  На място са изпратени десетки екипи на полицията, пожарната и Спешна помощ. Има множество пострадали, вероятно и загинали.  Влакът се е движел между столицата Анкара и централния турски окръг Коня.                  ", "date": "2018.12.13", "title": "Извънредно от Анкара: Високоскоростен влак се разби в надлез! (ЗРЕЛИЩНИ СНИМКИ/ВИДЕО)"}
{"url": "https://www.blitz.bg/analizi-i-komentari/arabistt-vladimir-chukov-obyasni-kde-mozhe-da-se-e-dyanal-teroristt-ot-strasburg_news645498.html", "text": "Профилът на извършителите на терористичните нападения е един и също. Мен лично ме впечатли криминалното досие на Шериф Шекат, атентаторът от Страсбург. Доходите му са идвали от банкови обири, като той е имал над 25 криминални прояви. Всички останали членове на бандата му са били арестувани. Това разкри арабистът Владимир Чуков в сутрешния блок на БНТ.   \"Има специално звено във френските служби, които наблюдават дали криминално проявените имат прояви. Шериф Шекат не е имал джихадистки прояви, но присъства в списъка на хора, склонни към терористичен акт\", каза още той.  \"Страсбург е много ключов град, в който има около 50 джихадисти и още около 2000 предполагаеми такива\", заяви Чуков. \"Поне до този момент общото мнение е, че мотивацията не е била терористична, но нападението е такова. Така не се знае дали нападението е било предварително замислено. Все пак говорим за един професионален обирджия\", допълни арабистът. \"Шериф Шекат е преминал или в Германия, или е потънал в гетата в Страсбург\", завърши Владимир Чуков.", "date": "2018.12.13", "title": "Арабистът Владимир Чуков обясни къде може да се е дянал терористът от Страсбург"}
{"url": "https://www.blitz.bg/obshtestvo/plashchame-za-vse-poveche-pri-dzhipito-zdravnoto-ministerstvo-obyavi-promeni-koito-zasyagat-vsichki-ni_news645647.html", "text": "Дежурният личен лекар или практика, които ще поемат работата на джипито ни през нощта и в почивните дни, вече може да бъде и в радиус от 40, а не както до сега до 35 километра. Това предвижда проект за изменение на Наредбата за определяне на пакета от здравни дейности, гарантиран от бюджета на Националната здравноосигурителна каса, който вече е публикуван на сайта на Министерството на здравеопазването за обществено обсъждане.   То ще продължи до 25 декември. Общопрактикуващите лекари няма да са задължени, както досега, да издават служебна бележка за извършените задължителни имунизации и реимунизации и профилактични прегледи на деца. Такива документи се изискват за записване на детска ясла и градина, както и за училище, а също и за отпускане на социалните помощи за деца. Занапред, за да ги получат, родителите ще трябва да плащат на доктора, пише Монитор. Платени стават и медицинските удостоверения за встъпване в брак. Без тях службите по граждански ритуали не записват часове за сватби. В бъдеще и те ще се заплащат. В проектонаредбата не се споменава каква ще бъде цената на въпросните удостоверения. „Документите се издават с оглед ползване на други права от лицата, а не с оглед извършване на медицинска дейност по отношение на тях, поради което същите по аналогия на медицинското свидетелство за постъпване на работа не са част от пакета от здравни дейности, гарантиран от бюджета на НЗОК“, се казва в мотивите към проекта за изменение. Включва се възможност в рамките на пакета от здравни дейности, гарантиран от бюджета на касата, да се прилагат в болниците лекарства при животозастрашаващи кръвоизливи и при спешни оперативни и инвазивни интервенции при пациенти с вродени коагулопатии. Така се наричат кръвоизливите в резултат на дефект, който пречи на съсирване на кръвта. Колпоскопиите без биопсия и абразио на цервикалния канал ще продължат да се изпълняват в доболничната специализирана помощ, а не в болници, каквато промяна имаше в наредбата пред миналата година. Създава се и нова амбулаторна процедура „Генетично профилиране на онкологични заболявания“. С нея в пакета от дейности, гарантирани от бюджета на НЗОК се включват специфични генетични изследвания за лица с колоректален карцином, карцином на млечната жлеза, меланом и недребноклетъчен карцином на бял дроб. По този начин се дава възможност за пациентите с посочените онкозаболявания в рамките на пакета от дейности на НЗОК да се извършат високоспециализираните изследвания, които да позволят на лекуващите екипи за вземат медицински обосновано решение за последващата терапия. Предлага се още операциите с робота „Да Винчи” по линия на касата да се извършват само при онкологични заболявания на гениталиите, но не и на гърдите, каквито възможности имаше до сега. Проектът за изменение на наредбата е съобразен със Закона за бюджета на НЗОК за 2019 г., се казва в мотивите на здравния министър Кирил Ананиев, който предлага промените.", "date": "2018.12.13", "title": "Плащаме за все повече при джипито, Здравното министерство обяви промени, които засягат всички ни"}
{"url": "https://www.blitz.bg/intsidenti/katastrofi/amerikanski-iztrebitel-bombardirovach-se-razbi-na-khavaite_news645469.html", "text": "Самолет Hawker Hunter, който е участвал в ученията Sentry Aloha, е паднал в океана скоро след излитането от летището в Хонолулу, съобщава \"Асошиейтед прес\".Според наличната информация, пилотът е успял да оцелее, сега се намира в болница и състоянието му се оценява като стабилно. Самолетът е рухнал на 5,6 километра южно от една от летищните писти.  Изтребителят е бил част от ученията на ВВС на САЩ Sentry Aloha, които се провеждат до бреговете на Хаваите. Падането на самолета е потвърдено и от представител на военната база Пърл Харбър - Хикам. Превод и редакция: БЛИЦ  ", "date": "2018.12.13", "title": "Американски изтребител-бомбардировач се разби на Хаваите"}
{"url": "https://www.blitz.bg/svyat/lechitel-iznasilil-poveche-ot-200-zheni-po-vreme-na-spiriticheski-seansi_news645472.html", "text": "Известен бразилски знахар е обвинен в изнасилването на повече от 200 жени по време на спиритически сеанси. Клиентките на популярния медиум и ръководител на сектата Жоана ди Фариа в Бразилия се обърнали към прокуратурата в щата Гояс.Първите 10 заявления от жертвите на лечителя се обърнали към властите през миналата седмица.  Пострадалите твърдят, че сексуалният тормоз е ставал по време на спиритически сеанси. Според жертвите, екстрасенсът е водел жените в отделна стая и там ги е принуждавал да правят секс.  Първата жена, която е съобщила за изнасилване, е гражданка на Холандия, съобщава Globo.  Самият знахар отрича вината си. Превод и редакция: БЛИЦ  ", "date": "2018.12.13", "title": "Лечител изнасилил повече от 200 жени по време на спиритически сеанси"}
{"url": "https://www.blitz.bg/layfstayl/skorost/kakvo-da-napravi-shofort-za-sekundi-za-da-se-spasi-ot-chelen-udar_news644996.html", "text": "По време на курсовете бъдещите шофьори получават базови знания да усвояват начални навици как да тръгват от място с колата, да превключват скоростите, на натискат спирачката, да вземат завой и т.н.   Но какво трябва да правят в екстремна ситуация, когато от насрещното със скоростта на торпедо към вашата кола лети друг автомобил, автобус или камион, уви, не разказват.   За съжаление по родните пътища все повече зачестяват смъртоносни ситуации, които поставят в шах опитни шофьори, а какво остава за новобранците.   Какво трябва първо да направи шофьорът при директна и неминуема заплаха от челен удар - да набие спирачки или да бяга. Ако тръгне да спира, как да го направи? Ако тръгне да бяга - накъде?  ", "date": "2018.12.13", "title": "Какво да направи шофьорът за секунди, за да се спаси от челен удар"}
{"url": "https://www.blitz.bg/layfstayl/za-damite/padna-poredna-pikantna-tayna-svrzana-s-mira-dobreva-snimki_news645344.html", "text": "Вчера от   ви разкриха как  . Водещата на БНТ обаче не спира да изненадва и да разкрива и други пикантерии от живота си.   Безспорно тя представя себе си като добра майка, отлична домакиня и любяща съпруга. Оказа се, че това, което сега водещата сподели, е започнало да се случва след като е родила сина си Георги.", "date": "2018.12.13", "title": "Падна поредна пикантна тайна, свързана с Мира Добрева (СНИМКИ)"}
{"url": "https://www.blitz.bg/intsidenti/prvi-podrobnosti-za-zloveshchata-vlakova-katastrofa-v-turtsiya-snimki_news645486.html", "text": "Бързият влак, който е пътувал от Анкара за провинция Коня, е дерайлирал, след като се е ударил с маневриращ локомотив, съобщиха властите. По-рано се съобщаваше за удар с друга влакова композиция.   Най-малко 4 души са загинали и 43 са ранени в резултат на тежкия инцидент. Това съобщи губернаторът на столичната провинция Васип Шахин, цитиран от телевизия Ен Ти Ви.  Катастрофата е станала в резултат от сблъсък на високоскоростния влак с крайградски влак, предаде Ройтерс, цитирайки канцеларията на губернатора на Анкара.   При инцидента най-малко няколко вагона са се преобърнали, а други два са се врязали в надлез. На мястото на инцидента са пристигнали много коли на бърза помощ и на пожарната, които са оказали помощ на затиснатите хора.          ", "date": "2018.12.13", "title": "Първи подробности за зловещата влакова катастрофа в Турция (СНИМКИ)"}
{"url": "https://www.blitz.bg/intsidenti/sheft-na-pss-razkri-kakva-fatalna-greshka-e-pogubila-mladiya-lekar-mario-v-stara-planina_news645489.html", "text": "Загиналият в Стара планина 26-годишен лекар Марио Шкодрев е подценил условията в планината и надценил собствените си възможности. Това е мнението на директора на Планинската спасителна служба Емил Нешев в ефира на bTV.    „Знам, че е направил грешка, като е тръгнал много късно – около 16 ч. в понеделник, по маршрут, който трае между 3 и 4 часа в зависимост от атмосферните условия. Въпреки предупрежденията на хижаря на хижа „Добрила”, той си е предприел това, което си е наумил”, посочи Нешев.   Загиналият в Стара планина турист е лекар в Александровска болница  „Според нас не е имал шанс и още първата нощ и сутрин се е случило всичко”, допълни той. По думите му през цялото време на акцията във високите части на планината температурите са били доста под нулата, със силен вятър и гъста мъгла, а от северната страна снежната покривка е 30-50 см.  Нешев допълни, че това е била една от най-тежките акции за спасителните през този сезон, с много неясни моменти, малко информация и тежки условия в планината.  „Сигналът постъпи при нас в 19:30 ч. в понеделник. Единствената информация, която имахме, беше, че момчето е тръгнало неизяснено точно откъде в началото в посока хижа „Амбарица”. Постепенно успяхме да съберем повече информация, включително и чрез мобилните оператори. Когато ни подадоха сигнала, че той бедства в планината, на практика имаше един контакт с него около 22:30 ч. чрез 112.  При много лоша връзка успяхме да разберем само, че е добре, че не мръзне и не е мокър. Дадохме му съвет какво да прави, след което връзката прекъсна и така и не получихме повече възможността да говорим с него”, разказа Нешев.  „Във вторник по обяд успяхме да достигнем до информация, че всъщност е тръгнал от хижа „Добрила”, което беше изненада за нас, защото ние знаехме, че е тръгнал от Карлово, през хижа „Хубавец”. Това ни насочи в друга посока. Междувременно получихме информация и от мобилните оператори къде последно е засичан телефонът му. Така насочихме усилията си в нов район, който на практика ни доведе до намирането на тялото му”, каза още директорът на Спасителната служба.  „Това, което ни забави и затрудни, беше, че от една страна, имахме информация, че се намира от северната страна на билото, от друга страна, последният му есемес до хижарката показваше, че е бил от южната страна на билото. Наложи се да разделим екипите – едните от юг, другите – от север, което до голяма степен забави операцията”, отбеляза той. ", "date": "2018.12.13", "title": "Шефът на ПСС разкри каква фатална грешка е погубила младия лекар Марио в Стара планина!"}
{"url": "https://www.blitz.bg/kriminalni/prestplenie/pomnite-li-neotdavnashnata-tragediya-v-tunel-echemishka-ne-e-za-vyarvane-kakvo-se-sluchi-sega_news645524.html", "text": "Окръжна прокуратура – София привлече като обвиняеми 6 длъжностни лица от Агенция „Пътна инфраструктура“ /АПИ/ за това, че при условията на независимо съпричиняване са нарушили правилата за експлоатация на пътно съоръжение и по непредпазливост са причинили на смъртта на Е. Михайлова, при инцидента на 05 февруари 2017 г. в тунел „Ечемишка“.  Припомняме, че пенсионерката Елена Горанова загина, след като пътувала от провинцията за София. Медицинската експертиза на Горанова показала, че жената е умряла от множество травми.  Тя има 2 смъртоносни наранявания на главата, като при едната ламарина се е забила в черепа й.  От АПИ уточниха, че паднала осветителна греда в неремонтираната тръба в тунел \"Ечемишка\" е причината за пътния инцидент. Първоначалните оценки сочеха, че причина за тежкия инцидент е корозия на носещата метална конструкция на осветителната система.    ", "date": "2018.12.13", "title": "Помните ли неотдавнашната трагедия в тунел „Ечемишка”? Не е за вярване какво се случи сега!"}
{"url": "https://www.blitz.bg/intsidenti/pozhari/smrtonosen-intsident-tazi-noshch-kray-sandanski-snimka_news645482.html", "text": "47-годишен мъж изгоря тази нощ при пожар в село край Сандански, съобщава БГНЕС. Към 3.50 часа е получен сигнал за горящ фургон в село Струма. Два екипа пожарникари са дошли да потушат пожара. Обитателят му Д.М. е открит мъртъв.  В 6.00 часа тялото му беше транспортирано за аутопсия от съдебен лекар в МБАЛ-Благоевград.  Очаква се следствена група от РУП-Сандански да направи оглед на местопроизшествието и да установи причините за пожара. ", "date": "2018.12.13", "title": "Смъртоносен инцидент тази нощ край Сандански (СНИМКА)"}
{"url": "https://www.blitz.bg/layfstayl/skorost/30-zlatni-sveta-ot-kat-km-shoforite-za-dvizhenieto-po-ptishchata-na-praznitsite_news645429.html", "text": "Акция \"Зима\" на ГД “Пътна полиция” протече през месец ноември на три основни етапа - С безопасно пътно превозно средство през зимата, Пешеходци и водачи за толерантност на пътя и Безопасно шофиране през зимата.  Още преди началото ѝ от КАТ публикуваха основните препоръки към участниците в движението по пътищата. Същевременно с наближаването и по време на коледните и новогодишните празници пътната както обикновено пътната обстановка ще е усложнена. Не само от зимните условия за движение по пътищата, но и от нарасналия трафик.    Като основни причини за тежки ПТП-та в тези условия от КАТ посочват несъобразена скорост, алкохол, неправилно изпреварване, навлизане в лентата за насрещно движение, неспазване на предимство, липса на предпазни колани, неправоспособност и не на последно място, преумора и отвличане на вниманието.  ", "date": "2018.12.13", "title": "30 златни съвета от КАТ към шофьорите за движението по пътищата на празниците"}
{"url": "https://www.blitz.bg/obshtestvo/regioni/neizvestnite-s-izcheznaliya-shef-na-kazanlshkoto-kat-prodlzhavat_news645615.html", "text": "Директорът на Областната дирекция на полицията в Стара Загора старши комисар Георги Хаджиев потвърди информацията, че шефът на КАТ в Казанлък Тодор Николов е изчезнал и е обявен за издирване.   БЛИЦ припомня, че  .  Николов е в неизвестност от сряда, 12 декември. Последно е разговаряно с него минути след 16 часа. От тогава се губят следите му, уточнява БГНЕС.  Тодор Николов има три телефона, но и трите са изключени. Няма го и личният му автомобил. Вчера е бил задържан един служител на КАТ-Казанлък от Вътрешна сигурност към МВР.  „Сформиран е щаб. Вложен е максимален ресурс на органите на реда за издирване на Николов“, заяви старши комисар Хаджиев и уточни, че последният контакт с колегата му е установен в 16.10 часа в сряда.  Автомобилът му „Мерцедес” също се издирва.    ", "date": "2018.12.13", "title": "Неизвестните с изчезналия шеф на казанлъшкото КАТ продължават"}
{"url": "https://www.blitz.bg/obshtestvo/super-ksmet-v-punkt-na-evrobet-v-pleven_news645623.html", "text": "Тихол Мутафов от Плевен има повод за двойна усмивка. Този безспорен късметлия в игрите на   само за две седмици грабна две големи печалби от любимата си числова игра  .  Според Тихол числото 7 се е оказало определящо за неговия успех, защото то „упорито“ се намесва във всяка от печалбите му. Това число е неизменна част от неговите предвиждания и освен това точно 7 е броят на числата, с които играе щастливецът. Съвпаденията не спират дотук, защото двете печалби, които плевенчанинът отнася също започват с числото 7.  Първата страхотна сума, която Тихол  печели е  7 264 лева.  Не след дълго идва още една добра новина – букмейкърът потвърждава за втора петцифрена печалба и този път 35-годишният късметлия прави светкавична транзакция от  7 510 лева .  „Супер съм щастлив, още свиквах с мисълта за първата печалба, а веднага след нея дойде и втората.   е игра на късмета и аз съм много доволен, че попаднах сред печелившите.“, споделя Тихол.  Тегленията на играта   можете да следите в пунктовете на   и онлайн на  .    ", "date": "2018.12.13", "title": "Супер късмет в пункт на „Евробет“ в Плевен"}
{"url": "https://www.blitz.bg/obshtestvo/shoforka-napravi-zrelishchna-kaskada-v-plovdiv_news645523.html", "text": "Кола „кацна“ върху храстите на разделителната ивица до кръстовището на ВСИ, съобщава  . Автомобилът е шофиран от жена, която по първоначална информация не е пострадала. Колата е слизала от надлез \"Родопи\".   Най-вероятно шофьорката е загубила контрол над автомобила.", "date": "2018.12.13", "title": "Шофьорка направи зрелищна каскада в Пловдив"}
{"url": "https://www.blitz.bg/obshtestvo/uzhas-vv-varna-tochno-do-zhp-garata_news645526.html", "text": "Шофьор е починал в автомобила си по време на движение рано тази сутрин в района на жп гарата във Варна, съобщи говорителят на Областната дирекция на МВР Ивана Милева.   Сигнал за инцидента е постъпил около 06.00 часа на телефон 112. Става въпрос за 49-годишен мъж. Изясняват се причините за настъпване на смъртта му. Няма други засегнати участници в движението вследствие на инцидента, няма пострадали хора.", "date": "2018.12.13", "title": "Ужас във Варна точно до жп гарата"}
{"url": "https://www.blitz.bg/obshtestvo/signal-do-blits-ekshn-na-stolichno-krstovishche-zavrshi-v-bolnitsa_news645535.html", "text": "Истински екшън се е разиграл на столично кръстовище. Двама мъже са се преследвали, като единият е носил газов спрей, с който е напръскал другия. Това алармира пред БЛИЦ очевидец на инцидента.  Случката се е разиграла близо до пресечката на бул. \"Тодор Александров\" и ул. \"Опълченска\".  По думите на читателя ни пострадал е около 30-годишен мъж, чието лице е било напръскано.  На място са пристигнали екипи на полицията и бърза помощ, като пострадалият е бил закаран в болнично заведение, за да бъдат промити очите му.  ", "date": "2018.12.13", "title": "Сигнал до БЛИЦ! Екшън на столично кръстовище завърши в болница"}
{"url": "https://www.blitz.bg/obshtestvo/priyatel-na-mladiya-doktor-mario-koyto-ostana-zavinagi-v-stara-planina-s-raztrsvashchi-dumi-za-smrtta-mu_news645542.html", "text": "\"Днес искам да ви разкажа за Марио, който тази неделя щеше да навърши 27 години. Марио е сирак от град Септември, отдавна останал без родителска грижа. Изключително независим, харизматичен и любвеобилен млад човек. Дипломиран от Медицинска академия с отличие, работещ в Спешното на Александровска болница, всеотдаен към здравето на хората, приятелите си и опазването на околната среда\".   Това пише във фейсбук Димитър Димитров,   Планинските спасители откриха тялото му вчера в 15.10 часа, а Марио бе в неизвестност от 19.00 часа на 10.12.2018 г.   \"Марио омагьосва души и сърца, където и да отиде. Марио е човек, който лоша дума никому никога не е казал, нито пък някого е наранил. Марио е човек, влюбен в планината и ако и да нямаме друга утеха, то поне знаем, че остана високо на място, което обичаше. В един по-добър свят с майка си, баща си и всички върхове.   Знам, че долу в ниското пред клавиатурките винаги ще се намерят съдници за безразсъдство, безотговорност, самоубийство. Нека да съдят - може и да са прави, но цената не я плащат те, пък той плати с най-скъпото си, а ние плащаме със съвестта си, задето беше сам. Моля, уважавайте паметта му, уважавайте мъката ни и хората, които сеят доброта, талант и любов. Марио е един от тях и горещо ще ни липсва. Всъщност не, той винаги ще бъде вътре в нас, а ние ще се стремим заедно и сигурно да сме поне наполовина толкова нависоко, колкото достигна той за краткия си житейски път, пише още Димитров.  Благодаря на Планинска Спасителна Служба за отдадеността, професионализма и човечността. Благодаря на всички, които ще си спомнят Марио с любов. Благодаря най-вече на теб, приятелю, където и да си. До нови срещи на някой висок планински връх, завършва той. ", "date": "2018.12.13", "title": "Приятел на младия доктор Марио, който остана завинаги в Стара планина, с разтърсващи думи за смъртта му!"}
{"url": "https://www.blitz.bg/obshtestvo/strashna-drama-pred-magazin-v-tsentra-na-plovdiv_news645566.html", "text": "Възрастен човек е починал  днес в центъра на Пловдив, съобщиха за БЛИЦ очевидци. Драмата се е разиграла пред много хора в малко магазинче на бул. \"6-ти септември\". Дядото влязъл в магазина с няколко торби, но изведнъж, без да каже нищо, паднал на земята.  Тялото било препречило входа на търговския обект, а клиентите изчаквали търпеливо да го вдигнат, за да може да влязат да пазаруват. Веднага бил подаден сигнал, пристигнала линейка, която само констатирала смъртта на човека.  Полицията също се озовала на място. Пристигнали и близките, които се погрижили за тялото на възрастния си роднина.  Кристина ИВАНОВА, БЛИЦ  ", "date": "2018.12.13", "title": "Страшна драма пред магазин в центъра на Пловдив"}
{"url": "https://www.blitz.bg/obshtestvo/mertsedes-napravi-pt-na-peshekhodka-no-malko-sled-tova-snimki_news645541.html", "text": "Лек автомобил мерцедес блъсна възрастна пешеходка в квартал \"Христо Смирненски\" в Пловдив. Инцидентът е станал на улица „Хаджи Димитър“. Шофьорът на автомобила спрял да даде предимство на жената, но в този момент бил блъснат отзад от фиат, шофиран от жена. Първата кола блъснала жената, разказва очевидец пред  .   Линейка е откарала пенсионерката в УМБАЛ „Свети Георги“. Жената е на около 80-години,  била адекватна и няма сериозни наранявания, но тепърва ще й се правят изследвания. На място има полицейски екип. Движението не е затруднено.  Снимки: trafficnews.bg   ", "date": "2018.12.13", "title": "Мерцедес направи път на пешеходка, но малко след това... (СНИМКИ)"}
{"url": "https://www.blitz.bg/kriminalni/uchenik-zasne-gey-porno-s-momchentsa-na-9-i-11-godini-karal-gi-da_news644759.html", "text": "7-класник от Одеса засне гей порно с ученици от началното училище и го публикува в мрежата. Това предадоха световни медии.  Инцидентът се случи в село Огород, Болградско. Там ученикът се възползва от отсъствието на родителите на един от участниците във видеото и стоял зад камерата. В секс видеото са снимани ученици от трети и пети клас. Накарал ги да участват в гей сцена.   Според училищните служители родителите се грижат зле за тези деца. Липсва надзор и децата са виждали достатъчно порнография в Интернет.  На останалите ученици им е забранено да използват телефони, за да не попаднат на клипа. Психолог и социални служби ще работят с тези, които са участвали във видеоклипа. На техните родители са издадени минимални глоби за неправилно възпитание.  Отбелязва се, че две от децата са преместени в други училища. Едно момче продължава да учи в това училище. Превод: БЛИЦ  ", "date": "2018.12.13", "title": "Ученик засне гей порно с момченца на 9 и 11 години, карал ги да..."}
{"url": "https://www.blitz.bg/intsidenti/oshche-smrtonosni-novini-za-derayliraliya-v-turtsiya-vlak_news645590.html", "text": "Девет станаха жертвите, а ранените са близо 50, след като  , заяви министърът на транспорта Джахит Турхан. Турхан допълни, че 47 души са били ранени и са в болница за лечение.   Бързият влак пътувал от централната гара на Анкара към провинция Коня. В композицията е имало 206 пътници.   По-рано от кабинета на губернатора на Анкара заявиха, че общо 46 души са били сериозно ранени, уточнява БГНЕС.   Инцидентът е станал само шест минути, след като композицията е тръгнала от централната гара в Анкара. Губернаторът на Анкара Васип Шахин допълни, че е в ход разследване на причините за инцидента и информацията, която съберат компетентните органи, веднага ще бъде съобщена на обществеността.   Снимки от мястото на събитието показват няколко дерайлирали вагона и парчета от композицията, разхвърляни по релсите. Високоскоростният жп маршрут Анкара-Коня беше пуснат в употреба през 2011 г. През 2014 г. подобна линия свърза Анкара с Истанбул.   Медиите припомнят, че през последните няколко години турските железници бяха сполетени от няколко трагични инцидента. През март 2014 г. влак удари микробус в провинция Марсин, при което загинаха 10 души. През януари 2008 г. девет души бяха убити, след като влак дерайлира в региона Кутахя, южно от Истанбул. Най-голямата трагедия в турските железници се случи през юли 2004 г., когато след дерайлирането на бърз влак в провинция Сакария загинаха 41 души, а други 80 бяха ранени.     ", "date": "2018.12.13", "title": "Още смъртоносни новини за дерайлиралия в Турция влак"}
{"url": "https://www.blitz.bg/intsidenti/arnaudova-obyavi-kakvi-skandalni-neshcha-ne-sa-stavali-v-tunel-echemishka-kdeto-zhena-zagina_news645584.html", "text": "От момента на въвеждане на експлоатация на тунела „Ечемишка“ от 1985 г. до деня на инцидента през 2017 г. този тунел не е бил ремонтиран нито веднъж. Това каза говорителят на главния прокурор Румяна Арнаудова по време на брифинг, на който беше представена допълнителна информация за обвинението срещу длъжностни лица от Агенция „Пътна инфраструктура“ за инцидента в тунел „Ечемишка“, при който загина жена.  \"Единственото, което е било осъществено за тези години, е веднъж да се измие и да се боядиса\", уточни тя, цитирана от Фокус.  По думите й никаква поддръжка не е правена през годините и въпреки, че е имало множество констатации.   „От 2005 година до 2017 г. само Автомагистрали са уведомявали АПИ 11 пъти с подробни писмени доклади за пътните съоръжения и основно в частта осветителната уредба, която е съществувала там и не е била подменяна“, посочи тя.   „За 32 години експлоатация не е правен никакъв ремонт. В момента, в които служители са установявали, че имал нарушаване на осветителната уредба, те са подвързвали осветителните тела с тел и кабел, защото е било невъзможно да се заварят. Състоянието е било тревожно, падали са греди върху пътното платно и създават предпоставки за пътнотранспортни произшествия“, коментира още тя.  ", "date": "2018.12.13", "title": "Арнаудова обяви какви скандални неща (не) са ставали в тунел \"Ечемишка\", където жена загина"}
{"url": "https://www.blitz.bg/svyat/tusk-i-es-nanesokha-tezhk-udar-na-rusiya_news645648.html", "text": "Лидерите на Европейският съюз (ЕС) удължиха икономическите санкции срещу Русия с още шест месеца, на фона на високото напрежение между Киев и Москва заради конфликта в Азовско море. Това предадоха световните агенции.  „ЕС единодушно удължава икономическите санкции срещу Русия, предвид нулевия напредък в изпълнението на споразуменията от Минск“, написа Доналд Туск в социалната мрежа „Туитър“.          ", "date": "2018.12.13", "title": "Туск и ЕС нанесоха тежък удар на Русия"}
{"url": "https://www.blitz.bg/kriminalni/maykata-na-evgeniya-baneva-ne-kazvam-che-sa-nevinni-ponyakoga-se-pitam-chovek-li-rodikh-ili-satana_news645548.html", "text": "\"Пред българския народ Баневи са най-големите престъпници. Вярвайте, на моменти се питам: Аз човек ли родих или сатана?”. Това каза майката на Евгения Банева – Мария Генчева, която се появи днес в Апелативния съд, съобщава bTV. Съдът трябва да реши дали да остави семейство Баневи в ареста.  Аз не казвам, че те са невинни. Някой да чу такова нещо? Но има съд, който съд ще се произнесе”, уточни Мария Генчева. По думите ѝ върху Евгения и Николай Баневи се упражнява репресия и вероятно са най-репресираното семейство.  Генчева коментира и обвиненията срещу Евгения и Николай Баневи: „Така, както се говори, че „Полимери” калкулирано можеше да даде толкова и толкова милиона, искам да ви попитам има ли нормален човек, който да ликвидира бизнес, носещ му такива дивиденти? Народът го е казал – кокошката, която снася златно яйце, не се коли! Заводът въобще не е бил това, което господин Борисов (премиерът Бойко Борисов) казва и това ще се докаже, че е така”.  Заседанието на съда за мерките на семейство Баневи започна със скандал. Съдебна охрана се опита да ограничи възможността семейство Баневи да бъдат записани от журналисти въпреки изричното им желание.   Съдебна охрана не позволи на семейството да обясни на медиите как всичките им заводи са стигнали до фалит.  ", "date": "2018.12.13", "title": "Майката на Евгения Банева: Не казвам, че са невинни! Понякога се питам човек ли родих или сатана?!"}
{"url": "https://www.blitz.bg/kriminalni/nakazanie/goreshcho-ot-sda-zakovakha-banevi-s-novi-dokazatelstva-sreshchu-tyakh_news645595.html", "text": "Николай и Евгения остават окончателно в ареста. Това реши Апелативният специализиран съд преди минути.   По делото беше внесен нов, 123-ти том срещу тях. Заради това началото на делото срещу тях беше отложено.  Не е ясно какви са новите доказателства. Тепърва с тях ще се запознават и семейството бизнесмени.  Въпреки разрешението на Баневи да бъдат снимани и желанието им да говорят с медиите, на „Съдебна охрана” беше разпоредено да извадят камерите от залата, предаде Нова телевизия.  ", "date": "2018.12.13", "title": "Горещо от съда! Заковаха Баневи с нови доказателства срещу тях!"}
{"url": "https://www.blitz.bg/kriminalni/nakazanie/sdt-reshi-sdbata-na-ukrainetsa-koyto-ubi-s-kamiona-si-bremennata-severina-i-spruga-y-ivaylo-kray-plovdiv-snimka_news645563.html", "text": "9 години затвор е присъдата, постановена от Пловдивския Окръжен съд за украинския шофьор Станислав Пислар, причинил тежка катастрофа на магистрала „Тракия\" в края на май 2018 г., пише Trafficnews.bg.   При фаталния сблъсък загина младо семейство. Инцидентът стана на 122 км на магистралата в посока София. Преди да се вреже в лекия автомобил на Ивайло и Северина, камионът, управляван от Пислар, е блъснал аварийна количка за ремонт. След удара преминал през мантинелата и така се стигнало до фаталния сблъсък. Северина е била бременната в 7-ия месец.  Пислар буквално бе съкрушен от тежката присъда. Освен това съдът реши, че в продължение на 10 години той няма да има право да управлява МПС.  В наказателното дело близките на Северина и Ивайло не са предявили финансови претенции. Искове обаче предстои да бъдат предявени към застрахователя на камиона.  Станислав Пислар ще лежи присъдата си при първоначален общ режим. Той ще обжалва наказанието през Апелативен съд. Наблюдаващият прокурор заяви, че ще прецени дали да протестира присъдата, след като се запознае с мотивите. ", "date": "2018.12.13", "title": "Съдът реши съдбата на украинеца, който уби с камиона си бременната Северина и съпруга й Ивайло край Пловдив (СНИМКА)"}
{"url": "https://www.blitz.bg/kriminalni/keleshi-s-bmv-dzhitkakha-iz-sofiya-no-gi-spryakha-politsai-i-stana-belya_news645581.html", "text": "24-годишен столичанин е задържан в Седмо РУ за притежание и разпространение на наркотици. От него са иззети 3 килограма марихуана.  На 10 декември, в ж.к. \"Малинова долина\", служители от Седмо РУ спрели за проверка лек автомобил \"БМВ\" с 24- годишен водач и 26-годишен пътник. При последвали процесуално-следствени действия - обиски и претърсвания, в автомобила е намерен и иззет сак, съдържащ три полиетиленови плика с растителна маса. Резултатът от назначената експертна справка показал, че иззетата маса е марихуана.  По случая е образувано досъдебно производство, а двамата мъже са задържани с полицейски мярка до 24 часа.  След доклад на събраните материали в Софийска градска прокуратура на шофьора е повдигнато обвинение за престъпление по смисъла на чл.354А от НК. Наложена му е мярка за неотклонение \"задържане под стража\" за срок до 72 часа.  ", "date": "2018.12.13", "title": "Келеши с БМВ джиткаха из София, но ги спряха полицаи и стана беля!"}
{"url": "https://www.blitz.bg/obshtestvo/dimo-raykov-v-blgariya-vinagi-ubivat-aleko_news645614.html", "text": "Един от най-активните участници във фейсбук е известният писател Димо Райков, който повече от 10 години живее и твори в Париж, но нито ден не е спрял да призовава сънародниците си да бъдат смели, да търсят своите права, да не търпят погазване на човешките си права от самозабравилите се управляващи.Димо Райков е автор на 15 книги, между които “Кестени от Париж”, “Реката на смъртта”, “Диагноза: Българин в чужбина”, “Париж - радостта от живота”, “Франция, разреши да те обичаме”... Творбите му се намират в 15 от най-големите библиотеки в света, като Харвард, Бъркли, Блумингтън, Вашингтон, Париж, Мелбърн, Ню Йорк, Москва.  Сега отново излиза в голям тираж една от най-четените му книги - “Диагноза: “Българин в чужбина”.  - Защо тази ваша книга толкова се търси?  - Всичко почна, когато моите родители бяха невинно обвинени и заплашени от чистокръвен българин съсед, че ще им отреже главите. Колко им трябва на възрастни люде да се сащисат? И когато се оплакали в полицията, онзи съсед пък казал, че те, болните и немощни старци, го заплашвали. И познайте кого подбрали полицаите... Че дошли и с оная кола с бурканите. Така за първи път в живота си мама и тате се озовали в полицията. Да, моите старци започнали да дават показания, да се оправдават, наместо виновника. Тези хора, които през живота си стотинка не са откраднали, хрисими и “болни” от търпеливост. Бяха обвинени, те, потърпевшите, в родната ми страна, където на воля се разпореждат крадците, мошениците и лъжците. И мама малко след това почина - изведнъж й се пукнало сърцето. Тогава нещо в мен изригна и написах книгата си “Диагноза: Българин в чужбина”, която всъщност е в памет не само на мама, а и на всички българи, жертва на нашето мълчание. Мълчание, непознато по никакви други географски ширини.   В малките села и градчета има терор срещу самотните стари хора. Къде да идат те, къде да се оплачат? В София управляващите не знаят ли това? Знаят и още как знаят, ама защо да се главоболят, като имат по-важни задачи, как да заграбят повече, докато са на власт.  - Какви случаи описвате от вашите наблюдения в Париж, където живеете постоянно повече от 10 години?  - На едно представително соаре срещам французойка - също писателка. Когато разбра, че съм българин, директно ме “застреля”, и то пред останалите колеги, с думите: “А, от ония, бавноразвиващите се...”. Стоях вцепенен. Тя продължи - вижте, аз познавам добре страната ви, била съм много пъти и в София, но и в провинцията, в селата. И видях такава мизерия, която не съм виждала и в Африка. Затова Ви питам какви са тези сънародници, които държат майките си, бащите си вече толкова години с такива ужасни пенсии, които един нормален европеец днес не може дори да си представи, че е възможно? Да оставиш родителите си да живеят със 100 евро на месец... Нищо не казах. Вие какво ще й кажете?   Друг случай - запознах се с интелигентен французин, на голяма позиция в професията си. Той направо бе директен с мен - не се сърдете, господин Райков, но аз свързвам България с един мой служител отпреди години. Той нямаше навика да пуска водата в казанчето на тоалетната. Зная, че не сте всички българи такива, но ето, спомене ли се нещо за България, първо за него се сещам... Какво значи това? Ами това, че в чужбина нас ни гледат като на рентген. Защото ние тук сме чужденци. Ние винаги ще си останем, дори и в най-благоприятната за нас атмосфера, чужденци.  Аз бях на повече от 50 години, когато твърдо реших и направих нещо, което мнозина българи не могат да проумеят - заминах в Париж. Изоставих целия си досегашен живот, всичко. И тръгнах подир Мечтата си. Към Светлината и Свободата. Само който не е докосвал Свободата, той не ще ме разбере.   На моята сватба преди много години в Кюстендил, откъдето е жена ми и където съм живял цели 8 години, Блага Димитрова така ми каза - “Димо, рискувай, ако не рискуваш, цял живот ще съжаляваш”. И аз така живея и до ден днешен. В риск. Тръгнах от Малко Търново, там, от границата с Турция, най-строго пазеното място във Варшавския договор, и стигнах до Париж. Как и какво съм платил в този свят, в който за всичко се плаща, само аз си знам. Който завижда, а много ми завиждат, нека да опита, нека и той да измине поне частица от този път. Тръгнах, за да докосна мечтата си. И да напиша тези книги, които читателите ми търсят и намират в книжарниците и ми пишат постоянно. Защото виждат в тях Истината. Моята, но и тяхната истина. Защото основен въпрос в тях е - защо и как се опростачихме, та днес сме толкова оскотели? Книгите ми са пълни с епизоди, от които ще настръхнете. Знаете ли, аз лично вече изпитвам само тъга. Лепкава и просмукваща и сърцето, и душата тъга. И за да бъда докрай “оголен” - тъга, примесена с безсилие, от което изтръпвам. Когато преди години татко, вече покойник, мир на праха му, получи удар, когато видях любимия си човек толкова безпомощен, когато му сменях памперсите, все едно е бебе, аз се усетих сякаш изпразнен от каквото и да е съдържание. И толкова, толкова обезсилен... Особено когато един от лекарите направо ми каза - господин Райков, ако нямате пари, няма да има живот за баща ви. Тогава аз се запитах - докъде всъщност е стигнало нашенското оскотяване. Да, навсякъде има лошотия, но ние, българите, сме много, много лоши днес, ние стигнахме дъното, че и под него. Затова и пиша - дано да се стреснем. Защото днес нашите родители са най-потърпевши, но утре идваме и ние. И после идват и децата ни. По отношението към възрастните, болните и децата се съди за интелигентността на една нация, за силата на гражданското й общество. А разни “патриоти” само осребряват този свой “патриотизъм”, тръбят наляво и надясно, че България днес била слънчево място. За кого? За ТЯХ, да. А не виждат ли всички те геноцида над пенсионерите у нас?   Не разбирам защо българите, които сме толкова малко, защо не се обичаме. Защо повече се мразим, и то с такава охота. Навремето Станислав Стратиев, голям български писател, го е казал: “В България винаги убиват Алеко”. Не може да се каже по-точно.  Ще ви разкажа случай тук от Франция с българка. Жената е от дълги години емигрант в Париж, доцентка. Каза, че толкова години не може да си намери работа. И чак онзи ден разбрала защо. Ами защото сестра й изпращала анонимки на поредния работодател, наел доцентката на предварителен договор. Не е за вярване, но бих ви дал и името, и телефона на доцентката, за да потвърди. Затова може би и първото предупреждение, което нашенци отправят към новодошлия сънародник в Париж, е - видиш ли българин, бягай!  - Хората по света живеят, а ние защо все оцеляваме?   - В основата на нашите беди като народ, според мен, е тя, мизерията - и материална, но и духовна. Те са свързани и взаимно се възпроизвеждат, от поколение на поколение. Онзи ден се разхождах в Гората на Венсен - това е един огромен парк на 10 квадратни километра. И съзрях отново почти цял град от... палатки. Разговарях с един полицай. И той ми каза - от 15 години работя тук. Идват, правят палатки, ние ги разтурваме, след няколко месеца те пак идват. Но за мен странното е, че през всичките тези години основната част са българите. В началото бяха поляци и българи, после идваха македонци и българи, после сърби и българи, после руснаци и българи. Другите се оправят, намират си работа, препитание, а вашите все са си тук. Ние им поставяме специални кофи за боклук, те обаче хвърлят отпадъците където им падне, вижте само какви дрехи са разпънали по дърветата да съхнат... Да, какво да добавя към думите на френския полицай - племе, при което поколение след поколение мизерията се възпроизвежда... И дава своя отпечатък върху битието. Другото обяснение на вашия въпрос го намирам в нашенския тарикатлък, и то тарикатлък на дребно. Наскоро една жена ми каза - господин Райков, емигрантка съм от 20 години, но чак сега успях да се преборя със себе си. И чак сега, от две години, разбрах, че човек е нормален, когато си плаща за всичко, което е направил - ял, пил. И сега се чувствам истински свободна.   Какво ви говори това? Някой се опитва да внуши на българина, на младите, че тарикатът е по за предпочитане пред честния човек. За мен най-важното е да не оставим стихията на опростачването да ни залее. Защото опростачването ражда омразата. Мрази онзи човек, който не може да гледа, че съседът му е постигнал честно своето положение. Той все търси под вола теле. Тревожи ме и “пасивността” на съвсем младото поколение, което не иска нищо да знае критично за себе си, шокиран съм от изследване, мисля, че бе на Американския университет в Благоевград, че само три, забележете, само 3 процента от младите хора искат да знаят за близкото ни минало... Какво е това? Та как може да се живее без памет? Затова и написах и издадох преди години книгата си “Реката на смъртта или разказ за генезиса на една омраза”. Да, опростачването днес е нужно на някои. Кои са те - е, това е публична тайна, нали?   Но ще завърша с един от моите герои Пешо Барона от Монтанско, който пред очите ми върна цели три евро на касиерката в магазина, която се бе объркала при рестото. Знаете ли какво значат три евро в Париж за хора като Пешо, та това са цели два килограма кренвирши, разбира се, от най-евтините, ама иначе са толкова вкусни. Но Пешо ги върна на сбъркалата касиерка в супера и тя, като разбра, че е българин, го гледаше с невярващи очи. Колко важно е какво е обкръжението наоколо, нали?  ", "date": "2018.12.13", "title": "Димо Райков: В България винаги убиват Алеко"}
{"url": "https://www.blitz.bg/obshtestvo/regioni/uchitelka-pisa-dvoyka-na-osmoklasnichka-no-sled-tova-szhali-zhestoko_news645596.html", "text": "Осмокласничката е надраскала с остър предмет колата на преподавателката си, съобщиха от МВР - Монтана.  На 14 ноември в полицията бил получен сигнал от 52-годишна жена от Лом, преподавател в училище в село Медковец, която съобщила, че същият ден, между 08:00 и 10:00 ч., неизвестен извършител с остър предмет е надраскал двете врати и двата прозореца от лявата страна на ползвания от нея и паркиран в двора на училището лек автомобил.  При проведеното разследване, съвместно с инспектор от Детска педагогическа стая, униформените са установили извършителя – 14-годишна от Медковец, ученичка в осми клас на същото училище.  Момичето е направило самопризнания, разпитани са и свидетели-очевидци. Нанесената щета е в процес на изясняване. Работата по документиране на случая продължава.    ", "date": "2018.12.13", "title": "Учителка писа двойка на осмокласничка, но след това съжали жестоко"}
{"url": "https://www.blitz.bg/obshtestvo/izvnredno-v-blits-operirakha-po-speshnost-korneliya-ninova_news645588.html", "text": "Лидерът на БСП Корнелия Нинова е приета по спешност в Пирогов с абсцес, научи БЛИЦ.  Направена й е хирургическа намеса. Абсцесът е отворен и дрениран. По нейно желание няма да остане в болницата и ще продължи с домашно лечение.  От екипа на Нинова потвърдиха новината пред БЛИЦ. ", "date": "2018.12.13", "title": "Извънредно в БЛИЦ! Оперираха по спешност Корнелия Нинова!"}
{"url": "https://www.blitz.bg/obshtestvo/kultura/v-sofiya-se-sstoya-trzhestven-priem-po-sluchay-denya-na-nezavisimostta-na-kazakhstan_news645594.html", "text": "На 12 декември 2018 година в «София хотел Балкан» се състоя тържествен прием по случай националния празник на Казахстан – Деня на независимостта.  Събитието уважиха повече от 200 гости, сред тях – представители от президентството, правителството и министерството на външните работи, народни представители, ръководители и дипломатически състав на чуждите дипломатически представителства, учени, експерти, бизнесмени, казахска диаспора.  В изказването си ръкодителят на дипломатическата мисия на Република Казахстан Темиртай Избастин отбеляза, че през 27-те години суверенно развитие под ръководството на президента Нурсултан Назарбаев, в Казахстан е създадена солидна икономическа основа, осигурена политическа стабилност, запазени мир и разбирателство между всички етноси и вероизповедания. Казахстан е пълноправен и отговорен участник на международните отношения.  Бе установена държавната граница, приета Конституцията и националната валута. Казахстан се отказа от ядреното оръжие, установи приятелски отношения с всички държави и определи стратегически насоки в развитието на страната. Казахстан бе председател в авторитетни международни организации, такива като Съвет за сигурност на ООН, Организация за сигурност и сътрудничество в Европа, Организация за ислямско сътрудничество и Шанхайска организация за сътрудничество.  За Казахстан това е показател за висока оценка и доверие от страна на световната общност.  Между Казахстан и България са установени изключително приятелски отношения, а това допринася за по-нататъшно укрепване на двустранното сътрудничество.    ", "date": "2018.12.13", "title": "В София се състоя тържествен прием по случай Деня на независимостта на Казахстан"}
{"url": "https://www.blitz.bg/obshtestvo/akhmed-dogan-nauchi-nay-khubavata-novina-na-sveta_news645603.html", "text": "Почетният председател на ДПС Ахмед Доган стана дядо, научи БЛИЦ.  Синът му Демир и снаха му Памела вече са горди родители на момче с името Адмир. Юнакът се е родил в 13:30 часа днес.  Щастливите младежи сияят от радост. Детето се е появило на бял свят без проблем и е с манекенски размери.    ", "date": "2018.12.13", "title": "Ахмед Доган научи най-хубавата новина на света!"}
{"url": "https://www.blitz.bg/obshtestvo/regioni/ogromna-misteriya-s-shefa-na-kazanlshniya-kat-snimka_news645602.html", "text": "Началникът на КАТ - Казанлък Тодор Николов е обявен за издирване. Николов е в неизвестност от сряда, 12 декември, уточнява БГНЕС.   Последно е разговаряно с него в 16 часа. От тогава се губят следите му.   Тодор Николов има три телефона, но и трите са изключени. Няма го и личният му автомобил.    Вчера е бил задържан един служител на КАТ-Казанлък от Вътрешна сигурност към МВР.   ", "date": "2018.12.13", "title": "Огромна мистерия с шефа на казанлъшния КАТ! (СНИМКА)"}
{"url": "https://www.blitz.bg/obshtestvo/zhivott-na-svidetel-sreshchu-tsenko-chokov-se-prevrna-v-ad-a-toy-razkri-oshche-skandalni-neshcha-za-ekskmeta-na-galiche-snimki_news645592.html", "text": "Късно снощи изпепелиха стопанска постройка във врачанското село Галиче. Тя обаче се оказа на Веселин Тушинов, който бе кандидат за кмет на селото, издигнат от БСП и в момента е един от основен свидетел по делата, водени срещу Ценко Чоков. Това съобщава BulNews.bg.    Изгорял е напълно един от оборите на Тушинов. От постройката нищо не е останало. Въпреки че по време на пожара в близост е имало хора, никой не е чул нищо и затова не е подаден сигнал на тел. 112.   Пламъци са изпепелили и около 1300 бали с люцерна и грахово сено и 30 куб. метра дървен материал. Въпреки, че полицията все още разследва причините за инцидента, Тушинов е убеден, че става въпрос за умишлен палеж.    Той заяви, че няма конфликт с никой друг, освен с екскметът на Галиче Ценко Чоков и групата му.   „Това е дело на Ценко и групата му. Въпреки, че в момента Чоков е под домашен арест в София, нарежда всичко по телефона, а групата му е тук в Галиче“, категоричен е Тушинов.    ", "date": "2018.12.13", "title": "Животът на свидетел срещу Ценко Чоков се превърна в ад, а той разкри още скандални неща за екскмета на Галиче (СНИМКИ)"}
{"url": "https://www.blitz.bg/obshtestvo/regioni/samo-v-blits-zloveshcha-misteriya-okolo-reyndzhrkata-desislava-i-ubietsa-y-svetoslav_news645611.html", "text": "Бившият командос Светослав Каменов е завел в дома си жертвата си Десислава Стоянова под предлог, че ще я учи на топография. 40-годишната жена е записала сержантското училище във Велико Търново, но е срещала трудности с тази специалност, научи БЛИЦ от свои източници.  Стоянова явно е искала да продължи да работи в армията. Тя е била с най-ниския чин сред военнослужещите, а по закон след завършване на 45 години, ако нямаш нашивки и по-висок ранг, те освобождават от армията. Именно заради това убитата от Светослав жена е започнала да учи във Велико Търново.   Двамата се познавали отдавна - от времето, когато убиецът работел с нея в Карловската бригада. По-късно той е бил инструктор в школата във Велико Търново, откъдето е уволнен след предизвикана катастрофа в пияно състояние.   Тялото на Десислава продължава да се намира в Съдебна медицина - Пловдив и да не е освободено. Очакваше се погребението да е утре, но все още е неизвестно дали то ще се състои в уречения ден.   Както БЛИЦ съобщи, военните в Карловската бригада са потънали в скръб. Днес те погребаха свой млад колега, който внезапно е издъхнал след тежка операция. Десислава Стоянова ще бъде положена в гроб до него.   Бившият командос Светослав Каменов я е убил в нощта на 29 срещу 30 ноември в дома си в Сопот. По телефона той извикал свой съсед и приятел, който да ги превози от жилището на Десислава в Карлово до неговия дом в Сопот. Той ги оставил и си тръгнал, няма данни за съпричасност към престъплението.   Според полицията и прокуратурата, причина за страшния скандал, завършил със счупване на врата на жертвата и укриване на трупа под дивана, е колата на Десислава, която тя дала на убиеца си, за да я ремонтира, а той продал за скраб.  Кристина ИВАНОВА, БЛИЦ  ", "date": "2018.12.13", "title": "Само в БЛИЦ! Зловеща мистерия около рейнджърката Десислава и убиеца й Светослав"}
{"url": "https://www.blitz.bg/kriminalni/novi-skandalni-dokumenti-ot-srs-ta-zakovali-ivancheva-i-sms-ite-y-km-posrednika-v-teb-li-sa_news645626.html", "text": "Заловената с белязани пари Десислава Иванчева се е страхувала, че може да стане обект на запис, докато изнудва строителния предприемач Александър Ваклин, поради което на срещата между тях, проведена на 13 април в община \"Младост\", предварителната уговорка е била да не се говори за пари, нито такива да бъдат предавани. Информацията е на \" \", който от няколко дни публикува СРС-ата, които заковават Иванчева.    Това се разбира от думите на посредника Петко Дюлгеров при негова среща с Ваклин още на 23 март. Същите указания се коментират и на самия 13 април, когато по искане на Дюлгеров, Ваклин се вижда с него преди да отиде на срещата с Иванчева и заместничката й Биляна Петрова в кабинета на кмета на \"Младост\".  За целия период от над два месеца, в който са били обект на подслушване и проследяване, Иванчева, Петрова и Дюлгеров на няколко пъти коментират какви мерки трябва да вземат, за да не бъдат заловени. От документираните им разговори се разбира, че дори при част от срещите, които кметицата на \"Младост\" и нейната заместничка са водили с различни инвеститори, двете са били без телефони. Макар да са били изключително мнителни, както \"Правен свят\" вече разкри, в определени моменти триото е коментирало и конкретните суми, които Ваклин трябва да плати, за да получи нужните му разрешителни. На 2 април след 21.40 часа, Иванчева се обажда по мобилния телефон на Дюлгеров и го съветва да си инсталира приложение, което да ползват за \"по-сигурна\" комуникация.   \"Правен свят\" публикува още от стенографираните записи от специални разузнавателни средства (СРС), разрешени от съдия, на срещата между Дюлгеров и Ваклин, проведена на 23 март, на която се конкретизира сумата за подкупа – 20 евро на квадратен метър. Съдържанието на веществените доказателствени средства бе разсекретено от Специализирания наказателен съд.      Това, което Ваклин поема като ангажимент е да изтегли входираната в Столична община жалба и искане за издаване на разрешително за строеж, с което той се е опитал да \"прескочи\" общинската администрация на район \"Младост\". Нещо, което, както се разбра и от самата среща на Ваклин с Иванчева, никак не й е допаднало. От последващите думи на Дюлгеров се разбират и конкретните страхове на Иванчева, както и защо на срещата й с Ваклин на 13 април, на която присъства и заместник-кметицата Биляна Петрова, не се говори за пари, а само за \"дарения\". Макар да са били изключително подозрителни и заради това многократно да се е стигало до отлагане на предаването на първата част от искания от Ваклин подкуп, оказва се, че денонощие преди срещата си с Иванчева и Петрова, изнудваният строителен предприемач изпраща чрез SMS-и до посредника Дюлгеров данните за обектите, за които кметът на \"Младост\" е трябвало да издаде разрешителни, но е отказвала да го стори. На 12 април вечерта Ваклин праща на Дюлгеров няколко SMS-а, след което се уточняват да се видят на другия ден. Осъществената SMS кореспонденция също е обект на СРС-та, които вече са приложени като доказателствен материал по делото срещу подсъдимите за корупция. В ранния следобед на 13 април Дюлгеров препраща SMS-те от Ваклин на Биляна Петрова, като й се обажда, за да уточнят срещата на Иванчева с изнудвания строител. Междувременно Ваклин се обажда на Дюлгеров, за да се уточнят за срещата в общината. По инициатива на Дюлгеров двамата си правят предварителна среща за инструктаж. Двамата се виждат в голям търговски център в близост до ж.к. \"Младост\" 4. На срещата Дюлгеров подчертава на Ваклин, който носи сумата от 70 000 евро, че не трябва да дава парите на кметицата, а на него, но на място извън общината. Посредникът Дюлгеров приписва на себе си разработването на прилаганата от Иванчева схема за дарения, прикриващи искането и получаването на подкупи. Кметицата на \"Младост\" дори имала навика да си записва в тефтерче - кой и колко трябва да й плати, за да издаде нужните документи, заявява Петко Дюлгеров на Ваклин. Записите от срещата между Дюлгеров и Ваклин на 13 април са възможни благодарение на специалните устройства, които службите са поставили на бизнесмена. Това е така и защото двамата са оставили телефоните си на разстояние. Докато двамата пътуват с такси към \"Младост\", посредникът още веднъж обяснява защо парите не трябва да се дават в кабинета на кметицата. Дюлгеров и Ваклин се договарят да се видят по-късно в кафене, намиращо се на няколко стотин метра от общината. Александър Ваклин пристига в Община \"Младост\" малко след 16.00 часа, но реално срещата му с Иванчева започва с около два часа закъснение. И както публикацията на \"Правен свят\" показа, кметицата и нейната заместничка умишлено не коментират пред Ваклин договорките за конкретния размер на подкупа, уговорен с посредничеството на Петко Дюлгеров. Именно притесненията на кметицата и нейната заместничка, че могат да станат обект на запис, обяснява и защо Иванчева на няколко пъти пита изнудвания строител за името му. Оказва се, че кметицата на \"Младост\" много добре е знаела с кого разговаря, както и защо той е в кабинета й. Докато е в общината, Иванчева сама търси по телефона посредника Дюлгеров, който дори я информира, че парите са във Ваклин. Вживял се в ролята на експерт по конспирациите, Дюлгеров използва кодова дума, за да обясни на кметицата наличието на 70 000 евро, а именно – \"документи\". Самата Иванчева е изключително предпазлива и дори подхожда с подозрение – защо Ваклин е сам, става ясно от разговора. След края на срещата в общината, която се е проточила много над очакваното, Ваклин се обажда на Дюлгеров, който му обяснява, че се е наложило да се прибере спешно и уговорката за предаването на парите остава за следващ ден. Три дни след срещата й с Александър Ваклин, на 16 април, Десислава Иванчева сама се обажда на Петко Дюлгеров, за да го попита: \"в теб ли са...\" Макар и кратък, разговорът им разкрива, че Ваклин далеч не е бил единственият инвеститор, на когото е била приложена схемата по изнудване. Ден след разговора между Иванчева и Дюлгеров, Александър Ваклин ще се срещне с посредника, на когото ще предаде предварително белязаните 70 000 евро. Малко по-късно Петко Дюлгеров ще измине няколко стотин метра, за да се види с Десислава Иванчева и Биляна Петрова и да им даде парите, като отдели почти 20% от полученото за себе си. Минути след края на срещата им, тримата са арестувани, а по ръцете им са открити следи от химическото вещество, с което са били маркирани банкнотите от подкупа. Следва продължение...", "date": "2018.12.13", "title": "Нови скандални ДОКУМЕНТИ от СРС-та, заковали Иванчева и СМС-ите й към посредника: В теб ли са..."}
{"url": "https://www.blitz.bg/kriminalni/katadzhii-otishli-prvi-sled-strelbata-vv-4-you-pod-masata-be-magareto-trup-i-raneni-turisti-a-mito-ochite_news645624.html", "text": "Туристи, криещи се под маса, ранения Кольо Магарето и един труп. Това заварил катаджията Орхан Ибрям в ресторанта „4 you” на 8 юни 2016 г.  Ибрям заедно с негов колега пътен полицай били първите, пристигнали на място след сблъсъка между групите на Димитър Желязков-Митьо Очите и Божидар Кузманов-Божо Кравата, пише Флагман.бг.  Автоконтрольорът застъпил нощна смяна в 19,30 ч. Между 20,30 и 20,45 ч. той и колегата му Тихомир Тенев получили сигнал за стрелба в близост до х-л „Кубан“.  „Отидохме в заведението „4 you”. Видях туристи под масата, ранен, който беше сам на сепарето, имаше и труп“, разказа Орхан пред Специализирания наказателен съд, където тече процесът срещу Божо Кравата и още девет души за организирана престъпна група.  В следващия момент намиращите се все още там клиенти се измъкнали. А след 5-10 минути откъм кухнята се показал силуетът на Тодор Славов, който според прокуратурата е застрелял гарда на Митьо Очите Александър Алексиев-Водолаза.  „Каза, че е въоръжен, но ще се предаде. Вдигна си ръцете и излезе. Взехме му оръжието. Оставихме го на масата. Поставихме му белезници и изчакахме групата“, каза още Орхан Ибрям пред съда.  По-късно на място дошли други полицаи и разследващи, които поели случая.  Междувременно обаче в заведението дошъл „Дженко ли, Джендов ли е“, който носел инвалидна количка. Тя била предназначена за ранения Кольо Магарето, който бил контактен и казал, че го боли крака.  Помагачът, за когото разказа полицаят, вероятно е Димитър Дженков – човек от обкръжението на Очите.  Дженков помогнал на Магарето, като го добутал с инвалидната количка до близкия медицински център.  Орхан Ибрям не каза да е видял тежко ранения Митьо Очите, който явно преди това със сетни сили е успял да се изнесе от заведението.   Свидетелят бе разпитан от прокурорите, адвокатите и съдебният състав, но накрая се включи и подсъдимият Тодор Славов.  Стрелецът поиска полицаят да потвърди, че той се е предал сам. След това обаче Славов попита Ибрям дали той и колегите му са проявили учудване, когато са видели лица да идват с инвалидна количка в заведението.  Катаджията обаче отрече. Към този момент във „4 you“ били дошли и други служители на МВР, които се занимавали с Дженков и компания.  Освен това полицай също съпровождал ранения Кольо Магарето до медицинския център „Нептун“.  Колегата на Орхан Ибрям – Тихомир Тенев, не се яви на делото тази седмица, макар че бе сред призованите от съда свидетели.  ", "date": "2018.12.13", "title": "Катаджии, отишли първи след стрелбата във „4 you”: Под масата бе Магарето, труп и ранени туристи! А Митьо Очите..."}
{"url": "https://www.blitz.bg/kriminalni/prestplenie/predsedatelyat-na-kpkonpi-s-goreshchi-novini-za-deloto-sreshchu-banevi_news645631.html", "text": "Проверяваме незаконно придобито имущество от фамилия Баневи. За резултатите от проверката обаче още е рано. Това каза в предаването \"Още от деня\" по БНТ председателят на КПКОНПИ Пламен Георгиев.   Той коментира и законовите промени, според които незаконно придобито имущество може да бъде конфискувано и при прекратено наказателно дело. Според промените сроковете за конфискация, предвидени в закона, ще отпаднат. Промените в закона се правят, защото има много случаи, при които установяваме, че едно имущество е придобито незаконно, но влиза в сила оправдателна присъда, посочи Георгиев. Върховният касационен съд казва нещо много просто, но абсурдно – че прекратеното наказателно производство е абсолютна пречка за предявяване на иск. Но българското законодателство казва, че няма пречка за предявяване на иск при прекратяване на дела, заяви председателят на КПКОНПИ. По думите му председателят на ВКС Лозан Панов е председателствал колегията, която е взела това решение. Дотук сме установили 20 подобни дела за 22 млн. лева. Сред тях са делата срещу Христо Бисеров и кмета на Несебър, уточни Георгиев. Той обясни, че срещу финансовия министър Владислав Горанов са в ход две проверки. Едната - за корупционно престъпление, ни е възложена от прокуратурата и до ден-два ще изпратим резултатите. Има и успоредна проверка дали има конфликт на интереси. До три месеца Комисията ще излезе с решение има или няма конфликт на интереси, заяви още Пламен Георгиев.", "date": "2018.12.13", "title": "Председателят на КПКОНПИ с горещи новини за делото срещу Баневи"}
{"url": "https://www.blitz.bg/kriminalni/ekskluzivno-v-blits-krvava-razpra-s-mnogo-raneni-e-v-osnovata-na-infarktnata-situatsiya-v-sofiya_news645644.html", "text": "Кървава разпра е в основата на  .  От съседи на мъжа, който се е барикадирал в къща, която се намира близост до пресечката на улиците „Саранци“ и „Източна тангента“, медията ни научи, че преди да прибегне до това той е бил при съседите си.  „Имаше страшна врява. Фучаха линейки и патрулки. В последствие разбрахме, че в къщата до него е имало сериозен скандал. Разбрахме, че скандалът е бил толкова сериозен, че са започнали да се колят и ръгат – дали с ножове, дали с нещо друго, никой не знае. Заради случилото се четирима от комшиите са в болница. Нямаме идея колко страшни са нараняванията им. Ама яко кръв се е ляла“, каза хора, които живеят в района.  Според тях минути след случилото се мъжът е избягал от окървавената къща и се е барикадирал в своята.  За какво е била разпрата, какво е състоянието на четиримата пострадали, какво и самоличността им и дали барикадиралият се мъж е в основата на кървавия скандал, все още не е ясно.  Междувременно медията ни научи, че преди минути барикадиралият се мъж е бил задържан от органите на реда.  На   БЛИЦ очаква новини, снимки и видео от своите читатели в цяла България и по света  ", "date": "2018.12.13", "title": "Ексклузивно в БЛИЦ! Кървава разпра с много ранени е в основата на инфарктната ситуация в София"}
{"url": "https://www.blitz.bg/obshtestvo/unikalna-operatsiya-v-burgas-na-bebe-s-po-6-prsta-na-rchichkite-i-krachetata_news645539.html", "text": " Бебе с шест пръста на всеки крайник бе успешно оперирано в университетска болница „Дева Мария“ в Бургас. Състоянието, известно като полидактилия, е изключително рядко и лечението му е само оперативно. В България университетска болница „Дева Мария“ е една от малкото, където се извършват такива операции, благодарение на методичния ръководител на Клиниката по ортопедия- акад. проф. д-р Борислав Владимиров.  Пациентът е двумесечно бебе, което има допълнителен пръст на всеки от крайниците. Случаят е сложен, защото три от допълнителните пръстчета са с оформени стави. Проф. д-р Владимиров извършва операция първо на двете ръчички, а след тригодишна възраст на детето ще се оперират крачетата.  ", "date": "2018.12.13", "title": "Уникална операция в Бургас на бебе с по 6 пръста на ръчичките и крачетата"}
{"url": "https://www.blitz.bg/obshtestvo/podrobnosti-za-speshnata-operatsiya-na-korneliya-ninova_news645599.html", "text": "Появиха се подробности за причината, заради която лидерката на БСП Корнелия Нинова бе оперирана по спешност. Както  .  Оказа се, че още вчера лицето на Нинова се подуло. Освен това тя започнала да изпитва болки, разкриха от екипа й.  Нинова обаче решила, че проблемът е дерматологичен и не му обърнала особено внимание.   За нещастие през нощта болките се засилили и на сутринта тя потърсила помощ в лечебното заведение. От там обаче отказаха да дадат подробности за случилото се.  БЛИЦ припомня, че лидерката на БСП все пак е отказала да остане в болницата, а е предпочела домашно лечение.  ", "date": "2018.12.13", "title": "Подробности за спешната операция на Корнелия Нинова!"}
{"url": "https://www.blitz.bg/politika/khranenitsata-na-bg-madof-s-nagl-feyk-sreshchu-peevski_news645635.html", "text": "Храненицата на Българския Мадоф Соня Колтуклиева публикува брутален фейк срещу Делян Пеевски. В т.нар. анализ, озаглавен „Как Пеевски, Цацаров и Горанов впрегнаха държавата за личната си вендата срещу мен“, тя атакува Пеевски, НАП и прокуратурата и то само два дни след като съдът я закова, че е взела три пъти по 30 хил. лв. лично от банкера беглец Цветан Василев, пише  .     Тези 90 хил. лв. всъщност са пари на вложителите в КТБ, раздадени с лека ръка от Цветан Василев, а въпросната госпожа, която се изявява като нежен глас на БГ Мадоф, ги е укрила от НАП.   Но повече по темата ще може да прочетете на сайта на  .", "date": "2018.12.13", "title": "Храненицата на БГ Мадоф с нагъл фейк срещу Пеевски"}
{"url": "https://www.blitz.bg/kriminalni/dnes-e-klyuchov-den-za-skandalnite-banevi_news645478.html", "text": "Николай и Евгения Баневи обжалват пред Апелативния специализиран съд наложената им мярка за неотклонение „задържане под стража”.  Двамата бяха предадени от френските власти на разследващия екип от Специализираната прокуратура миналия четвъртък.  Още тогава пред магистратите Евгения Банева поиска да бъде пусната под домашен арест, за да гледа трите си деца.  Семейство Баневи са обвинени за 7 престъпления.  Според прокуратурата от 2005 г. досега те са източили четири предприятия, укрили са десетки милиони данъци и са изпрали повече от 1 млрд. лв.  Майката на Николай Банев – Мария вчера също беше привлечена като обвиняема, но беше пусната на свобода срещу гаранция от 10 000 лева. 77-годишната жена ще отговаря за участие в организирана престъпна група.  ", "date": "2018.12.13", "title": "Днес е ключов ден за скандалните Баневи"}
{"url": "https://www.blitz.bg/obshtestvo/biznesment-aleksandr-vaklin-stpisa-khekimyan-ivancheva-iskashe-mnogo-poveche-ot-500-000-evro_news645497.html", "text": "\"Бях подложен на рекет от страна на кмета Иванчева. Тя искаше да платя 20 евро на квадратен метър, за да може проектите ми в \"Младост\" да вървят гладко. Не мога да кажа дали СРС-тата са автентични, защото още се разглеждат, но мога да потвърдя, че посредникът ми е обяснил нещата по същия начин.\" Това каза бизнесменът Александър Ваклин в студиото на \"Тази сутрин\" по bTV няколко дни след като изплуваха   \"Търсих посредника с цел да осъществя контакт. Исках да зная каква е причината 1 година преписката ми да е хвърлена в битието. Имам четири уговорени срещи, на които тя не пожела да дойде. Само веднъж се видяхме. Тя знаеше много добре с кого се среща. Аз не отивам сам до общината. Тя е предварително подготвена от посредника\" , разказва Ваклин.  Той твърди, че му е било обяснено, че кметицата е изнервена и трябва да действа бързо.  \"Казаха ми, че тя няма да говори конкретно за пари. Тя потвърди в разговора, но никога не е искала директно пари. Трябваше да отида в общината и да предам нещата там. От разговора с Иванчева трябваше да ми стане ясно, че проектът ще стартира. Разговорът беше много нелеп. Тя ме попита няколко пъти как се казвам, което показва лошо възпитание и самозабрава. С тази среща бях поставен в много неудобно положение\", допълни още бизнесменът.   Ваклин обясни, че посредникът го е завел в общината, където е трябвало да занесе парите.   Той е бил инструктиран от властите как да действа по време на тази среща и да крие микрофона си докато преговаря Десислава Иванчева.   \"Разговорът протече на един самозабравил се език, който опитва да унижи човекът отсреща\", разкри още Ваклин.   \"След изслушването на всички СРС-та, те ще излязат в медиите и обществото ще види всичко. Посредникът поиска 15-20% хонорар от цялата сума. В началото поискаха много голяма сума, накрая стигнахме до 500 хиляди евро\", сподели още той.  Бизнесменът обясни и цитата на Иванчева от изтеклото СРС, в който казва:   \"Три вноски по 75 хиляди евро за първата вноска по проекта. Първо трябваше да имам разрешение за строеж, а след това разрешение за ползване. На срещата носех 70 хиляди белязани пари. Петко Дюлгеров се отказа от идването си в общината и ме сложиха в една стая с човек, който отговарял за финансовата сигурност, каквато длъжност със сигурност няма. Оставиха ме да чакам два часа пред кабинета на Иванчева. След това ме вкараха в заседателната зала на кабинета. Около половин час разговаряше само той с мен, за да се увери, че съм добронамерен\", допълни Ваклин.  Той постоянно бе прекъсван от водещия Хекимян, особено в моментите, когато младият бизнесмен обясняваше как е бил изнудван и защо е решил да се обърне към властите за съдействие срещу рекета и корупцията. На констатацията на Хекимян, че сега станало така, че Иванчева е в ареста е проектите на Ваклин тръгнали, безнесменът го затапи с въпрос: А вие искате да си бях платил, че да получа разрешенията?     ", "date": "2018.12.13", "title": "Бизнесменът Александър Ваклин стъписа Хекимян: Иванчева искаше много повече от 500 000 евро!"}
{"url": "https://www.blitz.bg/kriminalni/schetovoditel-na-banevi-edinstvenoto-koeto-moga-da-kazha-e-kak-edin-chovek-kharchi-po-190-khilyadi-na-den-za_news645503.html", "text": "\"Преводът на ОПГ трябва да е Организирана престъпна група. Никога не съм извършвала престъпления. Това обвинение е абсолютно формално. Работила съм само в Министерството на културата и никога не съм се занимавала с друг бизнес.\" Това каза майката на обвиняемия в пране на пари и укриване на данъци Николай Банев в студиото на \"Тази сутрин\" по bTV.\"Сигурно ще го докажем, но това са много материали, за които адвокатът ни ще разучи и ще ни защитава. Николай Банев ме пази много, отношенията ни са много духовни. Никога не ме е молил за помощ\", сподели Мария Банева.  Тя твърди, че приватизацията, която семейство Баневи са извършили, е абсолютно законна.  \"То във времето се вижда. Този процес е изключително сложен. Приватизацията им е напълно законна. Не сме разговаряли по темата. Аз живея в Хасково. Отивам, помагам за децата. Може да поседнем и да посвирим на пианото. Явно има хора, които искат да кажат нещо за невъзможната приватизация. Предприятията бяха спрени, търговските им отношения също. Николай е на частното поле от 89-та година. Той не прекланя глава. Надявам се разследването да свърши добре\", обяснява майката на Николай Банев.  Галин Стоянов, който е бил главен счетоводител на \"Полимери\", твърди, че всичко във фирмата е отивало за скрап.   \"При мен никога не са държани големи пари. Единственото, което мога да кажа, е как един човек харчи по 190 хиляди за един ден\", казва Стоянов.   \"Хазарт\", отговаря въпросително интервюиращата, след което последва потвърдително поклащане на глава.   \"Харчеше много пари и за самолетни билети и тока в Бояна. Смятам, че живееха повече от добре. Баневи искаха да водят дело в Страсбург срещу държавата за 25 милиона евро. Аз отговорих на шега, че ми се струват малко, а след няколко дни Евгения Банева ми звънна и ме попита 250 милиона по-добре ли ми се струват\", споделя бившият счетоводител.   Той разкри, че Евгения Банева му е звъняла няколко дни преди да бъде извършен арестът им. \"Според мен искаше да разбере дали знам нещо по въпроса\", твърди Стоянов.   Припомняме, че според прокуратурата от 2005 г. досега Баневи са източили четири предприятия, укрили са десетки милиони данъци и са изпрали повече от 1 млрд. лв.  ", "date": "2018.12.13", "title": "Счетоводител на Баневи: Единственото, което мога да кажа, е как един човек харчи по 190 хиляди на ден за..."}
{"url": "https://www.blitz.bg/obshtestvo/nikolay-banev-izvadi-neveroyaten-dovod-za-nevinnostta-si-snimki_news645525.html", "text": "Бизнесменът Николай Банев определи разследването срещу него, съпругата му Евгения и майка му като селска вечеринка. И отрече възможността в международна банка, която е на борсата в Лондон, да може някой да вкара 600 милиона евро - изпрани пари. Всичко това Банев определи като пълен смях.  А на въпроса защо се е стигнало до тук, той препрати журналистите да потърсят отговор от властта.  В този час Спецапелативният съд решава дали да го пусне от ареста заедно с Евгения Банева, информира Канал 3.  Служители на “Съдебна охрана” изгониха от заседателната зала в Спецапелативния съд журналистите, дошли да снимат бизнесмена и съпругата му.  Към делото се приобщава нов том стана ясно минути след началото на заседанието. Заседанието ще продължи в 13 часа, защото Баневи поискаха да се запознаят с нови 230 листа.   ", "date": "2018.12.13", "title": "Николай Банев извади невероятен довод за невинността си (СНИМКИ)"}
{"url": "https://www.blitz.bg/obshtestvo/kralitsata-na-dzhaza-leni-vlkova-zhivott-mi-e-pesen-stsenata-me-vlnuva-no-razchitam-na-tova-che-moga-da-peya_news645568.html", "text": "Да пея джаз ме въодушевява. Когато пеех в бар “София” и сладкарница “София”, отвън се трупаха девойки и младежи, които не са успели да влязат и да ме слушат, споделя звездата на джаза Лени Вълкова. Щастливи моменти! Най-щастлива бях с Асен Овчаров, с матинетата ни в зала “България” и всички останали концерти. Това ми донасяше много радост. Пеех, пътувайки към вкъщи, пеех вкъщи. Просто пеех, както винаги съм обичала. Това признание за живота с музика прави пред своята публика първата българска джаз певица, първа солистка на “Джаз Овчаров” Лени Вълкова. В началото на 90-те години Лени Вълкова се установява в Лондон, където продължава певческата си кариера, за да се върне днес при българската си публика. По покана на Столична община 91-годишната Лени ще пее на сцената на зала “България” на Коледа - 25 декември.Тя дебютира на професионалната сцена на 16-годишна възраст, през 1945 г., след конкурс с над 50 участнички, и от тогава не е спирала да пее. След дълго отсъствие от сцената със своята музика тя зарадва почитателите си в Литературен клуб “Перото”. След десетилетия в музиката Лени Вълкова споделя съвета на Аспарух Лешников, който й поднася букет рози с думите: Лени, ти можеш хубаво да пееш, можеш много да дадеш на публиката. Но  не се главозамайвай, остани си такава непринудена, каквато си. Така и направих   Лени Вълкова е първата ни джаз певица, първата постоянна солистка на “Джаз Овчаров” - оркестърът, воден от Асен Овчаров, първи поставил джаза у нас на професионални основи. Лени живее с изкуството още от дете, а на голямата сцена излиза след конкурс, на който печели сърцата на музикантите. Така името й се появява на афишите като солистка на “Джаз Овчаров” заедно с Александър Николов - Сашо Сладура. Гласът й звучи на много сцени в София - и в зала “България“, и във Военния клуб, в ресторант “България”, в баровете “София” и “Астория” и така нататък. За звукозаписната компания “Симонавия”, основана от първия ни летец и световен новатор във въздухоплаването Симеон Петров, тя записва много песни на Йосиф Цанков. Възхитени, и музиканти, и публика провъзгласяват Лени Вълкова за Кралицата на джаза.  Описването на живота с музика около мен трябва да започна с театър “Одеон“. Моят баща ни водеше с майка ми на всички спектакли там.   А след това отивахме в “Гамбринус”, където свиреше Тодор Каролеев с неговия оркестър. Най-напред - салонна музика, а след това - музика за танци. Бях малка и се държах за ръцете на моите родители и скачах в локвичките, които оставаха, след като измиеха улиците.  Пееха и майка ми, и баща ми. Майка ми знаеше всички шлагери и градски песни и покрай нея ги научих и аз. Пусках силно радиото, което баща ми бе купил, и озвучавах цялата махала с моя глас. Всички ме чуваха, когато пея, връща се в детството си Лени Вълкова.  Като ученичка Елена Вълкова се изявява в школски спектакли и в местното читалище - пее, танцува и участва в постановки и оперети. Поетесата Евгения Марс често я кани в дома си да украси светските приеми със своя глас.  Трогната от таланта й, Евгения Марс лично й подарява изписани със златни букви стихове  Лени продължава да развива своите умения в изкуството. Прочутият Мильо Басан е категоричен, че тя трябва да следва в Консерваторията.  При Николай Фол учех балет, а при Дора Мамберг - пеене. За Консерваторията ме подготвиха Евгения Марс и нейният син Павел Елмазов. Влязох в класа на проф. Иван Попов. Той ми казваше: “Лени, аз те уча на постановка на гласа, на оперно пеене, а усещам, че разваляш постановката. Вкъщи сигурно пееш нещо друго”. И той познаваше - пеех “Мими от Тринидад”, “Бимбо”, Kalamazoo, Night and Day - какво ли не! Докато учи оперно пеене и пее джаз хитове вкъщи, Лени Вълкова не загърбва балета и театъра.  Когато бях в Консерваторията, постановчикът Мария Димова избра две от нас да участваме в Народния театър в нейните постановки “Герман”, “Приказка” и “Тракия” и, разбира се, с успех участвахме.   Лени Вълкова става първата постоянна солистка на водения от Асен Овчаров “Джаз Овчаров”, като печели конкурс. В миг тя грабва сърцата на музикантите.  На конкурса в бар “София” се явихме повече от 50 момичета. Останах последна, защото много се притесних - тичах нагоре-надолу по стълбите от вълнение. Асен Овчаров акомпанираше на всички певици, съответно - и на мен. Покани ме на пианото и запях. Но Бенцион Елиезер в един момент му каза: “Асене, ела при мен, да те сменя на пианото, да чуеш как хубаво пее това момиче”. Овчаров застана наблизо, а оркестърът беше в ложите отсреща. Когато отново запях, наскачаха и ме вдигнаха на ръце. Бенцион Елиезер каза:   “Това е момичето, което отдавна сме търсили, момичето, което отдавна чакахме! Това е гласът, който отдавна ни трябваше!”  Да се яви на конкурса я убеждава Мици Добрич - една от дъщерите на Лазар Добрич. Уредбата се развали точно когато трябваше да пея. Кованеца (Стефан Кованов - б.а.) излезе пред публиката и каза: “Уважаеми гости, много съжаляваме - аз и нашият оркестър, - че не можете да чуете как хубаво пее това момиче. Но ние ще тушираме оркестъра, за да може тя да изпее без микрофон това, което имаме по програма”. Така запях без микрофон Day and Night.  На сцената вече блести Лени Вълкова, защото музикантите й дават този творчески псевдоним. Те казват: “Елена малко строго звучи. Ще бъде Лени!”. Бях Елена, станах Лени Вълкова.  После, като мине  по “Царя”, където хайлайфът прави своите разходки, я наричат “Сладката Лени”   Въпреки славата си Лени остава вярна на изкуството и на публиката.   И както в музиката си Лени Вълкова споделя любовта, така и публиката, и музикантите са щедри в любовта, с която я даряват. Веднъж колегите й поднасят специална изненада за 17-ия рожден ден. Навръх празника си тя е на сцената и те засвирват песента “17 Candles” (“17 свещи”). Друг път й се налага да изнесе три биса, в които пее Night and Day на английски, на български и отново на английски. В своето непосредствено общуване с публиката Лени Вълкова обича да добавя български думи към английските оригинали. За творчество я вдъхновява със своя професионализъм, талант и огромен ентусиазъм Асен Овчаров.  Той беше нещо страхотно! Работеше неуморно! Много от нощите така ги прекарваше. Кариерата й продължава с триото \"Трите Ел\", което е в състав Леа Иванова, Лени Вълкова и Лиана Антонова. Заедно на една сцена са и със Сашо Сладура, за когото разказа, че пленявал публиката с цигулката и музикалността си.  /вестник \"Над 55\"/    ", "date": "2018.12.13", "title": "Кралицата на джаза Лени Вълкова: Животът ми е песен, сцената ме вълнува, но разчитам на това, че мога да пея"}
{"url": "https://www.blitz.bg/obshtestvo/predkoledno-kradtsi-razbikha-bankomat-v-brestovitsa_news645530.html", "text": "Банда апаши са решили овреме да осигурят коледните си бонуси, като за целта са разбили банкомат в Пловдивско. Машина за пари в центъра на Брестовица е била ограбена тази нощ, съобщава  . Бандитите са срязали с флекс корпуса и са извадили контейнера с парите.    До този момент не е ясно каква сума е имало в машината. Предстои да бъдат засечени транзакциите до часа, в който е реализирана кражбата, за да бъде уточнен размерът на щетата.  В района се извършват проверки, проверяват се записите от камерите в селото и на изходите на Пловдив. На място полицията извършва оглед.  През юли в Пловдив, в ЖР \"Тракия\", бе разбит банкомат на ДСК в един от клоновете в квартала. Броени дни след това пловдивската полиция задържа извършителя - молдовски гражданин. Трима молдовци бяха арестувани и за разбит банкомат в Стара Загора месец по-късно. ", "date": "2018.12.13", "title": "Предколедно: Крадци разбиха банкомат в Брестовица"}
{"url": "https://www.blitz.bg/obshtestvo/kralitsata-na-tragediite-adriana-budevska-izigra-nad-100-roli_news645577.html", "text": "Адриана Будевска е родена на 13 декември 1878 г. в Добрич. Завършва гимназия във Варна и школата на Малый театър в Москва. В 1889 г. дебютира на сцената на “Сълза и смях”, сетне постъпва в Народния театър “Иван Вазов”. Тя е сред създателите на професионалния театър в България. Изиграла е повече от сто роли. През 1937-а заминава за Аржентина. През юни 1948-а се връща в Родината. Умира на 9 декември 1955 г.Завесите се разтварят. На сцената се появява Далила. Играе се пиесата на Владимир Мусаков. Публиката замира. Адриана Будевска е Далила. От двайсет години е любимка на софийската публика. От двайсет години е абсолютната примадона на Народния театър. Сравняват я с французойката Сара Бернар. С италианката Елеонора Дузе. Била е Офелия, Лейди Макбет, Луиза, Амалия. Била е Рада, Мила, Неда. Костанда е била. Изиграла е всичките трагични роли в репертоара на театъра. Но тази вечер атмосферата е различна.  Какво е изключителното тази вечер?  Костюмът на Далила. Коприненият тюл, обшит с бели и черни перли, с аквамарини. Пъпът на актрисата е гол. Стройното й тяло се очертава под прозрачните гънки на дрехата. Хиляда деветстотин двайсет и първа година е. Макар и европейска столица, София не знае как да възприеме чак такава смелост. Критиката не знае. А публиката скача на крака, аплодира актрисата, покрива сцената с цветя.   Зад изкусителната хубост на магьосницата Далила никой не съзира мрачните очи на Адриана Будевска  Животът й в последното десетилетие е низ от опустошителни събития.  Съпругът й, актьорът от “Сълза и смях” Христо Ганчев, мобилизиран в Балканската война, е покосен от тиф. Дъщеричката Галя, която се ражда след смъртта на таткото, умира, преди да навърши годинка. Първородният син Гани, студент по химия, е убит в Торино в престрелка с фашизирана младежка група. Малкият син Вили, също възпитан в прогресивен дух, е преследван, заплашван със съд и принуден да емигрира в... Аржентина.  Нещастията в личния живот на актрисата са съпроводени с превратни събития в Родината. Надигат се войнишки бунтове. Ситуацията е революционна и както историята ни разказва, избухва Септемврийското въстание от 1923. Настъпва и фашисткият терор след него. Поетът Гео Милев е изгорен в полицията. Журналистът Йосиф Хербст е арестуван и “изчезва безследно”. На цар Борис III връчват главата на демократично избрания министър-председател Александър Стамболийски...  Директорът на театъра пенсионира Адриана - Законът за защита на държавата навярно го изисква  Тя е на четиридесет и осем, тъкмо е изиграла Нора от Куклен дом на Хенрик Ибсен, единодушното признание е, че се е “изкачила на най-високия връх”. Уволняват я в 1926-а. Лишават зрителите от тяхната кралица на трагедиите и театъра от “най-съвършената интонация”. От единствената актриса, която “на сцената владее безупречно гласа и тялото си”.   Депресията става все по-дълбока. Адриана се усамотява, постоянно плаче, не вижда път пред себе си. Посъветвана от роднини и приятели, в 1937-а тръгва с кораб от Хамбург за Аржентина  При сина и внуците си, единствените същества, които могат да я утешат. Напуска родните предели Маргарита Готие, която разплакваше цяла България. В багажа си е скътала семена от нашенски латинки и мартеничка.  Художничката Бронка Алшех ми разказваше:  - Ние дойдохме през петдесетте в Буенос Айрес. Старите преселници я помнят. Общителна и отзивчива, включвала се в благотворителни дейности, с радост участвала в българските срещи... Но тъгувала за България.  През 1948-а министър-председателят Георги Димитров, почитател на драматичното изкуство на Адриана Будевска, поръчва да я поканят да се върне, ако иска. Поканата “пренася” през океана Христо Гоневски. Той живее в Буенос Айрес, бил в Белград като делегат на Славянския конгрес. И отскокнал да види социалистическа България. Да чуем как е изпълнил задачата от самия него:  “Телефонирах на Вили и поканих майка му и неговото семейство да хапнем заедно в ресторант “Чиеса” на улица “Ентре Риос”. Казах му, че имам да предам на майка му важни новини от България.   Когато храната беше поднесена и сервитьорът наля в чашите ни “Трапиче виехо”, станах и с подходящ за случая тон предадох на Будевска сърдечните поздрави, които Димитров ми бе поръчал да предам от негово име и от името на народното правителство на България. С радостни сълзи в очите и загубила говор от вълнение, тя стисна силно ръката ми, без да може да каже дума. Минаха така няколко минути, като се поуспокои, Будевска каза:  - За мен няма по-добра награда от тази. От цялото си сърце благодаря за поздравите и поканата на Георги Димитров. Сега разбирам, че новата власт цени заслужилите деца на българския народ!  Христо Гоневски по това време е секретар на Комитета за взаимопомощ, който се ангажира с репатрирането на актрисата. Срещат финансови затруднения (в 1948-а били необходими около 1500 долара), но ги преодоляват и в началото на юни резервират кабина първа класа в югославския пътнически кораб “Партизанка”.  На прощалния коктейл в нейна чест идват сто и петдесет души, членове и привърженици на славянските организации в Буенос Айрес. Там са и българските дружества. Когато корабът бавно се отделя от аржентинския бряг, размахват бели кърпички българите, дошли да изпратят любимата актриса. Друга голяма група българи се завръща със същия кораб на същото място - в Родината.  Седемдесетгодишнината на Адриана Будевска се отбелязва с тържествен юбилей в двореца Врана. Присъства цялото ръководство на държавата. Актрисата получава “Златен орден за изкуство и наука” и “Златен пръстен на изкуството”. Здравка ДИМИТРОВА  ", "date": "2018.12.13", "title": "Кралицата на трагедиите Адриана Будевска изигра над 100 роли"}
{"url": "https://www.blitz.bg/obshtestvo/prikaznite-drveni-kshchi-veche-se-stroyat-i-v-blgariya_news645552.html", "text": "Приказните дървени къщи, така характерни за северните части на Русия, Америка и Скандинавските страни, от няколко години се строят и у нас. С нелеката   задача да прави домове изцяло от естествени материали се е заела фирма   – първата, която започва строителството на този клас къщи в България.  Красивият дизайн и уютна атмосфера вътре в дома  mревръщат дървените къщи в дом-мечта. Към такава къща никой не остава равнодушен. „Всеки, който е посетил наш обект, неизменно възкликва: „Искам и аз да живея в такъв дом!“, разказват строителите.  Къщата мечта вече е реалност за десетuи клиенти на Норива хаус. Завършените архитектурни бижута могат да се видят в Княжево, Панчарево, Горна Баня, Самоков, Юндола, Разлог и още десетки селища. В строеж са и няколко нови къщи.    От Норива хаус предпочитат да работят със сибирски кедров бор заради уникалните му качества:   Още факти за сибирския кедров бор:  В горите от сибирски бор съдържанието на микробни клетки в един кубичен метър пространство е 200-300 на брой. Според медицинските норми дори в операционните зали е допустимо този брой да бъде от порядъка на 500-1000 микробни клетки. Затова се приема, че сибирските гори от кедров бор на практика са стерилни.  Много насекоми не понасят кедрови частици и бягат от тях (бълхи, комари, молци, кърлежи и други). Цялото растение има висока степен на фитонцидност и съдържат лечебни вещества с висока ефективност.  Масата органични вещества, която се отделя от кедрова гора за 24 часа е повече от 30 кг. Тя разполага с огромна бактерицидна сила. Това количество вещества според учените е достатъчно за пречистване въздуха на голям град.  Така че къщите, изградени от сибирски кедров бор, имат благотворно действие за здравето и жизнените сили. Те предразполагат към релакс, здравословен сън; жизнена мотивация и дълголетие. Когато се влезе в такава къща, се усеща свежият аромат на дърво, на горска свежест. Не случайно дървените къщи ни привличат толкова силно и всеки мечтае да живее в тях – инстинктивно усещаме позитивната им енергия, контактът и хармонията с природата.   „ При строителството на къщите от масивни трупи използваме съчетание от древни и съвременни технологии, к оето прави такава сграда уникална архитектурна структура, характеризираща се с богат и изключителен външен вид, уникален дизайн и форми, висока устойчивост и издръжливост на външни влияния“, поясняват от Норива хаус.  Правят се по уникалната строителна система за екокъщи от масивни оцилиндровани иглолистни трупи. Да, къщите се правят от цели трупи, не от панели! Дървото присъства изцяло и в екстериора, и в интериора. Трупите се обработват по специална технология с високо качествени импрегнати, осигуряващи защита на дървесината срещу поражения от насекоми, термити, влага и гниене, причинено от гъбички, както и срещу така нареченото \"синьо оцветяване\". Специална защита осигурява устойчивост и при пожар.  Къщите се предават на клиента готови, „до ключ“. Норива хаус отговаря за обекта още от самото начало – от идейния и работен проект; изпълнение на фундамента до построяването на къщата с всички комуникации- електро, Ви К; подови настилки, тавани; покрив с керемиди и улуци, дървена дограма със стъклопакет. За клиента остава само да си избере и нанесе мебелите.  Строителната система е еднакво подходяща за изграждане на фамилни къщи, включително и на няколко етажа; детски градини и кътове; къщички върху дърво; къщи в съчетание от дърво и камък; туристически селища и места за отдих, съобразени с природата; руски бани; ресторанти; крайпътни заведения; беседки- барбекюта и др.  За повече информация:     ", "date": "2018.12.13", "title": "Приказните дървени къщи вече се строят и в България"}
{"url": "https://www.blitz.bg/lyubopitno/deputat-ot-gerb-zasne-politsay-s-telefona-si-v-sofiya-i-go-napravi-zvezda-zashchoto-snimka_news645529.html", "text": "Снимка на полицай, който помага на закъсала шофьорка на натоварен столичен булевард, запали мрежата. Действието се развива на бул. \"Булгария\" в 08:20 ч. на кръстовището с бул. \"Гешов\". Жена закъсала с личния си автомобил. Млад полицай, без да се замисли, слязъл от вишката и сам избутал колата й на безопасно място.  Цялата сцена била запечатана от депутата от ГЕРБ Маноил Манев. Ето какво пише той в личния си профил в социалната мрежа.  \"Добро утро!   Днес моят ден започва с НАДЕЖДА! Сутринта в 08.20 ч. на кръстовището на бул. Гешов и бул. България една женица закъса с личният си автомобил. Представяте ли си в средната лента на бул. България в 08.20 ч. какво задръстване може да стане, не дай си Боже и ПТП заради един загаснал автомобил!?   Тогава видях как млад полицай слезе от вишката и САМ избута колата и на безопасно място! Това е представата ми за служител на пътна полиция, това е начина да СЛУЖИШ на обществото! Контрола си е контрол, но служенето си е служене!!!  Много ми се иска такива момчета да ги виждам в сутрешните блокове, така ще има ПРИМЕР!!!\"    ", "date": "2018.12.13", "title": "Депутат от ГЕРБ засне полицай с телефона си в София и го направи звезда, защото... (СНИМКА)"}
{"url": "https://www.blitz.bg/obshtestvo/sheft-na-nso-vvezhda-ogranicheniya-v-polzvaneto-na-koli-ss-spetsialen-rezhim-na-dvizhenie_news645564.html", "text": "Оглавяващият Националната служба за охрана генерал-майор Данчо Дяков, заяви пред медиите, че в резултат на последните грешки, които са допуснати с автомобили на службата, по негово разпореждане, ползването на специален режим на движение ще бъде не практика, а изключение и по преценка на началника на екипа.  Той добави, че от НСО допускат грешки, но те са взети под внимание и в момента приключват проверките по тези случаи, като хората, които са извършили нарушения, ще бъдат наказани.  Ген. Дяков отбеляза още, че през изтеклите осем месеца в НСО е била извършена оптимизация и 3% от личния състав си е тръгнал \"с чест и достойнство\". По думите му има планове следващите три години тази оптимизация да продължи, както и ще се повиши професионализмът на служителите в структурата.  Началникът на НСО присъства днес на церемонията \"Полицай на годината 2018\" и връчи награда от името на службата на комисар Любомир Костадинов, зам.-началник на отдел \"Пътна полиция\" при СДВР. ", "date": "2018.12.13", "title": "Шефът на НСО въвежда ограничения в ползването на коли със специален режим на движение"}
{"url": "https://www.blitz.bg/obshtestvo/golemiyat-zabraven-angel-spasov_news645574.html", "text": "След освобождението на Плевен бойните каруци често се чупели и руснаците опознали Спас Ралчов. Коларят със златни ръце от бъдещата “Гренадерска” дочувал: “Братушка, поправиш?” и поправял каруца след каруца.Дошъл важен офицер, отворил кожената чанта: “Ну скажи, братушка, сколько денег надо платит?”. Свел очи майсторът, но оня наредил да си вдигне престилката и изсипал пет хиляди сребърни руски рубли  Къща да си направиш, заръчали руснаците, с добро да ни помниш!  Не само къща, но тия пари отгледали сина на майстора - Ангел, който станал един от най-големите български народни художници и даровит скулптор. В края на живота маестро Ангел Спасов дарил обгрижената родна къща на градския съвет в Плевен заедно с всичките си творби.  Обещали му да доизживее там, а после къщата да бъде превърната в музей на живота и делото му.  За кратко след смъртта на бачо Ангел музеят просъществувал.   После невидими вихри започнали да отнасят картини и скулптури, изчезнали ценните касетки със записани интервюта. Демокрацията май докарала някой си Мишо ли, Пишо ли, къщата музей вече се гледала през алчните очила на частните интереси и “кмет титан” на Плевен преди години положил подписа си на някаква хартийка.  Къща музей на именития българин от Плевен и народен художник Ангел Спасов вече няма.  Малкият Ангел расте в бедняшката Маньова махала, до гарата. Още в отделенията рисува, прави от кал човечета и коне. В първо отделение изрисува на плочката с калема хубаво момиче, децата го показват на учителя Дългия Андро. Учителят възнаграждава Ангелчо: “Рисувай, мое малко учениче, ти ще станеш художник!”. Но не само рисуването е в главата и ръцете: отливат камбаните на черквата “Св. Парашкева”, Ангел попива работата на майсторите, събира медните съдове вкъщи и импровизира леярна. Първият опит на бъдещия скулптор завършва с фиаско и вероятна пръчка на друго място отзад, тъй като пръстчетата са изгорени...  Детската мечта на злополучния леяр е задоволена: семеен съвет го прави щастлив и от есента на 1904 г. Ангел Спасов става възпитаник на Държавното рисувално училище в София, което ще завърши през 1911 г. с дипломата на художник-учител!  Семето попада в благодатна почва: учителят му по живопис се казва Иван Мърквичка, а по скулптура Жеко Спиридонов. Те ще оформят и шлайфат своя възпитаник Ангел Спасов заедно с други именити колеги: Антон Митов, Иван Ангелов, Андрей Николов, Петко Клисуров... Кой от кой по-именити, следвали за майстори в европейски академии в Мюнхен, Флоренция, Рим, Прага. Силният характер на Жеко Спиридонов явно е повлиял на Ангел Спасов, който завършва живопис при Мърквичка и показва изключителни надежди, но се посвещава доживот на скулптурата.  В студентството около плевенчанина цял рой другари, които оставят незаличими следи в изкуството: Владимир Димитров - Майстора, Константин Щъркелов, Симеон Велков, Станьо Стаматов. И една Мария Йорданович, чиято усмивка ще плени завинаги сърцето му!  Две години е по-възрастен от Ангел приятелят му Владимир Димитров, когото по-късно ще кръстят Майстора, задето винаги изпращал поздрав “Селям и на другите майстори!”. По-възрастен и поне с глава и половина над него. Имал Ангелчо само едно палто, били на гости с Владо и някой “чопнал” дрешката. Ами как се ходи из ледената София? Тръгвай, близо живея, имам две пелерини, ще ти дам едната, нали Христос така е казал за ближния... Навлякъл Ангел пелерината, тръгнал Владо да го изпраща и все едно Крачун и Малчо: нисичкият и набит Ангел вдигнал полите на пелерината и я държи като балерина, който ги срещне, се смее доволно от гледката.  Иде Владо в квартирата и вижда празна чиния, явно Ангел пак е бил на театър или концерт, сам се хвали, че пести пари за театър: “Като си купя за десет стотинки хляба и за пет стотинки халва - цял ден изкарвам...” И добрият приятел му дума: “Море, Ангеле, познавам те, не си ял, я ставай да отидем да се нахраним!”.  Еднъж го подканя: “Хайде, Ангеле, къмто Борисовата градина. Късно ли, 10 вечерта? Море я върви, върви...”   Взел си Владо тамбурата, пее и свири  Стой, вика тъмнината, кои сте вие и какво правите? Викал един стражар, а студентите отвърнали, че свирят и пеят. “Да дойда ли и аз?”. “Че за какво си ни?”. “За компания!”. И тръгнали тримата, чак до Четвърти километър, а Владо пеел “Ситен здравец, зелен здравец до коляно”.  Като завършили рисувалното, съдбата пратила Майстора в село Шишковци, Ангел останал в родния Плевен. Пишели си редовно, пращали новогодишни картички, Майстора все пожелавал мир. На 15 април 1942 г. пише на приятеля си Ангел: “Драги майсторе, Рано или късно ще доде възкресението на мъртъвците живи. Все с тази надежда се работи и живее, дано е речено по-скоро мир! Селям на всички майстори!”.  А на 8 май 1945 г. се възторгва: “Най-сетне сгромоляса се и централата на реакцията. Сега светът ще тръгне с още по-бързи крачки към своето единство и сигурно не е далеч денят, в който славянските народи ще се поздравят като съветски граждани. Да бъде светлина! Селям на всички майстори!”.  Освен художници, сред добрите познати на Ангел Спасов са Вазов, Кирил Христов, Христо Ясенов, Димчо Дебелянов, Николай Ракитин, Николай Райнов. Веднъж вървим с Димчо и други приятели по “Нишка”, спомня си Ангел, и срещу нас се задава неговата любовница, ама с друг. Той се спусна към нея със закани, а ние едва успяхме да го задържим... Николай Ракитин беше често в ателието ми в Плевен, на чаша домашно обсъждахме творби на художници, писатели и музиканти. Вечерта преди трагедията го срещнах до кино “Москва”. Поздравих весело, но той ме отмина с блуждаещ поглед, а часове след това се хвърли от влака в тунела...  Любовта на Ангел Спасов е обречена от две неща: иска да посвети цялото време на изкуството и не желае да напусне родното гнездо Плевен. Четири жени са можели да пленят мъжа, но се разминават: видинчанката Севастица има заможен баща, който обещава да ги прати в Италия, “там да поживее и поработи такъв талантлив художник”.  Не мога, жали се женихът, аз имам близки, имам родители, за които трябва да се грижа... Жената обидена пише: “... който не ме харесва, на добър му час. Сбогом, Ангел Спасов! Желая Ви пълно щастие. Спомняйте си понякога за мен!”.   Недка Кисьова от София среща взаимност у Ангел, но всичко се пречупва в нетърпението й по-скоро да премине под цветната дъга. Такъв брак той е лелеял в сърцето си само с колежката Мария Йорданович, по-късно художник и частен учител на дъщерите на Фердинанд Евдокия и Надежда. При Мария и двете й сестри имало обаче родословна гордост, че нямат право на брак, ако не притежават зестра, може би затова връзката не се консумира докрай. Така вероятно се явява и пречката пред Елин Пелин, сериозен кандидат за момата интелектуалка Мария Йорданович.  В списъка на известните живописни творби на народния художник Ангел Спасов фигурират 33. Скулптурните творения от 1910 до 1970 г. са 105. В обществения живот на Плевен е активен член от 1911 г. на читалище “Съгласие”, от 1945 г. е избран за председател. При основаването на групата на художниците в Плевен е избран за председател. Градът му оказва почит с чествания на юбилеите, носител е на златна значка за активна читалищна дейност, кавалер е на Народен орден на труда - златен, орден “Кирил и Методий” - първа степен, орден “Червено знаме на труда”.  През 1970 г. в Плевен честват своя талант. Неговият ученик Светлин Русев прави “с много обич” словесен портрет на “бачо Ангел”.   Културтрегерът от Плевен Никола Попов подготвя книгата “Живот в сянка”, чийто ръкопис залежава по различни причини през 1979 г. Едва през 2007 г. тази книга излиза от забвението.   Авторът й споделя нещо необяснимо: “В текста през 1979 година на доста места бяха цитирани оценки на Светлин Русев, който без съмнение е най-добрият познавач на творчеството на Ангел Спасов и с най-големи заслуги за популяризирането му. Сега, когато пристъпих към отпечатването на книгата, Светлин Русев неочаквано ми забрани да ползвам негови цитати, оценки, изобщо неговото име в книгата”.  Днес вече е късно да разберем какво е накарало Светлин Русев да се дистанцира така драстично.  Не е късно в Плевен да се извинят на Ангел Спасов, че е забравено завещанието родната къща да стане музей. Големият скулптор и народен художник не можа да надвие белодробно възпаление и се предаде навръх Коледа на 1974 година.   /вестник \"Над 55\"/    ", "date": "2018.12.13", "title": "Големият забравен Ангел Спасов"}
{"url": "https://www.blitz.bg/obshtestvo/grantsiozen-skandal-spipakha-7-uchenitsi-s-falshivi-bolnichni-te-sdyat-direktorkata_news645507.html", "text": "Съд, прокуратура и полиция нищят едновременно грандиозен скандал с фалшиви болнични в бургаската Гимназия за чужди езици, по-известна като Руската, пише \" \".   Седем ученици от 12-и клас били спипани с изфабрикувани медицински бележки, с които опитали да извинят отсъствията си. Последвало най-суровото наказание и след педагогически съвет те били отстранени от училище и прехвърлени в индивидуална форма на обучение. Седемте наказани дванадесетокласници обаче отвърнали незабавно на удара и дали под съд директорката. В Административния съд на Бургас са заведени общо 7 дела, колкото са и наказаните, които вече са насрочени. С подадените жалби учениците искат от съда да отмени административните заповеди, с които те са отстранени и прехвърлени в индивидуално обучение. Сагата започнала в средата на октомври, само месец след старта на учебната година, но досега се пазеше в тайна. Седмината представили на класния си ръководител фалшиви медицински бележки, за да извинят отсъствията си. Той обаче веднага забелязал, че са ментета. Всички без изключение били издадени от един и същи лекар, а освен това тотално били сгрешени и датите. В една от тях пишело, че е издадена на 9 октомври, а за дата на боледуването било посочена 17 октомври. От ръководството на школото се задействали и извършили проверка. Свързали се с доктора, издал бележките, който бил категоричен, че не е издавал такива документи, дори и печатът му бил различен. Дванадесетокласниците пък, някои от които имат навършени 18 години, твърдели, че нямали никаква представа, че болничните им са фалшиви. Въпреки че признали, че си ги \"купили\", те се кълнели, че не знаят кой ги е фалшифицирал. Освен извинителните бележки, някои от учениците изфабрикували и подписи на родителите си под придружаващите бележките декларации, с които родителите заявявали, че са информирани за заболяванията и отсъствията.   Когато разбрали, че заради подправените медицински не могат да завършат като редовни ученици последния клас от гимназията, сгафилите хлапаци обявили съдебна битка на училищното ръководство и завели дела. Дори и да не ги спечелят, жалбите им до Административния съд са блокирали влизането в сила на наказанията, а процесът едва ли ще приключи до края на учебната година.  От школото обаче също са се хванали на контра и случаят вече е стигнал до полицията и прокуратурата. От държавното обвинение съобщиха, че вече се води разследване. \"Въз основа на постъпилите материали от Икономическа полиция, наблюдаващият прокурор е преценил, че са налице данни за извършено документно престъпление. Съставени са неистински медицински бележки. Ще се разследва деянието, назначени са графологични и технически експертизи, предстои разпит на свидетели, включително и на лекаря, който е посочен в документите\", коментираха от прокуратурата.  Едно от децата си признало, че купило извинителната бележка срещу 60 лева от свой връстник от друго училище. Въпреки това до реални последици за учениците едва ли ще се стигне, тъй трябва да се докаже кой е изготвил фалшификатите, което е много трудно, коментираха запознати. ", "date": "2018.12.13", "title": "Гранциозен скандал! Спипаха 7 ученици с фалшиви болнични, те съдят директорката"}
{"url": "https://www.blitz.bg/obshtestvo/skhema-za-pari-ili-luda-lyubov-kak-tsiganki-ot-rila-sklyuchvat-brak-s-mzhe-ot-indiya-i-pakistan_news645528.html", "text": "Схема за сключване на бракове между българки и мъже от Шри Ланка, Индия, Пакистан, Бангладеш разследват в Рила. 12 жени от ромската махала станаха булки в Кипър срещу заплащане. Сега обаче искат да се разведат, защото социалните разбрали и им спрели помощите, съобщава bTV.  Емилия е една от жените, сключили брак с чужденец. Мислила, че е за кратко, а сделката ще ѝ помогне да си гледа четирите деца в махалата. Твърди, че е взела 600 евро .  „Той изглеждаше младо момче, требваше му за виза не знам те си знаят там, да може да излизат навънка, каза, че е такъв брак за 3 месеца и той сам се анулира”, разказва Емилия.  Докато Емилия не знае името на мъжа, с когото са семейство на хартия повече от година, Светла ни разказва, че контактува с нейния – по интернет.  У нас Светла си има мъж и семейство. Твърди, че отишла в Кипър по оферта за работа, но я затворили в къща. След половин месец се оказала булка. Казва, че през тези 15 дни не са я тормозили, а са я хранили и са ѝ купували цигари.  Тя получила 250 евро и разбрала, че е на загуба, като ѝ спрели детските. „Те казват сума между 500 и 1000 лева, като седнем в частен разговор, сумата е доста по-голяма”, коментира кметът на община Рила Георги Кабзималски.  Емилия, Светла, Галя, Славка... общо 12. Всяка с различен разказ.  Общината е наела адвокат за разтрогване на браковете на 6 от жените, чиито деца посещават редовно училище. Останалите трябва да се оправят сами. Кои са посредниците и още в какви схеми са замесени имената на ромките от Рила, ще установява разследване.  Междувременно за една от булките е установено, че е сключила два брака в Кипър, тя се признала за виновна и е наказана с глоба от 1000 лв. ", "date": "2018.12.13", "title": "Схема за пари или луда любов: Как циганки от Рила сключват брак с мъже от Индия и Пакистан?"}
{"url": "https://www.blitz.bg/obshtestvo/obrakha-bankomat-v-plovdivsko-selo-snimki_news645537.html", "text": "Около 6.20 часа тази сутрин на 112 е съобщено за кражба от банкомат, поставен в магазин в пловдивското село Брестовица. Предстои да бъде уточнена сумата, която се е намирала в устройството.   Предпрети са действия за изясняване на обстоятелствата и издирване на извършителите, съобщават от полицията.                ", "date": "2018.12.13", "title": "Обраха банкомат в пловдивско село (СНИМКИ)"}
{"url": "https://www.blitz.bg/layfstayl/skorost/samo-v-blits-i-takava-kola-shchka-po-sofiyskite-ulitsi-video_news645543.html", "text": "Всеки ден по столичните улици преминават милиони коли, много малко от тях обаче се различават и успяват да приковат погледа на случайния минувач. В повечето случаи уникалните возила са или много скъпи, така че простосмъртен човек да не може да си ги позволи, или пък са прекроени според усмотрението на собствениците си.  Именно едно возило от втория тип е запечатала камерата на БЛИЦ. Колата е забелязана на ул. \"Екзарх Йосиф\". Уникалното при нея е, че е излязла като от приказка. Собственикът ѝ явно е запален фен на сладкото, защото цялото возило е облепено в еднорози, близалки, бонбони, сладоледи и т.н. Оператор: Съйко СЪЕВ, БЛИЦ  ", "date": "2018.12.13", "title": "Само в БЛИЦ! И такава кола щъка по софийските улици (ВИДЕО)"}
{"url": "https://www.blitz.bg/obshtestvo/kultura/blits-tv-blgariya-si-spomnya-za-nevena-kokanova_news645538.html", "text": "Изложба по случай 80 години от рождението от на незабравимата актриса Невена Коканова бе открита в градинката на Народния театър в София.  Над 60 са ролите й в киното, с които оставя ярка следа в българското изкуство и продължава да е все така обичана 18 години след смъртта си.  Невена Коканова започва кариерата си като стажант актриса в Ямболския театър, а сред първите й роли в киното е тази на Ана във филма \"Среднощна среща\". Филмът \"Отклонение\" е създаден по сценарий на Блага Димитрова, писан специално за Коканова по мотиви от едноименния роман.     Сред най-вълнуващите превъплъщения на Невена Коканова е това на Ирина във филма \"Тютюн\", включен в програмата на фестивала в Кан през 1963 г. Зрителите я помнят и като учителката Боряна Кръстева в \"Опасен чар\", където си партнира с Тодор Колев.     Елисавета в „Крадецът на праскови“ е също част от емблематичните превъплъщения на актрисата.     Днес се навършват 80 години от нейното рождение. Две изложби отбелязват тази годишнина - в Сатиричния театър и в Градската градина в София. На нея е посветен и документален филм на Георги Тошев, както и книгата му, наречена \"Години любов\".    Оператор: Съйко СЪЕВ, БЛИЦ  ", "date": "2018.12.13", "title": "БЛИЦ TV: България си спомня за Невена Коканова"}
{"url": "https://www.blitz.bg/obshtestvo/mladshi-avtokontrolor-stana-politsay-za-1-na-2018-g-kakv-e-podvigt-na-stoycho-yakovski-snimki_news645540.html", "text": "Младши автоконтрольор Стойчо Яковски от Областната дирекция на МВР в Пловдив получи наградата \"Полицай на годината 2018\". Той беше награден от вътрешния министър Младен Маринов и главния прокурор Сотир Цацаров.   На 10 ноември 4-годишно момченце си глътна езика и колабира по време на демонстрациите на \"Специализираните полицейски сили\" край зала \"Чайка\" в Пловдив.    Малкият Павел наблюдавал заедно с родителите си действията на командосите, когато си глътнал езика и припаднал. Суматохата и виковете на майката за помощ прекъснаха словото на директора на полицията в Пловдив - старши комисар Атанас Илков, който заедно с гостуващия под тепетата зам.-министър на вътрешните работи Стефан Балабанов и други полицаи веднага затичаха към момченцето.    Полицаят Стойчо Яковски от сектор \"Пътна полиция\" спаси живота на 4-годишното дете, като му оказа първа помощ. След това момченцето бе транспортирано в болница. Тържествената церемония \"Полицай на годината 2018\" се проведе за 25-а поредна година.    На събитието присъства цялото професионално ръководство на МВР, вицепремиерът и министър на отбраната Красимир Каракачанов, главният прокурор Сотир Цацаров, заместникът му Иван Гешев, шефът на НСлС Борислав Сарафов, столичният кмет Йорданка Фандъкова и депутати. На церемонията бяха отличени полицейски служители и колективи от цялата страна, постигнали високи професионални резултати през годината.  Самият герой пък се похвали и с още едно отличие, този път от БЧК в личната си фейсбук страница.  \"Благодаря на Български Червен Кръст, за високото отличие.  Признателен съм на целия екип, с който съм работил през годините, за придобитите знания и умения.  Бъдете здрави!\", написа той.   ", "date": "2018.12.13", "title": "Младши автоконтрольор стана полицай за №1 на 2018 г. Какъв е подвигът на Стойчо Яковски (СНИМКИ)"}
{"url": "https://www.blitz.bg/obshtestvo/kultovo-parkirane-sashchisa-plovdivchani-snimki_news645518.html", "text": "Пловдивчанино, поради що се срамиш да се наречеш майстор шофьор?! Та, ти успяваш да паркираш пред два гаража, изцяло на тротоара, на сантиметри от дърво от едната си страна, на сантиметри от врати и блокова фасада от другата, на метри от училище \"Душо Хаджидеков\", пише  .   Че това си е ненадминат майсторлък, а като признание какво получаваш - едни вдигнати чистачки? Уви, несправедливо е гражданското правораздаване понякога. Как пък не оцениха по достойнство съгражданите ти твоят автоподвиг - модерна инсталация на непукизма роден.  Първо е трябвало да бъдеш оценен от всяка майка с количка, която е слязла на пътното платно и е изложила на риск себе си и рожбата си. Тя е трябвало да си рече \"В каква рискована ситуация се е въвлякъл той, маневрирайки да паркира на такова тясно разстояние - на една боя\".  После е трябвало да се екзалтират собствениците на гаражите, които не са успели да вкарат или изкарат собствените си автомобили. Те е трябвало да си рекат \"На какъв риск в изложил той колата си, оставяйки я без охрана пред гаражите\".  Всички останали пешеходци и граждани също е можело да се възмутят по-креативно от отколешното вдигане на чистачките. Има и редица помощни неагресивни средства като любезни стикери, оприличаващи постъпката на шофьора по най-невероятни начини.  И въпреки че те не го направиха, за всеки случай - има защо да се срамиш!", "date": "2018.12.13", "title": "Култово паркиране сащиса пловдивчани (СНИМКИ)"}
{"url": "https://www.blitz.bg/obshtestvo/stana-yasno-koga-puskat-tramvaite-po-grafa_news645490.html", "text": "Очаквам преди коледните празници да бъде пуснато движението на трамваите по ул. „Граф Игнатиев“. Това съобщи кметът на София Йорданка Фандъкова на официалното представяне на първите електробуси. „Документите са предадени в ДНСК, очаквам приемателната комисия да бъде назначена и веднага след това да може да тръгне трамвая“, обясни Фандъкова.Градоначалникът коментира и сигнала до прокуратура, подаден от общинските съветници от Реформаторския блок Иво Божков и Марта Георгиева, че в периода 2007-2017 г. са изчезнали 8000 тона павета. По думите й от година тече проверка как се съхраняват паветата, премахнати от софийските улици. „Изненадана съм, че този сигнал се подава дни преди да са готови резултатите от проверката, която възложих след сигнал от г-н Божков до мен още миналата година\", каза Фандъкова и допълни, че няма информация за изчезнали стари павета ", "date": "2018.12.13", "title": "Стана ясно кога пускат трамваите по „Графа“"}
{"url": "https://www.blitz.bg/obshtestvo/regioni/uchilishche-tne-v-mizeriya-sled-remont-video_news645492.html", "text": "Продължилият една година ремонт на училище „Найден Геров” във Варна завърши. Това се случи почти четири месеца след началото на учебната година. За изненада на родителите тоалетните са останали в старото мизерно състояние.   Във вторник Янко Митев и други родители на ученици от училището се организирали да почистят класните стаи след основния ремонт на сградата. Той е възмутен, че след продължилия цяла година ремонт, заради който учениците са разпределени в други сгради, тоалетните не са пипнати и са в окаяно състояние.   От общината казват, че в обществената поръчка са заложени за ремонт само  две тоалетни за деца с увреждания. Останалите щели да се ремонтират за сметка на местния бюджет.  „Тоалетните не бяха предмет на този ремонт. Предстои да бъдат ремонтирани и вече имаме получени пари по сметките на Община Варна“, обясни директорът на училището Мария Нестерова.  От Обществения съвет на училището обаче казват, че не разбират скандала, който се развихри. Янко Митев е категоричен, че ако не е гневният му пост във Facebook, никой нямаше да се задейства.  Оказа се, че Община Варна бързо е превела 30 000 лева за отделен ремонт на тоалетните, които обаче ще си останат с клекала. Директорът обясни, че според становището на ХЕИ те трябва да са такива, защото е по-хигиенично.  Твърдят, че ремонтните дейности ще приключат окончателно до Нова година, след което учениците ще могат се върнат в любимото си училище.    ", "date": "2018.12.13", "title": "Училище тъне в мизерия... след ремонт (ВИДЕО)"}
{"url": "https://www.blitz.bg/obshtestvo/regioni/pogrebvat-ubitata-reyndzhrka-samo-den-sled-kato-se-proshchavat-ss-skp-kolega-v-podelenieto-v-karlovo_news645513.html", "text": "Скръбта в поделението в Карлово, където служеше убитата от бившия командос рейнджърка Десислава Стоянова, е пълна. Нейното погребение се очаква да е утре, тъй като тялото вчера не беше освободено от Съдебна медицина. Днес обаче завинаги в черната земя ще положат  главния сержант на един от батальоните -Христо Ламбуров. Военният е малко над 40 години, издъхнал е внезапно и неочаквано след тежка операция преди дни.   Утре Десислава ще бъде положена в гроб до неговия. „Заедно на оня свят ще си говорят по работа“, не спират да плачат близки и приятели на двамата отишли си без време военнослужещи. Стоянова и Ламбуров ще бъдат изпратени с войнски почести. Заради траура плануваният за днес коледен концерт на военно-духовата музика към 61-ва Стрямска бригада е отложен за 18 декември, от 18 часа.   Както БЛИЦ съобщи, в нощта на 29 срещу 30 ноември бившият командос Светослав Каменов е убил в жилището си в Сопот рейнджърката. Основната и до сега версия на разследващите е, че двамата се скарали заради автомобила на Стоянова, която Светослав трябвало да ремонтира, но предал за скрап и очаквал да вземе дребна сума пари.   Преди дни Каменов се яви безпардонен, с нетрепващи очи пред съда в Пловдив и каза, че иска домашен арест. Въпреки че когато е бил арестуван, е признал, че е счупил врата на Десислава и е натъпкал тялото й под дивана, а после забил в седалката две видии, в досъдебното производство той не е направил признания за убийство.   Съдът остави Светослав Каменов в ареста за постоянно.  Кристина ИВАНОВА, БЛИЦ  ", "date": "2018.12.13", "title": "Погребват убитата рейнджърка само ден след като се прощават със скъп колега в поделението в Карлово"}
{"url": "https://www.blitz.bg/analizi-i-komentari/prof-dimitr-ivanov-s-goreshch-analiz-na-brekzit-i-khodovete-pred-tereza-mey_news645514.html", "text": "Фактът, че британският премиер Тереза Мей спечели вота на доверие на консерваторите, е добър за политическата стабилност на Великобритания. Това мнение изрази икономиста Димитър Иванов, който живее в Лондон, пред bTV.  По думите му се дава време на британското правителство, водено от Тереза Мей, да доусъвършенства договора по сделката с ЕС.  Брекзит беше единственият начин да се дадe един сериозен урок, че ЕС се нуждае от дълбоки реформи, коментира Иванов.  Той припомни, че срокът за гласуване в британския парламент е до 23 януари. Ако това се гласува и ако Брекзит се случи на 29 март, Тереза Мей може да предизвика извънредни избори във Великобритания, прогнозира икономистът.    „Това, което се случи снощи, отблъсна възможността Лейбъристката партия да предизвика вот на недоверие срещу правителството на консерваторите”, изтъкна той. ", "date": "2018.12.13", "title": "Проф. Димитър Иванов с горещ анализ на Брекзит и ходовете пред Тереза Мей"}
{"url": "https://www.blitz.bg/obshtestvo/kmet-vleze-v-doma-na-svoy-sselyanin-i-se-natkna-na-uzhasyavashcha-gledka_news645488.html", "text": "Кметът на бобовдолското Големо село Васил Васев откри мъртъв в дома му 66-годишния си съселянин Емил Георгиев. “В селото има 6-има възрастни и самотни хора. Някои от тях имат деца, други не са създали семейства, но имат братя и сестри, които не намират достатъчно време да навестяват близките си. Налага се всяка вечер и сутрин да ходя по домовете на самотни и болни хора да ги проверявам кой как е и от какво има нужда”, разказа вчера пред struma.bg. кметът Васев.  Той допълни: „При Емил ходих завчера вечерта, дори не ми отвори вратата. Отвън го попитах как е, той отговори, че е добре, и аз си тръгнах. Видях, че храната, оставена му от Социалния патронаж, стои закачена в торбичка на входната врата. Не беше пипана, значи не беше ял. Сутринта отидох и го открих мъртъв в леглото.\"  Обадих се на сестра му в София да дойде да го погребе. Човек не знае какъв ще е краят му. Цял живот гради, събира пари и накрая може да си отиде сам от този свят като куче”, разказа В. Васев.  Преди години Емил Георгиев работил в ТЕЦ “Бобов дол”. Разболял се и напуснал. Живеел с малката си пенсия по болест. Не бил семеен, има брат и сестра, които живеят в София. Вчера кметът на Големо село се обърна с апел към роднините на самотно живеещи в селото: “Намирайте време за старите си родители и роднини, особено през зимата, не ги оставяте да умират в самота”, заяви В. Васев.", "date": "2018.12.13", "title": "Кмет влезе в дома на свой съселянин и се натъкна на ужасяваща гледка!"}
{"url": "https://www.blitz.bg/obshtestvo/regioni/istinsko-chudo-6-godishno-glukhonyamo-momche-vv-varnensko-veche-chuva-i-govori_news645521.html", "text": "Месут Алиев е от с.Стефан Караджа, община Вълчи дол. Родителите му нямат възможност да платят лечението му на стойност 32 хил. лв. за поставяне на имплант и слухов апарат, съобщава Радио Варна.  Със съдействието на общинския център и на проф.д-р Попова в Университетската многопрофилна болница за активно лечение “Царица Йоанна“ или както е известна ИСУЛ, кандидатстват за включване в списъка за подпомагане с дарените средства в благотворителната кампания “Българската Коледа”.  Получават го и проф.д-р Попова прави операцията на Месут. След нея той започва работа с логопед и много бързо проговаря, днес ходи на училище и спортува, увлича се и от готварство, разказа неговият баща Халил Алиев. ", "date": "2018.12.13", "title": "Истинско чудо: 6-годишно глухонямо момче във Варненско вече чува и говори"}
{"url": "https://www.blitz.bg/obshtestvo/vazhna-novina-za-shoforite-i-elektronnite-vinetki-za-avtomobilite_news645483.html", "text": "От 17 декември започва продажбата на новите електронни винетки за леките автомобили, които влизат в сила от 1 януари догодина. Те ще се купуват през сайта bgtoll.bg, мобилно приложение, над 500 терминали за самообслужване, кактои в обекти в търговската мрежа. Цените им се запазват. Новост е въвеждането на уикенд винетка с цена 10 лв., която ще важи от 12.00 ч. в петък до полунощ в неделя, предава Дарик.Ако шофьорите имат хартиена винетка, която ще бъде валидна и след 31 януари 2019 г., те могат я конвертират в електронна. Заявката може да бъде направена още след 17 декември, независимо то срока й на валидност. За целта на сайта bgtoll.bg трябва да се въведе регистрационният номер на автомобила и срокът на валидност на стикера.  Водачите трябва да бъдат много   внимателни да не допуснат грешка при изписването, защото ще се счита, че не е платена винетка, акцентират от Агенция „Пътна инфраструктура” (АПИ).  Подмяната на хартиената винетка с електронна не е задължително, но е препоръчително, за да не бъдат автомобилистите спирани и проверявани излишно от новата ТОЛ полиция, напомнят от Съюза на българските автомобилисти (СБА). Ако изберат да не заверяват електронно винетката си обаче, шофьорите задължително трябва да оставят хартиения стикер върху предното стъкло на колата до датата на неговата валидност, каквото задължение има и към момента.  Прецизни трябва да бъдем и при закупуването на електронна винетка, защото при сгрешени данни корекции може да се правят само в пунктовете на АПИ. Данните, които трябва да се въвеждат, са регистрационен номер на автомобила, е-mail адрес, срок за валидност на желаната електронната винетка - годишна, тримесечна, месечна, седмична или уикенд, както и начална дата, от която винетката ще важи.  Няколко са предвидените начини за плащане - с банкови карти, в брой или чрез банков превод. При първите два начина плащането се отразява в рамките на няколко минути в системата. При плащане с банков трансфер хората трябва да предвидят поне един ден, за да се отрази плащането. Добре е за всеки случай всеки да провери в сайта или чрез мобилното приложение дали винетката е валидна.  След последните промени в Закона за движение по пътищата, които още не са обнародвани, контролът върху заплащането на винетните такси е на Агенция „Пътна инфраструктура”.     Служители от новата структура Национално тол управление ще имат право да спират и проверяват с автомобили с мигащи светлини и надпис „Следвай ме“, със стоп-палка, както и с червена светлина, описваща полукръг. Техните служебни коли са оборудвани с камери, които заснемат регистрационните табели на другите автомобили и правят сверка дали имат валиден стикер.  Няма да се налага принудителна административна мярка, ако в срок до два часа от съставянето на акта за установяване на административно нарушение и отнемане на свидетелството за управление на МПС или на свидетелството за регистрацията му се заплатят дължимите глоби. В този случай отнетите документи се връщат на водача. Ако не се плати веднага следват нови срокове, след които се издава наказателно постановление и се налага глоба от 300 лв.  При наложена такава санкция или пък при неплатени глоби за други нарушения автомобилът няма да може да минава годишен технически преглед, както и да напуска страната. ", "date": "2018.12.13", "title": "Важна новина за шофьорите и електронните винетки за автомобилите"}
{"url": "https://www.blitz.bg/obshtestvo/dezhurniyat-sinoptik-georgi-tsekov-ni-zaradva-s-prognozata-si-no-sled-obed_news645479.html", "text": "До сутринта облачността над страната ще намалее, в повечето райони до предимно ясно. В Северна България ще духа умерен вятър от запад-северозапад и там температурите ще са малко по-високи, докато в котловините, защитени от вятър, ще е по-студено. Минималните температури ще са между минус 5° и 0°. През деня ще е предимно слънчево. След обяд от югозапад облачността ще започне да се увеличава, като отначало ще е средна и висока. Ще се задържи почти без валежи. Вятърът постепенно ще се ориентира от запад-югозапад и ще слаб до умерен. Максималните температури ще са между 3° и 8°. Това сочи прогнозата на дежурния синоптик Георги Цеков в сайта на НИМХ.   Атмосферното налягане ще се задържи малко по-високо от средното за месеца. Преди обяд в планините ще е предимно слънчево. След обяд и привечер облачността ще започне да се увеличава и ще е средна и висока, но ще остане почти без валежи. Ще духа силен западен вятър, който привечер ще отслабне и ще се ориентира от югозапад. Максималната температура на височина 1200 метра ще е около минус 2°, на 2000 метра – около минус 8°. Над Черноморието ще бъде предимно слънчево. Ще духа до умерен вятър от запад-югозапад. Привечер по южното крайбрежие ще се появи средна и висока облачност. Максималните температури ще са между 6° и 9°. Вълнението на морето ще е 1-2 бала. Температурата на морската вода е 8° - 9°. На 13.12.2018 слънцето ще изгрее в 07:48 часа и ще залезе в 16:53 часа. Продължителност на деня 09:05 часа. На 13.12.2018 луната ще изгрее в 12:01 часа и ще залезе в 22:35 часа. Осветеност на диска в 0h UT 27 %. Фаза на луната: първа четвърт.", "date": "2018.12.13", "title": "Дежурният синоптик Георги Цеков ни зарадва с прогнозата си, но след обед..."}
{"url": "https://www.blitz.bg/obshtestvo/intervyu/spomnete-si-istinata-za-magistralite-trakiya-i-struma-kakvo-prozira-zad-mlchanieto-na-segashnite-narodni-buditeli_news645366.html", "text": "Мирният протест на Камарата на строителите в България и вчерашната среща на най-голямата работодателска организация с президента Радев ни дадоха повод да потърсим за коментар главния секретар на КРИБ Евгений Иванов. Ето как той отговори на въпросите на Ивайло Крачунов.- Г-н Иванов, КРИБ подкрепя ли днешния протест на Камарата на строителите в България?  - Да, КРИБ напълно подкрепяме мирния протест и исканията на строителния бранш. Това е секторът, който произвежда над 12 % от БВП и атаката срещу него е атака срещу цялата икономика на България.  Не може с антибългарски нихилизъм, с популистка и безотговорна, граничеща с национално предателство партийна риторика да се сочат тези хора като престъпници, които да бъдат пратени в затвора,  и то без да се спазва законовият процес. Политиците не са съдии. Това има изключително негативно влияние и върху целия бизнес. Ние, от КРИБ, градивно и успешно работим за подобряването на бизнес климата. - Какъв е анализът ви на политическата бизнес-атака?  - Възникват сериозни съмнения, че зад атаката срещу строителния сектор и срещу цялата икономика на България стоят огромни чужди на България интереси, защото предстои усвояването на 15 мрлд. евро, предоставяни безвъзмездно от ЕС.  Спомнете си предишното управление: магистралата \"Люлин\" – кой я строи, докъде я докара и на каква цена. Спомнете си, кой я довърши от нищото, в какви срокове и на каква цена.  Спомнете си  магистрала \"Струма\" - в отсечката до Сандански – кой я строи, докъде я докара и кой я завърши. Спомнете си и световно неизвестната португалска „мегакомпания“, която щеше да изгражда тол-системата на магистрала \"Тракия\". Но тогава мълчанието на сегашните „народни будители“ беше оглушително. - Смятате ли, че протестът нарушава спокойствието на гражданите на София?  - Не, това е един мирен протест, който не пречи на придвижването на хората. Знаем - имаше много протести напоследък, които нарушаваха правата на гражданите. Имаше натиск на улицата върху вземането на едно или друго управленско решение. Ние от КРИБ застанахме твърдо против това.  В случая със строителите имаме едно мирно присъствие, което трябва да покаже, че има проблем и този проблем е много голям. - Вчера работодателите се срещнахте с президента – коментирахте ли протеста на строителите и какво му казахте?  - От името на КРИБ му казах, че капиталът е плашлив по дефиниция и е важно в каква среда ще бъде поставен. Подчертах пред президента, че бизнесът не е престъпник и че политиците - с действията и говоренето си - често създават среда за обществена нетърпимост към инициативните хора.  С факти оспорих   позицията на президента, че има изтичане на капитали от България . Цитирах инвестиции на членове на КРИБ, например в САЩ, като подход за диверсификация на инвестициите и разпределяне на риска.  Предупредих президента Радев, че ако негативизмът продължи и дойде някое ляво или левичарско правителство, то българският бизнес ще има къде извън България да продължи своята икономическа дейност.  Членове на КРИБ, които са инвестирали навън, получават най-престижните бизнес награди в чужбина, а тук ги хулят.  Подчертах, че се нарушава балансът между критиката и добрата новина. Така често се стига само до фалшиви новини по повод на инвестициите в региона. В разговора с нас президентът Радев представи в по-различна светлина, например, една огромна инвестиция на \"Кока-кола България\" – открития у нас най-голям, извън САЩ, развоен център за информационни технологии, който отговаря за цифровата трансформация на цялата Coca-Cola Company.  Според информацията, която някой беше дал на президента, \"Кока-кола\" била създала  само кол център с телефони и компютри. Изтъкнах пред президента, че това е производствен хъб и посочих, че чрез своите дружества тук компанията вече има над 2300 служители. \"Кока-кола България\", член на КРИБ, получи и най-високата награда на КРИБ за качество, растеж и иновации от България.  Плод на инвестициите на компанията в България е и неповторимата в света колекция от 6 дизайнерски бутилки с български шевици и надпис на кирилица. Всичко това не може с лека ръка да се омаловажава и да се пренебрегва, и то от институцията, която трябва да защитава българския национален интерес. Интервю на Ивайло КРАЧУНОВ             ", "date": "2018.12.13", "title": "Спомнете си истината за магистралите \"Тракия\" и \"Струма\"! Какво прозира зад мълчанието на сегашните \"народни будители\"?"}
{"url": "https://www.blitz.bg/obshtestvo/5-te-tipa-mzhe-koito-izneveryavat-i-kak-da-se-spravyat-damite_news645459.html", "text": "Мъжете не са това, което бяха. Силният пол става все по-крехък, по-съпричастен, по-търпелив и по-предан. Значи, и причините, поради които изневерява, също трябва да са други.НЕУДОВЛЕТВОРЕНИЯТ  Точно поради тази причина изневеряват повечето мъже – малко им е сексът. Всичко друго може да е на „шест“ - топли чувства, мили грижи, уютен дом, но не му ли достига креватната „гимнастика“, нищо не може да го компенсира.  Този тип изневеряващ мъж е от най-неуловимите – винаги намира безопасни и удобни варианти да „кривне“ от правия път, пише rozali.com. Обикновено подбира семейни жени с подобен проблем – неудовлетворени. Вкъщи продължава да се държи по обичайния начин, поддържа и сексуални отношения с половинката си. С времето обаче започва да се усеща промяна в семейната атмосфера, положителните емоции избледняват...  Как да се справим?  Правете повече секс, за да няма нужда мъжът ви да търси и други партньорки. Сексолозите смятат, че много жени са с погрешно разбиране за секса – използват го като средство за възпитание на мъжа, за награда при добро държание. А той е от жизнена необходимост като съня, например.  Трябва да разговаряте по темата свободно и откровено. Повечето двойки биха могли да имат хармоничен полов живот, ако споделят проблемите и желанията си. УМОРЕНИЯТ  Мъжът може да е по-силен физически, но „рухва“ от грижи, за които жената няма граници – например бебе, което го буди нощем, съпруга, която го „юрка“ с домашни задължения, възрастни родители, които се нуждаят от помощта му всеки ден... Ако прибавим и вечния недостиг на пари – всички вкъщи все от него искат, а той все се трепе и все не стигат, ето ви причина да потърси разтуха навън.  Обяснението му, ако го разкрият, звучи много обидно за партньорката, с която живее под един покрив – непоносимо тежко му било, нямал повече сили, а тя въобще не му помага...  Как да се справим? Когато почувствате, че е отегчен от битовизмите, не му натяквайте, че „ние всички..., само ти...“ Така му показвате, че той е извън семейния кръг и неволно му давате зелена светлина да се държи егоистично. Вместо това се постарайте да преразпределите задълженията, да осигурите време само за вас двамата, да се забавлявате, а не само да „робувате“ на дома и децата.  Ако все пак вече ви е изневерил, най-добре забравете за случката. Не я приемайте като предателство, а като ситуация, която помага за личностното израстване на мъжа. Колкото странно да ви звучи, към този тип изневяра са склонни отговорни мъже, които се чувстват добре в семейството си, но трудният бит ги кара да търсят отмора извън дома. РОМАНТИЧНИЯТ  Този мъж не търси нови партньорки, те сами го намират. Случва му се внезапно (за него), като звездопад в непрогледна нощ. Толкова е зашеметен от новата си връзка, че няма как да не го разкрият вкъщи. Жена му не може да го познае – не, по-точно, ще го познае, защото се е държал така някога, при първите им срещи...  Сексолозите смятат, че съвременните мъже стават все по-романтични, ухажват, „треперят“ над любимата си в началото, но... После сякаш свикват с нея, започват да не я забелязват, не проронват дума, гледат отнесено през прозореца... Всичко това е сигнал, че нещо се е случило. Романтичните мъже доста напомнят влюбените жени – ако ги превземе магията, те не искат да излязат от плена й.  Как да се справим? При този тип склонен на изневяра мъж може да приложите страданието като профилактична мярка. Накарайте го да се терзае, да се разкъсва от съмнения дали нещо не става с вас – от време на време говорете за любовта, но съвсем абстрактно, сякаш ви се изплъзва това чувство, гледайте тъжно към небето, проронвайте условни фрази от рода „какво ли.., ако...“  В случай, че изневярата му вече е факт, изчакайте „бурята“ да отмине. Романтикът е като стихия – страстта го отвява, но преминава. След това обаче помислете заедно как ще продължите да живеете. ОБИДЕНИЯТ  Мъжете също могат да бъдат злопаметни и да търсят отмъщение.Тази черта е по-присъща на женския характер (що се отнася за любовните отношения), но представете си как се чувства един унижен и обиден мачо. Подложен ли е и на постоянна критика от половинката си – как да не си хване любовница. Та тя го гледа възхитено и аплодира всяка негова стъпка, а вие – надменно и укорително.  Този тип изневяра се случва и при мъже, на които са им изменили, или избраницата им не отговаря със същата сила на чувствата им. Често е неочаквано за жената – тя си мисли, че й е в „кърпа вързан“, а той...  Как да се справим? Приложете изпитаното правило в педагогиката – на пет похвали едно порицание. Възхищението и одобрението винаги трябва да са повече от критиките, дори само защото колкото са по-редки забележките, толкова по-голямо внимание им се отдава.  Ако вече ви е изневерил, ще се наложи да изчакате да мине време, дори да потърпите „другата“. Започнете обаче колкото се може по-рано да прилагате силата на позитивното въздействие, иначе със сигурност ще се наложи да се разделите. ПРИЕМАЩИЯТ ИЗНЕВЯРАТА  Той просто така е възпитан – не от родителите си, а от обществото, в което всеки гони колкото се може повече „бройки“. Да имаш семейство и деца – това не е достатъчно. Трябва да имаш и авантюри, споменът за които да те „топли“, когато остарееш.  В интерес на истината трябва да кажем, че не всички изневери при този тип мъже са на сексуална основа – случва се да имат интересни приятелства или вълнуващи флиртове с жени, с които не стигат до леглото. Въпреки това тези отношения подриват семейните основи.  Как да се справим? Превъзпитайте го. Покажете му ясно, че такова поведение е неприемливо за вас, че ви обижда и наранява. Ако чувствата ви са силни, той ще се „поправи“.  В случай, че тази тактика не проработи, се налага да направите личен избор – или да продължите да го обичате независимо от поведението му, или да го разлюбите и да си тръгнете. Няма смисъл да си късате нервите, ако верността на партньора е задължително условие за вас. Потърсете човек със сходни възгледи. ", "date": "2018.12.13", "title": "5-те типа мъже, които изневеряват и как да се справят дамите"}
{"url": "https://www.blitz.bg/obshtestvo/eto-koi-komplimenti-kharesvat-zhenite-nay-mnogo_news645464.html", "text": "Мъжете, които правят метафорични комплименти, се приемат по-добре и са по-привлекателни за жените от онези, които правят буквални комплименти, установи ново изследване. Изследването е проведено в Китай и китайките са харесвали много повече мъже, които използват комплименти от вида на “Очите ти са като утринна роса”. А стандартните фрази от вида на “Устните ти са толкова секси” не са се приемали толкова добре, колкото е можело да се очаква.Ясно е, кой вид комплименти са по-романтични, но използването на метафората тук има и друга важна функция, която остава скрита за повърхностния поглед. Използването на метафори изисква повече интелект и креативност за формулирането им и така дава сигнал на дамата за интелигентността и креативността на мъжа срещу нея. Авторите на изследването поясняват:  “Ние формираме много бързи впечатления за привлекателността на човека до нас в социален контекст. Затова ключови моменти от езика на събеседника могат да дадат на дамите много бързо впечатление за неговия интелектуален потенциал и креативни способности”.  Освен комплименти за външния вид на дамата изследването е проучило и ситуацията с комплименти за нейния дом. Участниците са използвали метафорични изрази от вида на “Твоят покрив е като рамо на любовник” заедно с буквални изрази от вида на “Вратата ти е много здрава”. Очаквано, комплиментите към дома не са предизвикали такъв ефект, какъвто са имали комплиментите към личността на момичето, но отново, метафоричните са пожънали много по-голям успех.  “Жените, за разлика от мъжете, предпочитат креативността и интелекта пред физическата красота. В нашето изследване дамите наистина приеха онези от кавалерите, които се изразяваха метафорично като хора с по-висока интелигентност, от кавалерите с буквалните комплименти”, завършват от екипа.   Източник: obekti.bg ", "date": "2018.12.13", "title": "Ето кои комплименти харесват жените най-много"}
{"url": "https://www.blitz.bg/obshtestvo/mzht-nameren-mrtv-v-plovdivski-khotel-se-zatvoril-s-dve-prostitutki-i-sled-tova_news645458.html", "text": "Мъжът, намерен мъртъв в пловдивски хотел миналата седмица, е починал след солидна „почерпка” с кокаин. В злополучната нощ, 33-годишният пловдивчанин се отдал на разгул с алкохол, проститутки и дрога, пише  .   Наел стая в хотел до Централна гара. Взел и две момичета от Алеята на любовта. По време на забавлението в стаята, мъжът употребил сериозно количество кокаин. Увлечен в сексуалните активности, той получил гърч и издъхнал за минути.  33-годишният пловдивчанин от ромски произход се казва Ерол. Той живеел в Столипиново. Бил наркозависим преди години, но спрял и заминал за чужбина. Там работил и натрупал пари.  Прибрал се преди месеци у нас и се отдал на охолен живот. В махалата разказаха, че често пиел, но не употребявал дрога.  В нощта на смъртта Ерол е имал пари и злато у себе си. Роднините му първоначално са спрягали версията, че двете проститутки са го убили и обрали, но ценностите и банкнотите са били открити в джобовете на дрехите му и върнати на баща му.  По време на огледите също не са констатирани видими следи от насилие.  Ерол има жена, която е в Англия. Тялото е било освободено от Съдебна медицина и в неделя близките и приятелите му са се простили с него. ", "date": "2018.12.13", "title": "Мъжът, намерен мъртъв в пловдивски хотел, се затворил с две проститутки и след това...."}
{"url": "https://www.blitz.bg/dnes-cherpiat/bezchet-krasivi-imena-cherpyat-dnes-pochitame-pametta-na-smeli-khristiyani-zashchitnitsi-na-vyarata_news645476.html", "text": "На 13 декември почитаме паметта на Св. девойка Лукия (Лучия), която прославила Бога в сицилийския град Сиракуза, заедно с паметта на Св. Герман, който се родил в православна Русия, а проповядвал Божието слово на Алеутските острови и на Аляска.  Луция произхожда от богато римско семейство от Сиракуза. След ранната смърт на баща ѝ, Луция е отгледана от майката. Още като млада девойка Луция приема християнската вяра и дава таен обет за безбрачие. Като навършва пълнолетие майка ѝ я сгодява за богат младеж, но Луция отхвърля този брак.  Отхвърленият годеник си отмъщава донася на властите, че Луция е християнка. Луция е арестувана и измъчвана, за да се откаже от вярата си. Присъдата над нея е да бъде затворена в публичен дом и принуди да проституира. Тогава тя, за да се спаси от проституция, си издълбава очите. Заради това е обезглавена през 304 г.  В същия ден се почита паметта на св. мъченици Евстратий, Авксентий, Евгений, Мардарий и Орест  Житие на св. мъченици Евстратий, Авксентий, Евгений, Мардарий и Орест  Във време на страшното гонение срещу християните при Диоклетиан и Максимиан започнали смутове и вълнения в Армения и Кападокия. Царете пратили там двама сановници - Лисий и Агриколай с повеля да съдят християните колкото се може по-строго, защото в онова време всички граждански смутове се приписвали на християните. Настанало страшно гонение; безбройно множество християни били убити за вярата. Но гонението само възбуждало в тях голяма ревност. Те сами се откривали, сами се предавали на мъчителите и смятали смъртта за Името Христово най-голямо щастие.  Св. Презвитер Авксентий заедно с множество християни в гр. Саталион били заловени, докарани и затворени в тъмница, за да бъдат съдени.  В деня, определен за съд, един от най-знатните и богати градски сановници и военачалници - Евстратий, дошъл в тъмницата и казал на затворниците:  - Моля ви за Бога, помолете се за мене, защото аз искам сега да бъда участник във вашия подвиг!  Всички, като застанали на колене, заедно се помолили и след това се отправили на съд при Лисий. Заповядано било разследваните християни да пристъпят един подир друг. Изведнъж Евстратий, като издигнал глас, започнал да слави подвига на християните и да изповядва вярата си в Христа. Лисий веднага заповядал да му снемат знаците на войнското звание и да го подложат на изтезания. Евстратий с радост изтърпял най-ужасните мъчения, прославяйки Бога.  Разгневеният съдия заповядал още повече да го мъчат, но Господ запазил Своя служител. След ужасните изтезания той бил здрав и невредим. Виждайки това, мнозина от народа започнали да славят Бога на християните. А един от другарите на Евстратий - Евгений, извикал гръмогласно:  - Лисие, и аз съм християнин, и проклинам твоите лъжливи богове!  Лисий заповядал да хванат Евгений и заедно с Евстратий да го отведат в тъмницата.  На другия ден на Лисий престоял далечен път в гр. Никопол. Той заповядал подир него да водят и затворниците. Те дошли по пътя в родния град на Евстратий и Евгений. Гражданите излезли от къщите си да видят Евстратий, когото много и уважавали, но не смеели да се приближат към него, понеже се боели от гнева на началника. Но един човек на име Мардарий показал голяма ревност към вярата. Той бил небогат човек. Строял си нова къща и сам я покривал. Когато видял затворниците и между тях Евстратий, той бързо слязъл от покрива и казал на жена си:  - Виждаш ли тоя знатен мъж? Той не е пожалил ни сан, ни своето богатство, а оставил всичко и станал жертва Богу. Блажен си ти, Евстратие! И в тоя живот бе ти славен, и в бъдещия ще се удостиш с неизказана радост.  - Що ти пречи и на тебе да тръгнеш по същия път? - възразила жената на Мардарий, християнка.  Същата мисъл била на ума и на Мардарий. Като се облякъл набързо, той застанал на колене извикал:  - Владико, Боже Отче Вседържителю, Господи Иисусе Христе и Светий Душе, едно Божество и една Сила, помилуй мене грешния и опази моята вдовица и моите сираци! А аз, Владико, с голяма радост и усърдие идвам при Тебе!  След това целунал децата и жената, помолил съпругата си да не скърби за него, простил се още с приятелите си и се присъединил към затворниците християни, като викал: \"И аз съм християнин!\" Отвели всички затворници в градската тъмница, а с тях и Мардарий, като известили за него на Лисий. Лисий страшно се разгневил и още там осъдил на смърт отначало презвитер Авксентий, който бил посечен с меч, а после Мардарий и Евгений. Мардарий на всички въпроси отговарял само: \"Аз съм християнин!\" Той бил обесен с главата надолу и опалван с огън. Във време на това ужасно изтезание повтарял само това: \"Господи, благодаря Ти, че ме удостои с тия блага. Приеми душата ми в мир!\" Евгений бил също жестоко убит.  Но постоянно се явявали нови изповедници на Името Христово. След убиването на християните Лисий отишъл да направи преглед на войските, които се намирали в града. Между тях той забелязал един войник, на име Орест, който го поразил със своята красота, стройност и ловкост във военните упражнения. Той го извикал отпред и му заповядал да хвърля с копието в цел. Войникът взел копието и се готвел да изпълни повелята на Лисий, но при движението му паднал кръстът, който висял на гърдите му.  - Какво е това? - запитал Лисий, като взел с ръка кръста. - Нима и ти си от ония, които се покланят на Разпнатия?  - Аз съм раб на моя Владика и Бог - отговорил младият войник. - И кръста Му нося за отклоняване на всякакво зло.  Лисий заповядал веднага да хванат войника и да го турят при другите християни. В гр. Никопол пък множество войници се явили при него като обявявали себе си за християни. Свързали и тях и ги затворили в тъмница. Но Лисий бил в голямо недоумение; той се боял да не би смъртното наказание на такова множество хора да предизвика вълнение в народа. Страхувал се той още и от проявата на Христовата сила, понеже се случвали често чудеса при разследванията и убиването на мъчениците, които увеличавали числото на християните. Най-после той решил да отправи Евстратий и Орест при Агриколай в гр. Севастия (Армения).  Агриколай бил крайно жесток към християните. Но когато видял и чул Евстратий, той се предразположил към милосърдие. Тъй мъдро и убедително му говорил Евстратий за Господа, за неизказаната благост, която подбудил Сина Божий да слезе на земята и да страда за Своите люде. Жестокият съдия скърбял и не спал цяла нощ. Желаейки да спаси Евстратий, той го молел да се поклони престорено на боговете и му обещавал дарове и почести, но Евстратий останал твърд. Той присъствал на смъртното наказание на младия войник Орест, който бил умъртвен на нагорещен одър. След това в тъмницата Евстратий бил утешен чрез посещението на севастийския епископ св. Власий, от когото приел св. Причастие. При това внезапна светлина осияла тъмницата и се чул глас от небето: \"Евстратие, ти добре се подвизава. Дойди на небесата да получиш приготвения ти венец!\"  На другия ден св. мъченик радостно изслушал смъртната присъда. Колкото и да го уговарял Агриколай да спаси живота си чрез престорено отричане от вярата, Евстратий останал твърд и непоколебим, и бил осъден на изгаряне. Докато подготвяли всичко за смъртното наказание, той произнесъл молитвата, която и сега още се чете на съботната полунощница.  След това, като се прекръстил и извикал: \"Господи Иисусе Христе, в ръцете Ти предавам моя дух\", св. мъченик влязъл в огнената пещ и тихо предал душата си. Св. епископ Власий взел тялото му, което останало неповредено в огъня, а също и тялото на св. Орест и на другите мъченици, и ги погребал благоговейно.  В същия ден се почита паметта на новоканонизирания равноапостол преподобни Герман, роден в православна Русия, а се потрудил на Алеутските острови и Аляска, като проповядвал православието със слово и добродетелен пример. Починал блажено м 1837 година.  Имен ден празнуват  Евстратий, Евстрати, Стати, Статко, Евгени, Евгений, Евгения, Женя, Гено, Генчо, Гендо, Лучия, Герман.  ", "date": "2018.12.13", "title": "Безчет красиви имена черпят днес! Почитаме паметта на смели християни, защитници на вярата"}
