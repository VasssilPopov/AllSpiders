{"url": "https://www.blitz.bg/svyat/kitayska-kosmicheska-stantsiya-pada-na-2-april-sred-vzmozhnite-mesta-e-i-blgariya_news587728.html", "text": "Китайска космическа станция „Тянгун-1“, която може да падне в България, се очаква да навлезе в атмосферата на 2 април, съобщи за „Дарик“ директорът на отдела за космически отпадъци в Европейската космическа агенция Холгер Краг. Той уточни, че има несигурност плюс-минус четири дни, което означава, че времевият прозорец е от 30 март до 6 април. Тежащата 8 тона станция е необитаема от 2013 година, а през 2016-та връзката с нея беше загубена. За да наблюдава превърналата се в космически отпадък станция, Европейската космическа агенция използва разузнавателна информация, предоставяна от САЩ и от центрове в Европа. В момента станцията се носи в орбита на височина 240 километра, обясни Холгер Краг.      „Падането на станцията ще отнеме около 20 минути. В началото на тези 20 минути ще наблюдаваме аеродинамични сили, които ще откъснат соларните клетки, а след това ще има много силно нагряване заради триенето с атмосферата. Корпусът ще се стопи. Само няколко компонента ще оцелеят. Обикновено това са резервоарите. Космическата станция ще навлезе със скорост от около 27 хиляди километра в час. Когато достигне височина 30 километра, обаче, тя ще е почти спряла и фрагментите ще паднат вертикално със скорост от 300 км/час.“, обясни Краг.     Нормално е да оцелеят няколко компонента от такъв голям обект, посочи специалистът и добави, че по-вероятно е те да паднат във водата. Територията, на която може да падне, е огромна, но в нея попада и част от България. За тези 8 дена на вероятност за падане, станцията ще извършва 16 завъртания около Земята, така че за осем дена това са над 100 орбити. По тази причина не може да се прогнозира по-точно мястото на падане. Със сигурност ще бъде между 43 градуса юг и 43 градуса север.     „13 агенции участват и всяка от тях има собствен начин за предсказване на навлизането в атмосферата. Ние ги сравняваме. Така подобряваме методите си. В същото време сравняваме и измерванията си, тъй като всяка държава има сензори за наблюдение на станцията. Така получаваме по-точни прогнози“, каза още експертът.   За всеки от хората, живеещи в географската област, където се очаква падането, вероятността да бъде ударен от отломък е по-малка от вероятността да бъде ударен два пъти от мълния в една и съща година. Няма причина за притеснения.     „Тиангонг-1“ не е единственият обект, който пада на Земята. Над 100 тона маса падат неконтролирано всяка година. Станцията е само 10 процента от това. А преди 30-40 години са били 200 това, така че времената са били по-опасни в това отношение. В историята на космическите полети човек никога не е бил нараняван от космически отпадък. ", "date": "2018.03.21", "title": "Китайска космическа станция пада на 2 април, сред възможните места е и България"}
{"url": "https://www.blitz.bg/politika/tomislav-donchev-komentira-sdelkata-s-chez-i-razkri-ima-li-ginka-vrbakova-opora-vv-vlastta_news587745.html", "text": "Вицепремиерът Томислав Дончев обясни намесата на държавата в сделката с ЧЕЗ с това, че ситуацията е изисквала бърза, нестандартна мярка. Той призна, че това решение не е взето след дълги обсъждания, както е редно за сделка в енергетиката. От една страна по казуса „ЧЕЗ“ стоят реалните рискове и проблеми и от друга - политически „истеризиране“ на ситуацията и се искат различни подходи, заяви в вицепремиерът Томислав Дончев. От правителството се очаква да вземе мерки в сфера, която не е изцяло под негов контрол, допълни той пред БНТ.  \"Когато чуждо дружество в чужда държава провежда процедура с много кандидати, за мен е подозрително правителството на страната, в която се осъществява дейността, да знае за избора. Научихме, но по-късно\", каза Дончев.     Той уточни, че е идвала информация от службите кои са участниците и какви са рисковете.  Дончев допълни, че банковите референции от банки, които са готови да финансират сделката, имат малко общо с окончателния списък финансови институции, които ще предоставят средства за финализиране на сделката. \"Става дума за големи банкови институции с безспорна репутация. Не е коректно да цитирам имената им\".   Томислав Дончев цитира думите на собственичката на „Инерком“ Гинка Върбакова, че тя стои зад сделката. Той определи като „комично“ обвинението, че премиерът Борисов стои зад сделката.  Ситуацията е такава, че се искаше нестандартна мярка, допълни Дончев и заяви, че не знае Гинка Върбакова да има „опора“ във властта, а правителството не дава повод за такива укори.  По думите на Томислав Дончев всички решения в енергетиката е редно да се вземат след дълги обсъждания с експерти с оглед на далечното бъдеще, но ситуацията с намесата на държавата в сделката с ЧЕЗ не е такава. Той подчерта, че ситуацията е извънредна.  Според Дончев са възможни спомени за оставката на правителството през 2013 г., но според него тласъкът на опозицията в подобна посока са разбираеми. \"Напускането на властта за нас никога не е бил особен травматизъм\", подчерта той.   Томислав Дончев заяви, че е добре противоречията в коалицията да са публични, за да е ясно кой за каква позиция се бори.    ", "date": "2018.03.21", "title": "Томислав Дончев коментира сделката с ЧЕЗ и разкри има ли Гинка Върбакова „опора“ във властта"}
{"url": "https://www.blitz.bg/obshtestvo/stolitsa/ovcha-kupel-na-protest-reka-vladayska-mozhe-vseki-moment-da-sruti-ulitsa_news587562.html", "text": "Част от жителите на \"Овча купел\" излязоха на протест. Години наред река Владайска подкопава пешеходен мост и близката улица в квартала, като заплашва скоро да ги компрометира, съобщава bTV. От едната страна на реката коритото е укрепено в по-голямата си част, но до блоковете от другата страна липсва опора и брегът се свлича, създавайки опасност за пътя и близките блокове.     Когато реката е по-маловодна се вижда и огромна дупка, която те наричат „хралупа”.     Юлиана Николова, която от години алармира институциите за проблема посочи, че ежедневно вижда как брегът изчезва.      Имало е инцидент - две деца са паднали в реката миналата година заради липсата на ограда. Разминали са се без наранявания. След това живеещите правят подписка с искане за обезопасяване, но получават две опънати ленти.     Екатерина Станкова, главен инженер на район \"Овча купел\" посочи, че за участъка се предвижда изграждане на улицата, избран е изпълнител и е проведена обществена поръчка. В момента протичат отчуждителни процедури. На въпрос в какви срокове ще започне ремонт, посоченото от нея „в близките години” предизвика смеха на протестиращите.     Тя добави, че предстои и реконструкцията на реката в участъка от ул. „Народен герой” към бул. „Овча купел”,но и това може да започне до половин или една година.    ", "date": "2018.03.21", "title": "„Овча купел“ на протест – река Владайска може всеки момент да срути улица"}
{"url": "https://www.blitz.bg/obshtestvo/regioni/oshche-za-tragediyata-na-relsite-v-montansko-s-43-godishniya-nayden_news587565.html", "text": "Мъжът, който загина пометен от влак, е Найден И. 43-годишният мъж от село Боровци бил странник. Имал и психични проблеми, съобщиха от ОДМВР-Монтана. По данни на полицията, тялото му е било разположено успоредно на релсите, а не върху тях, каквато беше неофициалната информация от вчера. Найден загина във вторник около 14 часа, когато бил ударен от влака между Берковица и Враца.     Машинистът на влака по жп линията Монтана-Берковица e 51-годишен врачанин с инициали Р.С. Той видял, че на релсите е легнал неподвижно човек, но не успял да направи нищо, за да предотврати трагедията. Въпреки усилията си не можал да спре композицията и минал през самоубиеца.     На място е извършена проба на машиниста с техническо средство за наличието на алкохол, като пробата е отрицателна. Тялото на починалия е изпратено за аутопсия в монтанската болница. На място е извършен оглед и е образувано досъдебно производство.    ", "date": "2018.03.21", "title": "Още за трагедията на релсите в Монтанско с 43-годишния Найден"}
{"url": "https://www.blitz.bg/obshtestvo/regioni/strashna-drama-v-semeystvoto-na-dvama-invalidi-i-prvoklasnichka-ot-sopot-eto-kak-da-pomognem_news587573.html", "text": "Семейство с двама инвалиди от Сопот загуби къщата си при пожар миналия петък. При инцидента почина 41-годишната дъщеря на Радка Христова, съобщава bTV. 61-годишната Христова се грижи сама за двете си пораснали деца - инвалиди и за внучката си, която е в първи клас. \"Не знам какво да направя. Към кого да се обърна, каква помощ да търся\", сподели Радка.     Мария Димитрова, координатор на проект \"Независим живот\" към община Сопот посочи, че тя гледа двете си деца с увреждания сама. „Едното, от които е с по-тежка форма, и внучето си в допълнение, което в момента е в първи клас. За една жена, която се грижи сама за децата и за внучето си – положението е крайно тежко\", допълни тя.     Опожарената семейна къща в Сопот няма покрив в студената вечер. \"Просто няма къде да се приберем”, казва Радка.     Кметът на Сопот успя да намери изход за останалото без дом семейство.     \"Осигурени са два апартамента – ведомствени жилища на ВМЗ – единият е в близко населено място, другият – в града. Така че потърпевшите могат да избират\", обясни Деян Дойнов.     Ведомственият апартамент е само временно решение. От община Сопот приканват всеки, който желае, да помогне. \"Те нямат нищо в момента. И се нуждаят от всичко – от дрехи. От храна, ако щете”, добави кметът.     Хора от Сопот събират пари и строителни материали да възстановят покрива на опожарената къща.     Ако желаете да помогнете, сметката е:       ", "date": "2018.03.21", "title": "Страшна драма в семейството на двама инвалиди и първокласничка от Сопот! Ето как да помогнем"}
{"url": "https://www.blitz.bg/obshtestvo/izvnredno-v-blits-ruskata-mafiya-nadnicha-zad-arestuvanite-trgovtsi-na-dzhakpot_news587641.html", "text": "Интереси на руската мафия прозират зад задържаните от ГДБОП в четвъртък петима мъже, които са подозирани в хазартни измами. Това разкриха пред БЛИЦ източници от специалните служби за сигурност. Медията ни изважда за първи път на бял свят и името на главния организатор на схемата - Цило Петров. Проучване на разследващите е установило, че мъжът със специфичното име е бил задържан на няколко пъти в чужбина и дори е изтърпял ефективна присъда.  Още по-интересното в случая е, че преди седмици подобна група бе разбита в Беларус, а членовете й получиха ефективни присъди от по една година и осем месеца лишаване от свобода. Тогава прокурорите в Минск установиха, че мошениците са заграбили над 4 милиона долара.   Службите са събрали данни, че двете банди са си взаимодействали и търсят допълнителни доказателства по линия на международното полицейско сътрудничество.  Смята се обаче, че командният център на двете банди е много сериозен и се намира в Русия.  И докато в Беларус задържаните за манипулация на ротативки получиха сравнително сериозни присъди, то българските им колеги бяха внезапно освободени по живо, по здраво още на следващия ден, въпреки пълните им самопризнания и множеството събрани доказателства. Случайно или не наблюдаващата случая обвинителка от Софийска районна прокуратура излязла в болничен точно преди да поиска постоянното им задържане под стража.  По данни на ГДБОП само за една нощ мъжете прибрали 17 000 лева. Те обаче са действали от години не само в България, но и в страни от Европейския съюз. Има данни, че преди да бъдат заключени, те са инвестирали заграбеното в покупка на апетитни апартаменти, които вписвали на имената на техни роднини, за да не попаднат в обхвата на агенция \"Антикорупция\" (бившата КОНПИ).  Спецполицаите разкрили, че задържаните се занимавали с източване на банкови карти. Двама от членовете на бандата били от Варна, а другите от Пловдив и София. Събрали се преди няколко месеца и разработили схема, чрез която дистанционно си осигурявали достъп до игралните апарати и променяли данните в софтуера им.  При \"ударите\" всеки от членовете на бандата имал определена роля – един отвличал вниманието на крупиетата, друг заставал пред ротативките, а трети активирал с дистанционно машинките, за да излезе джакпотът. Четвърти пък стоял пред игралната зала, за да предупреждава за изненади. Групата била спипана на излизане от игрална зала в Нови Искър. В хакерите и автомобилите им били открити електроники за дистанционно манипулиране на игралните автомати и за контролиране на софтуера им.    Внезапното освобождаване на арестуваните връзва на възел ръцете на антимафиотите, които месеци наред са подготвяли операцията. Наши източници от специалните служби твърдят, че пускането на задържаните е със солиден финикийски мотив, което със сигурност е ангажирало вниманието на отдел \"Вътрешна сигурност\" в МВР и спецпрокурорското звено, което разследва магистрати. Ивайло КРАЧУНОВ    ", "date": "2018.03.21", "title": "Извънредно в БЛИЦ! Руската мафия наднича зад арестуваните търговци на джакпот!"}
{"url": "https://www.blitz.bg/obshtestvo/razsledvane-pokaza-nivoto-na-kiber-zashchita-sdobi-se-s-lichnite-danni-na-borisov-i-tsatsarov_news587749.html", "text": "Разследване на bTV показва колко незащитена е информацията за единния граждански номер (ЕГН) на всеки българин. Той може да бъде разкрит за броени минути, ако търсещият го знае само името и рождената дата на лицето, до чиито лични данни иска да стигне. Информация за здравния ни статус, както и други лични данни, също се оказват незащитени. А законът не се нарушава. \"Ако се знае и регионът на раждане, това опростява нещата. Ако не се знае, обемът на проверката е по-голям. Това е по възможностите на човек с образование от 10-и клас\", казва човекът, който успява да докаже, че личните ни данни са уязвими.  Той не показва лицето си, защото отговаря за компютърните системи на държавни структури.   Генерирането на валидни ЕГН-та става с проста математическа формула, която е публична. Готови калкулатори има и в интернет.  Така, без много усилия, медията се сдобива с ЕГН-тата и здравния статус на вътрешния министър Валентин Радев и на главния прокурор Сотир Цацаров. За не повече от 15-ина минути успяват да се сдобият и с единния граждански номер на министър-председателя Бойко Борисов.   Незащитено ЕГН може да доведе до куп проблеми, измами, злоупотреби и дори шпионаж, категоричен е експертът по киберсигурност Константин Веселинов.  „Някой може да се и представи за вас. Която и да е услуга мога да я потребя от ваше име. Мога да направя, че вие не сте си платили данъците. Или напротив“, обяснява той.   Нещо повече, с налични ЕГН и три имена, хакер лесно би могъл да се сдобие и с номера на личната карта.   „Може да бъдете изнудван, може да се разбере, че страдате от нещо, да видя, че вашето ЕГН изкача в еди-коя си болница, ако тя не си защитила добре данните“, казва Веселинов.   От Комисията за защита на личните данни отчитат пробива като празнота в системата и реагират мигновено.   „С решение от днешна дата ние сме задължили всички администратори на лични данни да предприемат необходимите технически мерки, така че ЕГН-то да не бъде единственият идентификатор, който дава достъп до тези данни“, отчете Веселин Целков, и.д. председател на Комисията.   В края на миналата година обаче нашият герой е подал същия сигнал, в който дори е публикувал ЕГН-то на председателя на комисията. Тогава реакция оттам не е имало.   „Ние сме реагирали и не сме се забавили, става въпрос, че преценката не е била достатъчно пълна“, обясни Целков.   След няколко месеца в сила влиза общият европейски регламент за защита на личните данни, който предвижда глоби до 20 милиона евро за нарушения.  ", "date": "2018.03.21", "title": "Разследване показа нивото на кибер защита, сдоби се с личните данни на Борисов и Цацаров"}
{"url": "https://www.blitz.bg/stsena/fenovete-na-britni-spirs-izpadnakha-v-shok-sled-tezi-neyni-snimki_news587708.html", "text": "Новата рекламна кампания на KENZO с участието на поп певицата Бритни Спиърс разбуни духовете в мрежата. Почитателите на изпълнителката не успяха да я познаят на лъскавите снимки и са силно обезпокоени от промяната. Спиърс е най-новото лице на KENZO. Компанията пусна в Туитър акаунта си няколко снимки на певицата, които шокираха феновете й.  „Не прилича на нея. Надявам се да е само фотошоп”, коментира почитателка на звездата.  „Новото лице на Бритни – това новото лице на Kenzo ли е? Или лицето й е напълно ново или  това е крайна злоупотреба с фотошоп? Всъщност, това Бритни Спиърс ли е?”, възмущава се друга фенка.  Мнозина отбелязват, че изпълнителката изглежда добре и без фотошоп. „Бритни Спиърс е толкова чудесна, не можехте да изберете по-добър човек за кампанията си. И сега една забележка... Не трябва да злоупотребявате с фотошопа, защото тя и натурална си е красива”, коментира ценител на творчеството й.  Рекламната кампания La Collection Memento No2 е заснета от фотографа Питър Линдберг в Лос Анджелис. Превод: БЛИЦ    ", "date": "2018.03.21", "title": "Феновете на Бритни Спиърс изпаднаха в шок след тези нейни СНИМКИ"}
{"url": "https://www.blitz.bg/stsena/mark-khamil-otkri-neshcho-mnogo-lyubopitno-v-khotelskata-si-staya-koeto-mu-napomni-za-mrtvata-mu-kolezhka-kari-fishr-snimki_news587738.html", "text": "Актьорът Марк Хамил, изиграл ролята на Люк Скайуокър в сагата „Междузвездни войни“, откри на картина в лондонски хотел покойната си партньорка Кари Фишър и по-точно – актрисата в образа на принцеса Лея. „Вижте кого намерих на тази картина, която е в моята хотелска стая в Лондон”, написа той към снимката, която качи в профила си в Туитър.  Следва да се отбележи, че момичето, което е нарисувано на картината, има същата прическа като принцеса Лея от „Междузвездни войни”. ", "date": "2018.03.21", "title": "Марк Хамил откри нещо много любопитно в хотелската си стая, което му напомни за мъртвата му колежка Кари Фишър (СНИМКИ)"}
{"url": "https://www.blitz.bg/layfstayl/ne-gi-pritiskayte-vzimaneto-na-resheniya-e-istinski-koshmar-za-tezi-zodii_news587709.html", "text": "Взимането на решения за някои хора се оказва труден процес, тъй като често насочва живота в определена посока. А въпросът дали това е бил правилният избор не спира да тревожи съзнанието им. Това прави хората не само нерешителни, но и уплашени от това, което ще се случи, след като бъде взето решението.Когато сте един от нерешителните знаци, може да ви се стори, че сте уморени или слаби, но това не е истина. Тези хора не искат да пропускат възможности и искат всички решения, които взимат, да им носят удовлетворение.  А ето и кои са тези зодии. Везни Една от причините, поради които родените под този знак трудно взимат решение е, че искат да постигнат възможно най-добрия резултат. Те може да са на път да решат нещо и скоро след това да се поколебаят, питайки се дали това е правилният избор. Те дълго премислят и могат да стигнат до няколко алтернативи за всяко решение. Те са много внимателни и им е трудно да живеят с решенията си. Близнаци Родените под този знак не искат да изпускат нищо. Иска им се да могат да изберат всичко и след това да видят какво се случва. Често се чувстват притиснати да взимат решения, което още повече затруднява целия процес. Близнаците обичат да обсъждат решението си. Те наистина се интересуват от мнението на другите хора за това, което трябва да решат. Риби Рибите сляпо вярват във втория шанс. Не всички решения обаче имат алтернатива. Понякога няма връщане назад. А Рибите са склонни да променят своите решения отново и отново. Това може да е много изтощително за всички участници в процеса. Въпреки че Рибите са много интуитивни, те невинаги се вслушват в съветите на вътрешния им глас.", "date": "2018.03.21", "title": "Не ги притискайте: Взимането на решения е истински кошмар за тези зодии!"}
{"url": "https://www.blitz.bg/intsidenti/vzriv-v-sitsiliya-ima-zaginali-i-raneni_news587490.html", "text": "Експлозия е станала в сграда в историческия център на Катания, на италианския остров Сицилия. Трима души са загинали, други двама са пострадали, съобщава RAI-News-24. Според полицията, сред мъртвите са двама пожарникари. Сградата е разрушена в резултат на взрива, на приземния етаж се намирал магазин за поправка на велосипеди.  Органите на реда считат изтичането на газ за основна версия при инцидента. Превод и редакция: БЛИЦ", "date": "2018.03.21", "title": "Взрив в Сицилия, има загинали и ранени"}
{"url": "https://www.blitz.bg/intsidenti/mnozhestvo-zaginali-i-raneni-pri-tragichen-intsident-s-avtobus-vv-filipinite-snimki_news587501.html", "text": "Най-малко 19 души са загинали след като автобус падна от 20-метрова скала във Филипините. Както съобщава CNN, над 20 пътници са били ранени също така при произшествието. Трагедията се е случила в провинция Западен Миндоро. Според съобщенията на полицията, водачът на превозното средство е починал на мястото на инцидента, лекарите не могат да идентифицират 13 души от починалите. Всички пострадали са спешно хоспитализирани.  Аварийните служби изясняват причините за произшествието. Превод и редакция: БЛИЦ", "date": "2018.03.21", "title": "Множество загинали и ранени при трагичен инцидент с автобус във Филипините (СНИМКИ)"}
{"url": "https://www.blitz.bg/intsidenti/katastrofi/koshmarna-katastrofa-kray-kotel-mlad-politsay-zagina-pri-zverskata-kasapnitsa-dve-koli-sa-smachkani-do-neuznavaemost-snimkivideo_news587491.html", "text": "25 г. мъж от с. Жеравна загина в изключително тежко ПТП край Котел. Откаран в критично състояние за лечение в Сливен, няколко часа по-късно младия полицай В. Д. почива вследствие на тежките травми. При излизане от десен завой в условия на мокра и хлъзгава пътна настилка, водачът на лек  автомобил WF GOLF  IV губи управление над колата и връхлита върху идващия в насрещното платно лек автомобил RENAULT, управляван от 56 годишен мъж от гр. Хасково, съобщава     Шофьорът на “реното” разказа: „Когато излизаше от завоя не можа да овладее колата започна да прави нещо като дрифтове до момента, в който се блъсна с огромна сила в мен. Беше се завъртял така, че ме удари със задницата си, силно отскочи и се блъсна в мантинелата. Бърза помощ се отзова много бързо. Спряха и други участници в движението за да помогнат, дори в някои от колите имаше лекарки, едната до колкото разбрах от Шумен. Те се включиха в оказването на първа помощ на момчето, което не изглеждаше добре. От удара  не знам по какъв начин беше извън колата, имаше доста кръв.”  На мястото на тежкото ПТП пристигна и родственик на пострадалия от Жеравна, който обясни, че момчето е служител на МВР и работи в Бургас, но сега бил в отпуск за няколко дни и всеки ден идвал по това време до Котел за да спортува в градската фитнес зала.  ”Опитен шофьор е, познава пътя, все пак е от района, нещо се е случило за да стане така. Колко пъти му казвах да си стои у дома на топло и да си почива…От 1963 г. съм шофьор, що катастрофи станаха на това място и в района на тези завой. Много трябва да се внимава, вижте на 50 метра от тук има два паметника на млади момичета. Малко по-нагоре преди години загинаха десетина деца в автобус, много народ загуби живота си по тези завои. Господ да пази”, заяви роднината на загиналия.  На няколко десетки метри от смачкания автомобил служител на ПБЗН-Котел носеше на ръце голямата газова бутилка на „голфа”, която заедно с обемиста бас каса и усилвателя на аудио уредбата от удара са изхвърчали от задната част на купето. Събралите се коментираха как е възможно това и толкова ли слабо е била закрепена.  За близо  половин час движението през котленски проход беше затворено за да може катастрофиралите коли да бъдат евакуирани от екип на пътна помощ Котел. Дежурни от фирмата за пътно поддържане почистиха и обезопасиха мястото на произшествието. По случая е образувано следствие.    ", "date": "2018.03.21", "title": "Кошмарна катастрофа край Котел! Млад полицай загина при зверската касапница, две коли са смачкани до неузнаваемост (СНИМКИ/ВИДЕО)"}
{"url": "https://www.blitz.bg/intsidenti/stikhii/v-selo-srnevo-sa-gotovi-za-evakuatsiya-vv-vseki-moment-reka-rusokastro-se-razlya_news587531.html", "text": "Нивото на водата в карнобатското село Сърнево остава високо. Хората там бяха в очакване на приливна вълна от язовирите, но водата се е разляла между отделните язовири, съобщава bTV. Според местните хора коритото на река Русокастренска не се почиства достатъчно често, което води до заустване на води и отпадъци.     „От 60 години живея тук, тази река все ни безпокои. Трябва да се вземат  някакви мерки“, заяви жителка на селото, която снощи се е евакуирала от дома си. Дворът ѝ е наводнен постоянно, не смее да засее градината си.     Друг жител на селото всеки ден мери нивото на водата с пръчка и е готов  по всяко време да тръгне да се спасява. „Чакаме с нетърпение да се оттегли. Но не става и това е“, каза той.     Подобно е състоянието в наводненото през есента село Ливада, където хората с тревога следят нивото на водата при всеки дъжд. Последният валеж пак превърнал дерето, което минава през селото, в езеро.     Част от къщите там вече са ремонтирани, но хората се притесняват от ново заливане.     В съседното село Тръстиково дигата е пропаднала на няколко места, а в Попски извор деретата са задръстени и преливат. Тази част от река Русокастренска се стопанисва от „Напоителни системи”. Дружеството трябва да поддържа и дигата, а има реална опасност тя да се скъса.     „За да бъдат изчистени държавните участъци е необходима съответната финансова подкрепа. Продължаваме да пишем писма до съответните ресорни министерства, за да може да ни бъде осигурено финансиране”, каза Владимир Крумов, зам.-областен управител на Бургас.     И тъй като пари за почистване с техника няма, пак ще се разчита на затворници.    ", "date": "2018.03.21", "title": "В село Сърнево са готови за евакуация във всеки момент – река Русокастро се разля"}
{"url": "https://www.blitz.bg/obshtestvo/khora-ot-karnobatsko-ne-spyat-po-tseli-noshchi-debne-gi-golyama-opasnost_news587520.html", "text": "Жителите на карнобатското село Сърнево живеят в постоянен страх, а последните дни не могат да спрат от притеснение. Нивото на река Русокастренска е много повишено. Макар днес ситуацията да е по-добра и нивото на водата да е с метър по-ниско от вчера, то предните дни хората буквално са се чудели какво ще се случи с тях. Коритото попринцип е с ширина от около 1,5 м до 2 м, а сега е десетки метри. Селото е водосборна зона, а водите идват от нивите и няколко язовира, които са изцяло изпускащи се. Заради високата вода хората около речното корито по цели нощи не спят, предава Нова телевизия.  \"Притеснена съм, това не е от вчера или днес, а е от години. Вкъщи нямам поражения, но дворът ми е наполовина залят. Спах при щерка си, защото ме е страх да спя сама\", споделя местната жителка Тотка.  Друг жител на име Стойко разказва: \"Спокоен съм, изградих дига около двора си. Втори път се взимат мерки, да се закара торови пясък, да се загради, за да не влезе водата в дома ми. Преди е стигала и до вратата\".    ", "date": "2018.03.21", "title": "Хора от Карнобатско не спят по цели нощи, дебне ги голяма опасност"}
{"url": "https://www.blitz.bg/obshtestvo/regioni/zhestoko-bedstvie-se-stovari-vrkhu-83-godishnata-baba-stanka-pogrebala-otdavna-sin-i-sprug_news587526.html", "text": "Самотно живееща възрастна жена от село Кравино, община Опан, остана без дом, след като вятърът и дъждът събориха покрива и две от стените на къщата ѝ. 83-годишната Станка Иванова спяла, когато я връхлетяла бедата. Жената оцеляла по чудо, защото била в съседната стая. Под руините останали хладилникът и гардеробът й. Къщата не е застрахована, съобщава bTV. Станка Иванова изгубила съпруга си преди 33 година. Синът ѝ пък починал преди 17. Няма кой да е подкрепи в този труден за нея момент.     Трогнати от нещастието на възрастната жена, добри хора ѝ предоставили временно къщата си, докато се уреди ремонт.     Макар и добре дошъл, вариантът е временен и не решава проблема. Единственото желание на възрастната жена е покривът над оцелялата ѝ стая да бъде поправен и тя да се подслони отново в своята къща.     Община Опан ще помогне с еднократна помощ от 500-600 лева. Сумата няма да е достатъчна, а ремонтът трябва да започне скоро.     За ремонта на покрива ще са необходими около 3000-4000 лева.    ", "date": "2018.03.21", "title": "Жестоко бедствие се стовари върху 83-годишната баба Станка, погребала отдавна син и съпруг"}
{"url": "https://www.blitz.bg/ikonomika/tsenite-na-petpola-podckochixa-heochakvan-cpad-na-zapacite-v-cashch_news587555.html", "text": "Цените на петрола се повишиха в сряда по време на азиатската търговия, подкрепени от напрежението в Близкия Изток и здравословното търсене в световен мащаб, въпреки че нарастващата американска продукция в САЩ продължава да натежава върху пазарите, обобщава Ройтерс, цитирана от Инвестор бг.Фючърсите върху американския суров петрол WTI с доставка през май поскъпнаха с 0,13% до 63,62 долара за барел. Повишението при сорта Брент е също с 0,13% до 67,51 долара за барел.  Саудитският престолонаследник принц Мохамед бин Салман пристигна във Вашингтон за държавна визита, което повиши пазарните спекулации, че САЩ биха могли да наложат санкции срещу Иран, след като бяха подновени критиките за ядрената сделка от 2015 г. „Присъствието на саудитския принц във Вашингтон и ясният дневен ред за засилване на натиска върху Иран е ключовият двигател на цените на петрола в момента“, смята Грег Маккена, главен пазарен стратег в AxiTrader. От енергийния консултат FGE коментират, че САЩ вероятно ще наложат санкции срещу Иран скоро, което от своя страна ще доведе до свиване на износа с от 250 до 500 хил. барела на ден до края на годината. Според анализаторите здравословният икономически растеж по света и слабият долар също подкрепят цените в момента да вървят във възходяща посока. Именно в резултат на здравословното търсене запасите от суров петрол в САЩ са се понижили с 2,7 млн. барела до 425,3 млн. през седмицата, приключваща на 16 март, съобщи Американския петролен институт. По-слабият долар прави вноса на суров петрол по-евтин за страните, които използват други валути, а това допълнително стимулира търсенето. На петролните пазари обаче натежава увеличаващото се производство в САЩ, което отчита ръст с повече от една пета от средата на 2016 г. до 10,38 млн. барела на ден. По този начин щатското производство вече изпревари това на най-голямия износител на петрол – Саудитска Арабия, като в момента само Русия произвежда повече – 11 млн. барела на ден. Според някои анализатори производителите в САЩ все още не са достигнали лимита си, докато според други производството ще бъде намалено в някакъв момент, за да се предотврати още една ценова катастрофа, каквато се наблюдаваше между 2014 г. и 2016 г. На стоковите пазари фючърсите върху златото с доставка през април поскъпнаха с 0,14% до 1313,70 долара за тройунция благодарение най-вече на лекото поевтиняване на долара. Среброто отчита повишение в цената си с 0,25%, докато котировките на медта и платината се търгуват по-ниско със съответно 0,10% и 0,07%. Доларовият индекс, който измерва силата на щатските пари спрямо кошница от шест основни валути, по време на азиатската сесия леко се понижи, но сутринта българско време се повишава с 0,35% до 90,24 пункта. Доларът поевтинява спрямо йената с 0,10% до 106,42 йени. Австралийският долар пък поскъпва спрямо американския с 0,25% до 0,7702 долара.", "date": "2018.03.21", "title": "Цeнитe нa пeтpoлa пoдcĸoчиxa. Heoчaĸвaн cпaд нa зaпacитe в CAЩ"}
{"url": "https://www.blitz.bg/layfstayl/shoubiznes/mrezhata-e-vzrivena-gala-i-stefan-se-nagrabikha-goli-v-grimornata-a-otstrani-im-dukha-snimka_news587748.html", "text": "Водещите на \"На кафе\" Гала и нейният любим Стефан не спират да провокират с поведението си. В страница на предаването във \"Фейсбук\" бе публикуван прелюбопитен фотос на двамата, който предизвика бурни реакции в мрежата. На снимката Гала и Стефан са застанали зад параван в гримьорната на телевизията. Двамата позират полуголи, а фризьорката е застанала до тях и им духа със сешоара.   \"Ox, Гaлo, Гaлo, гoдинитe ти изпиxa aкълa, мa! Kaквo ce пpaвиш нa дeвoйкa, кaтo вeчe бaбa щe cтaвaш. A и тoя чypyк дo тeбe… дoбpe, чe cи ти дa гo бyтaш някoй лeв дa взeмe. Зa пapичкитe и зa cлaвaтa, милият, xopo щe зaигpae дaжe\", кoмeнтиpa пoтpeбитeл в мpeжaтa.  \"Aкo aз бяx нa Гaлa, тaкъв дa cъм гo изpитaлa нe caмo oт пpeдaвaнeтo cи, нo и oт дoмa cи. A тя ceди и дpeмe кaтo миcиpкa, чe дa нe гo изтъpвe. Toвa жeнитe нa eднa възpacт cтaвaт cтpaшнa paбoтa. Eлe пък aкo им въpжe млaд мъж\", cмee ce пopeднaтa зpитeлкa в интepнeт.  \"Така е минути преди ефира, двама водещи, един параван, никакво време за прическа и преобличане\", гласи коментарът към фотоса.        ", "date": "2018.03.21", "title": "Мрежата е взривена! Гала и Стефан се награбиха голи в гримьорната, а отстрани им духа... (СНИМКА)"}
{"url": "https://www.blitz.bg/layfstayl/ptuvane/grtsite-zategnakha-merkite-na-granitsata-tarashat-blgarite-kato-za-svetovno_news587611.html", "text": "Гръцките власти увеличиха проверките на влизащите от България и Македония автомобили, предаде БНР. През всички гранични пунктове с България се правят опити за нелегален внос на акцизни стоки, съобщават граничните власти.Доскоро основният поток на нелегално внесени цигари, алкохол и бензин минаваше предимно през Промахон и Маказа. Ежедневни са вече случаите и през другите гранични пунктове.  Полицията информира, че се проверяват не само български автомобили, а всички, които влизат от България.  Само за ден са арестувани за нелегален внос гърци, сърби, македонци и дори германци и италианци. Съгласно закона се налагат глоби, конфискува се както нелегалната стока, така и автобили, с които се транспортира.  Гранична полиция съобщи, че са увеличени екипите за проверка на влизащите в Гърция от всички гранични пунктове. ", "date": "2018.03.21", "title": "Гърците затегнаха мерките на границата, тарашат българите като за световно"}
{"url": "https://www.blitz.bg/layfstayl/ptuvane/po-granitsata-s-turtsiya-e-ad-po-dobre-ne-ptuvayte-natam_news587644.html", "text": "На българо-турската граница трафикът е интензивен на ГКПП Капитан Андреево и ГКПП Лесово за товарни автомобили на изход. Това сочат данни за движението по българските гранични контролнопропускателни пунктове към 13:30 часа, съобщени от Гранична полиция. На българо-сръбската граница трафикът е нормален на всички гранични контролно-пропускателни пунктове.  На българо-македонската граница трафикът е нормален на всички гранични контролно-пропускателни пунктове.  На българо-гръцката граница трафикът е нормален на всички гранични контролно-пропускателни пунктове.  На българо-румънската граница трафикът на ГКПП Дунав мост Русе и ГКПП Дунав мост Видин трафикът е интензивен на изход за товарни автомобили.  ", "date": "2018.03.21", "title": "По границата с Турция е ад! По-добре не пътувайте натам"}
{"url": "https://www.blitz.bg/layfstayl/v-kukhnyata-s-bilyana-yotovska_news587659.html", "text": "Биляна Йотовска е дипломирана художничка. Съдбата й отрежда обаче друг път – родената в София чаровница започва да се занимава с мода. Тя се снима за редица известни списания, винаги демонстрирайки страхотната си форма. Биляна се занимава и с танци, като често я виждаме в компанията на други очарователни дами. Една от най-големите й страсти обаче си остава спортът в комбинация със здравословно хранене! Именно на него тя отделя голяма част от времето си. Биляна е пример за съвременна жена, с работа и семейство, която въпреки забързаното си ежедневие намира начин винаги да тренира и да се храни с полезна храна. Вече има и издадена книга с полезни рецепти, както и DVD с тренировки. Издаде и пети юбилеен тираж на „Гответе здравословно с Биляна Йотовска”. С колежката си и приятелка Дани Тодорова пък имат успешна спортна линия Codefit. Биляна помага активно и на съпруга си Митко в общия им магазин за фитнес и здравословни хранителни добавки. Всяка сутрин Биляна Йотовска закусва овесени ядки с кисело мляко или сварени яйца. Тайната й обаче е прием ът на течности, който би озадачил не един читател. Биляна Йотовска пие по цели 6 литра вода на ден, като това спомага за добрия й метаболизъм и невъзможността да трупа килограми.  „Може и да ви се струва невъзможно или измислица, но това е самата истина. Всеки ден пия по шест литра вода, като освен това приемам и много други течности. Аз тренирам усилено и ежедневно бягам по над десет километра. Губя доста течности, затова си ги наваксвам с водата и всичко е ок. Но ще предупредя момичетата, които не тренират толкова много като мен, че подобно количество вода за тях може да е вредно”, разкрива Биляна Йотовска.  Красавицата съветва фенките си да забравят мързела и да си намерят спорт, който им харесва и не е труден за практикуване. Тя твърди, че килограми може да се свалят успешно и с обикновено ходене или качване по стълби, защото движението е важно, каквото и да е то.  Разбира се, спортът задължително трябва да е съчетан с правилен и здравословен хранителен режим, като алкохолът е напълно забранен. Самата Биляна Йотовска си позволявала от време на време по чаша сухо мартини или бяло вино, след което обаче удвоявала усилията си във фитнес залата, за да изгори приетите калории от тях.  Ето и нейните апетитни предложения за добър здравословен режим: Необходими продукти за една голяма палачинка:  8-10 белтъка  1 жълтък  3 с. л. обезмаслена извара или 50 г обезмаслено сирене  няколко нарязани сушени кайсии  10 зрънца годжи бери  1/2 нарязана праскова или друг плод по избор  4 с. л. едри овесени ядки  1 ч. л. сусамово семе  1 ч. л. ленено семе  1 ч. л. конопено семе, няколко какаови зърна Начин на приготвяне:  Загрейте тефлоновия тиган, който само леко може да намазните със зехтин. Изсипете предварително разбърканата смес, бъркайте, докато се сгъсти. Запечете малко от едната страна, после обърнете палачинката, изчакайте да се запече и от другата. Готови сте! Можете да намажете палачинката с една лъжичка домашен мед. Любима закуска на цялото ми семейство! За обяд – крехко месо и спаначена салата. Вечеря – риба и салата. Необходими продукти:  1 чаша ориз Balance  3 чаши вода  1 яйце  1 морков  1 домат за гарнитура  1 пакетче куркума  3-4 с. л. кокосово масло  сол и черен пипер на вкус Начин на приготвяне:  В приготвянето на детската храна винаги трябва да има баланс! За мен е важно Никол от малка да знае кое е здравословно и защо! Ето една лесна и забавна рецепта в жълто!  Намазнете тавичката с кокосово масло и добавете ориза, водата и подправките. Настържете моркова и поръсете. Разбъркайте и изпечете на загрята фурна, докато изври водата. Накрая чукнете яйцето и оставете ястието във фурната за 5 минути на вентилатор, за да се запече. Бон апети! Необходими продукти:  2 с.л. извара  няколко какаови зърна  1 банан  200 мл. ядково мляко  1 доза шоколадов протеин изолат Начин на приготвяне:  Продуктите се смесват в блендер и се получава изкушаващо и зареждащо смути.", "date": "2018.03.21", "title": "В кухнята с Биляна Йотовска"}
{"url": "https://www.blitz.bg/obshtestvo/regioni/svetoslav-glosov-ot-api-nashite-ptishcha-se-poddrzhat-ne-po-zle-ot-germanskite_news587595.html", "text": "\"В продължение на десетки години пътният сектор, в сферата на пътното поддържане, е недофинансиран”. Това заяви инж. Светослав Голосов от Управителния съвет на АПИ предава Нова телевизия.„От миналата година, 2017 г., 570 километра републиканска пътна мрежа е започната нейната рехабилитация. На фона на 20 000 км. републиканска пътна мрежа не звучи много”, призна инж. Голосов. И подчерта, че става въпрос за републиканската пътна мрежа, а ако се добавят и улиците в градовете и селата – пътната мрежа ще е около 40 000 км.    „За съжаление не можем да поемем всички пътища наведнъж”, заяви инж. Голосов. Влизането в сила на тол системата ще увеличи 3-4 пъти финансовата възможност за ремонтиране на пътищата. „Така в рамките на 10 години ще може да бъдат ремонтирани. Това е един нормален срок”, заяви инж. Голосов. \"Нов път, който сега е построен, в зависимост от неговата натовареност, между 6 и 8 години е животът му”, поясни инж. Голосов.   Той посочи, че например за зимно поддържане на пътната мрежа в Германия се дават около 3 300 евро на километър, а в България около 300. „И въпреки това нашите пътища се поддържат не по-зле”. „Когато тази година имаха проблеми със снега, германците и австрийците затворихапътища, докато те не бъдат почистени. А ние почти нямаме случаи, в които даден път да бъде непроходим”, заяви инж. Голосов.", "date": "2018.03.21", "title": "Светослав Глосов от АПИ: Нашите пътища се поддържат не по-зле от германските"}
{"url": "https://www.blitz.bg/ikonomika/vnimanie-bezrabotni-germaniya-speshno-trsi-desetki-khilyadi-maystori-za-mnogo-pari_news587613.html", "text": "През следващите пет години само в западната германска провинция Северен Рейн-Вестфалия цели 30 000 занаятчийски предприятия ще трябва да си търсят нови шефове. Причината: сегашните собственици искат най-сетне да излязат в пенсия, пише Факти бг.Намирането на заместник обаче се оказва трудно начинание. Манфред Рил от град Витен в Рурската област го знае от собствен опит. Неговата електротехническа фирма \"Рьослер\" върви много добре, има голям брой постоянни клиенти и общо 20 работници. Дъщерите му обаче не искат да поемат ръководството на предприятието. Нито пък четиримата му главни техници. \"Предпочитат да останат на позицията, на която са сега\", казва в интервю за радио WDR2 70-годишният германец, който вече три години търси човек, който да го наследи начело на фирмата. \"В днешно време много хора предпочитат да не поемат рискове и да не носят отговорност, тъй като искат да имат повече време за семейството си\", обяснява в тази връзка Биргит Хемзинг от Занаятчийската камара в Дюселдорф.  Ако до две години не намери подходящ кандидат, Манфред Рил ще трябва да закрие предприятието си. Подобна съдба грози цели 4000 занаятчийски предприятия в провинция Северен Рейн-Вестфалия. Проблем обаче е не само липсата на хора, които да поемат ръководството на дадена фирма, а най-вече недостигът на занаятчии като цяло. Младежите не искат да стават занаятчии \"При нас кандидатите за придобиване на занаятчийска квалификация преминават първо триседмичен стаж. За съжаление повечето се отказват от професията още през този период\", оплаква се собственик на занаятчийско предприятие пред радио WDR2. Водопроводчик от Кьолн пък признава, че много малко от кандидатите притежават нужните качества. Анжело Димперио, собственик на фирма за инсталация и ремонт на санитарна и отоплителна техника, е още по-директен: \"18 от 20 кандидати въобще не стават за тази професия\", казва той пред кьолнския вестник \"Експрес\". Недостигът на майстори и техници се усеща и от клиентите. Много фирми отказват поръчки или пък ги изпълняват чак след месеци. Ако например се обадите през март, за да сменят крана на чешмата ви с по-модерен, вероятно ще ви отговорят, че могат да изпълнят поръчката чак през юли. Ако пък ви трябва зидар, ще ви се наложи да чакате средно 11 седмици. За електротехник се чака най-малко 9 седмици. През последните години запитванията са толкова много, че редица занаятчийски предприятия в Северен Рейн-Вестфалия изобщо не приемат нови клиенти и откликват само при спешни случаи. Или пък изискват неприлично високи цени за дреболии. Потвърждава го Ерик Уве Амая от кьолнското сдружение \"Дом и собственост\": \"Някои предприятия нарочно посочват твърде високи цени за малки поправки - за да накарат клиентите сами да се откажат от поръчката си\". Как се стигна дотук? Допреди десетина години занаятчийският бранш в Германия беше в застой. Покрай световната финансова криза обаче лихвите спаднаха значително, в резултат от което от 2010-а насам в строителството се наблюдава истински бум. Все повече хора си строят собствен дом или пък се захващат с основен ремонт. А за това са нужни водопроводчици, електротехници, фаянсаджии, дърводелци, зидари... Но бумът в строителството не е единствената причина за това развитие - все по-малко млади хора избират занаятчийски професии, защото предпочитат да завършат висше образование, вместо да се обучават три години за придобиването на професионална квалификация. \"Занаятчийството е много интересен отрасъл, пълен с вълнуващи професии. И заплащането е много добро. Често занаятчиите печелят дори повече от някои висшисти\", казва министър-председателят на Северен Рейн-Вестфалия Армин Лашет в интервю за WDR2. И добавя: \"Задача на политиката, на медиите и на занаятчийските организации е да подобрят имиджа на тези професии\". Но как се стигна дотук? \"Години наред Организацията за икономическо сътрудничество и развитие твърдеше, че в Германия има твърде малко висшисти. И че човек има добри шансове за професионална реализация само ако получи добро образование\", казва Ханс-Петер Волзайфер от Занаятчийската камара в Кьолн във включване на живо по WDR2. И добавя, че именно това е причината за влошения имидж на професиите от занаятчийския бранш. \"Днес 60% от абитуриентите продължават образованието си във висши учебни заведения. И изведнъж няма достатъчно хора за цели 130 занаятчийски професии\", посочва експертът. Добри пари, почти никаква безработица При това заплащането в този бранш не е никак лошо. Още по време на обучението си младежите получават   - за разлика от студентите. \"През третата година от професионалното си обучение занаятчиите получават 14 000 евро годишно\", казва Волзайфер и добавя: \"Освен това между заплатите на занаятчиите и на завършилите бакалавърска степен няма почти никаква разлика. А безработицата в занаятчийския бранш е само 1,6%\". \"Крайно време е да се разделим с тази мания за още и още академици\", четем в коментар по темата на WDR4. \"Навсякъде казват: младежите трябва да следват, само с висше образование можеш да постигнеш нещо. И ето, че днес университетите са препълнени (...) В центъра на вниманието са все висшите учебни заведения. В новия коалиционен договор думата \"студент\" се среща цели 24 пъти, докато за \"обучаващ се за занаятчия\" става дума само два пъти - и то във връзка с това, че кандидат-занаятчиите получават безплатна карта за транспорт. (...) За да подобрят имиджа на занаятчийския бранш, за да направят тези професии по-привлекателни за младите хора, политиците трябва да свършат много повече. Само с безплатни билети няма да стане.\"", "date": "2018.03.21", "title": "Внимание, безработни! Германия спешно търси десетки хиляди майстори за много пари"}
{"url": "https://www.blitz.bg/ikonomika/otchet-2017-g-beshe-dobra-za-blgarskata-aviatsiya_news587623.html", "text": "2017 г. беше добра за българската авиация, със значим ръст на превозените пътници от около 18 на сто. Общо 11 500 хил. пътници са превозени с редовни и чартърни полети от и до България през изминалата година. Това каза Светослав Станулов, председател на Асоциацията на българските авиокомпании, на 16-ата годишна среща на авиопревозвачите в България. Той уточни, че този ръст се дължи основно на нискотарифните превозвачи, като особено това важи за Летище София. Най-голям е ръстът в международните редовни линии, а делът на чартърните полети намалява, посочи още той. По международни полети от и до София ръстът на превозени пътници е 29 на сто, а от и до Варна и Бургас - общо 6 на сто.  През Летище София са преминали 6,5 млн. /над 56 на сто/, пътници, а през Варна и Бургас - по 4,9 млн. пътници, или близо 43 на сто от общо превозените през годината. Крайно време е да се създаде Концепция за развитие на авиацията до 2020 година, а не да продължава работата \"на парче\", заяви Станулов. В тази връзка особено важна е ролята на Летище София, така че то да задържи увеличения ръст на пътници. \"Пазарът ни е ограничен, ако разчитаме само на превозени пътници от и до България\", отбеляза още Станулов.  По думите му темповете на нарастване на превозите от и до България вече надхвърля и най-оптимистичните прогнози, но съвсем скоро тази благоприятна тенденция може да бъде възпряна от ограничените възможности на терминалите и пероните на Летище София. Според Станулов допълнителен стимулиращ фактор за пътническите превози е идеята за хъб- аналогично на новото летище в Истанбул, летищата в Персийския залив и Баку. Янко Георгиев, изпълнителен директор на \"България Ер\", настоя за държавна политика, която да направи Летище София по-атрактивно място и помогне на авиокомпаниите да увеличат присъствието си, като стане разпределителен хъб.  Брекзит ще се отрази на авиационния пазар, като повечето лоу кост компании ще бъдат пребазирани от Лондон в другите европейски пазари. Заплаха за българския трафик няма да има, коментира Янко Георгиев в отговор на въпрос, цитираха от БТА. Според Светослав Станулов днес българската гражданска авиация разполага с много добре развита индустрия за базово техническо обслужване и ремонт на самолети в лицето на \"Луфтханза Техник София\", както и \"Аеротехник\", базите на авиокомпаниите \"България Ер Чартър\" , \"Би Ейч Еър\" и \"Хели Еър\".  Той отбеляза и първия Български хангар за ремонт на широкофюзелажни самолети, като в процес на изграждане са и други хангари. Проблемът с обучението на пилотите остава на дневен ред, предвид очертаващата се кадрова криза в световен мащаб, заради нарастващия брой превозвачи и полети. Гражданската ни авиация разполага с два учебни центъра за обучение на пилоти , техници и кабинен екипаж, както и действащи центрове за първоначално обучение на пилоти, уточни Станулов.    ", "date": "2018.03.21", "title": "Отчет: 2017 г. беше добра за българската авиация"}
{"url": "https://www.blitz.bg/ikonomika/poroshenko-katar-e-gotov-da-dostavya-gaz-za-ukrayna_news587558.html", "text": "Катар е готов да започне доставки на природен газ за Украйна.Това заяви украинският президент Петро Порошенко, цитиран от пресслужбата на президентската институция.По думите му днес (20 март) в рамките на визитата му Катар са били проведени „изключително важни преговори за диверсификация на източниците за снабдяване“.  „Договорихме се за това, че Катар е готов да ни доставя втечнен газ“, заяви Порошенко. Доставките могат да се осъществяват през терминала за втечнен природен газ в Полша, а също по „турския маршрут през Босфора“, посочи украинският държавен глава. В най-скоро време се очаква да започнат преговори по въпроса.  Още през 2015 г. обаче Турция отказа да пропуска танкери с втечнен газ за Украйна, като мотивира решението си с грижа за сигурността на гражданите на Истанбул в случай на евентуална авария. Припомняме, че в началото на март руският газов конгломерат „Газпром“ лансира началото на процедура по разтрогване на газовите контракти с Украйна. Планирано е пълното прекратяване на транзита на руско синьо гориво през страната да влезе в сила от края на 2019, когато ще заработят тръбите „Турски поток“ и „Северен поток 2“. Плановете на Русия обаче могат да не се осъществят, като транзитът ще остане зависим от Украйна поне до 2020.  ", "date": "2018.03.21", "title": "Порошенко: Катар е готов да доставя газ за Украйна"}
{"url": "https://www.blitz.bg/ikonomika/italiya-se-prisedini-km-stranite-iznositelki-na-gaz-za-prvi-pt_news587556.html", "text": "Италия изнесе природен газ за първи път миналата седмица в рамките на усилията на националния оператор на газопреносната мрежа Snam да превърне Южна Европа в център на газовата търговия, съобщава Bloomberg, цитирана от Инвестор бг.Snam работи за повишаване на гъвкавостта на системата си, така че газ от Южна Европа и Африка да може да достига до Централна Европа. Главният изпълнителен директор на компанията Марко Алвеа иска да създаде център на търговията с горивото в Южна Европа, който да се прибави към вариантите за задоволяване на търсенето и да използва инсталациите за съхранение на природен газ в Италия.      Първият износ, който струваше на Snam години на планиране и инвестиции, ще засили връзките между италианската мрежа и компаниите, търгуващи с природен газ в Северна Европа. Великобритания и Холандия са двата основни хъба за горивото в Европа и Алвеа иска да увеличи ролята на Италия за индустрията. Швейцария получава около 3 млн. куб. м газ дневно от Италия от 14 март, сочат данни на Snam. „Очакваме да увеличим инвестициите си в полза на сигурността и гъвкавостта на италианската газова система, която няколко пъти в последните месеци показа по-голяма надеждност в сравнение с останалите европейски страни“, каза Алвеа при представянето на стратегията на компанията пред инвеститори миналата седмица. Настоящият капацитет на тръбопровода, който се намира на границата между Италия и Швейцария, е 5 млн. куб. м. Той ще бъде увеличен до 40 млн. куб. м след допълнителни инвестиции, съобщи компанията.    Подобряването на мрежата трябва да бъде завършено до октомври 2018 г. След това Snam вероятно ще има дестинации за износ от Швейцария и Германия до Франция и Северна Европа. Крайната цел на Алвеа е да добива повече газ от района на Каспийско море и Северна Африка, което ще даде на Италия допълнителни газови източници. Русия доставя около една трета от газа за Европа, но правителството на Владимир Путин в Москва е подложено на нарастващо напрежение заради отравянето на бивш руски шпионин във Великобритания. Германия и Великобритания заявиха, че искат да създадат алтернативи на руските доставки, въпрки че за момента осезаемите проекти са малко. Snam съобщи миналата седмица, че е повишила петгодишната си инвестиционна цел с 10% до 5,2 млрд. евро (6,4 млрд. долара) до 2021 г., като най-големият дял от инвестициите е предназначен за подобряване на разпределителната мрежа.", "date": "2018.03.21", "title": "Италия се присъедини към страните износителки на газ за първи път"}
{"url": "https://www.blitz.bg/layfstayl/skorost/deputati-razkrikha-kak-kmetove-shche-lepyat-stikeri-s-3-tsvyata-vrkhu-vekhti-koli-za-da-sprat-dizelovite-ot-dvizhenie_news587532.html", "text": "Смятам, че и сега пазарът е достатъчно задоволен на дизелови автомобили. Едно проучване показва, че до 2030 година процентът на дизеловите автомобили ще се върне на 9% от сегашните 56%. Има и друга гледна точка, която трябва да се отчете – икономическа показател. От една страна, производителите трябва да намерят нова и достъпна технология. Това каза депутатът от ДПС и председател на парламентарната комисия по транспорта Халил Летифов в ефира на БНТ.  „Според мен основният проблем, все още не е предложена нова, достъпна технология, която да замени двигателите с вътрешно горене. Факт е, че и вносителите на автомобили казват, че голяма част от хората, които търсят да си закупят автомобил втора употреба, избягват хибридните автомобили. Те не познават технологията и не ѝ вярват“, каза още той.    По думите му, дебатът ще върви в тази посока – да се убедят гражданите, че хибридните и електрическите автомобили са бъдещето.  „Няма такъв риск. В Германия в Щутгарт и Дюселдорф е разрешено само на кметовете да налагат мярка за ограничаване на достъпа до дизелови автомобили, които са евро 3 и евро 4. Става въпрос за стари автомобили – над 10 – 15 години. Второ, няма опасност България да се наводни, защото, до колкото зная, в България се предвижда също на база на изгорелите газове да се залепват стикери на стъклата. Автомобилът със зеления стикер ще може да се придвижва навсякъде в града, жълтия ще има ограничения и с червения стикер ще бъде забранено придвижването. Но това ще го решават кметовете“, каза на свой ред депутатът от ГЕРБ и заместник-председател на транспортната комисия в парламента Станислав Иванов.  На база на изгорелите газове ще се залепват тези стикери. Те няма да са на база стандарт, уточни той.  Другият проблем е тежкият транспорт. Там всичките са дизели. Там няма алтернатива, отбеляза Летифов.   С новите три закона, които ще бъдат входирани до края на месеца, ще се предвиждат по-сериозни прегледи, включително и анализ на изхвърляните от автомобила газове. Ако автомобилът не покрие нормите, той може да бъде спрян до отстраняване на проблемите, каза още Иванов. По думите му, именно това е начина, по който ще се промени мисленето на хората - ако си купиш една кола, но не можеш да я използваш, няма да има смисъл да се дават пари за нея.  ", "date": "2018.03.21", "title": "Депутати разкриха как кметове ще лепят стикери с 3 цвята върху вехти коли, за да спрат дизеловите от движение"}
{"url": "https://www.blitz.bg/stsena/stana-yasno-zashcho-e-otneta-titlata-na-misis-blgariya-video_news587553.html", "text": "Поради неспазване на клаузите по договора на Мисис България е отнета титлата \"Мисис България Трансконтинентал\" Надя Недялкова и тя вече няма право да се представя и да използва в публичното пространство титлата. Недялкова е отказала да пътува и да представя страната ни в международен конкурс. Нещо, което победителката е длъжна по договор да направи. Мариана Маринова, която е съорганизатор на конкурса обясни, че отнемането на короната не е прецедент.  \"Не са много случаите. Конкретно в този случай има няколко неизпълнения на договора\", обясни тя в ефира на \"България сутрин\".  Маринова каза също, че Надя Недялкова и всички кандидатки подписват декларации и се запознават с това, че ще трябва да представят страната ни на международни конкурси и това става още преди началото на участието им у нас.   \"Ние имаме задължение към световния финал, съответно трябва да си намерим друго момиче, което да отиде\", обясни още съорганизатора на конкурса Мариана Маринова пред Bulgaria ON AIR.  Тя допълни също, че сега се обсъжда дали да се прави изцяло нов конкурс за нова \"Мисис България Трансконтинентал\" или да има само гласуване по интернет.  Според Цветелина Чорбанова, ''Мисис България Земя 2017\", много жени участват в конкурсите само за да си лепнат титлата без да осъзнават отговорността.  \"На този световен конкурс отиваш да представяш не само себе си, ти отиваш да представяш страната и трябва да си подготвен\", каза Чорбанова в студиото на \"България сутрин\".    ", "date": "2018.03.21", "title": "Стана ясно защо е отнета титлата на Мисис България (ВИДЕО)"}
{"url": "https://www.blitz.bg/stsena/silvestr-staloun-pompa-muskuli-za-da-e-yaka-batka-v-prodlzhenieto-na-kriyd-snimkivideo_news587585.html", "text": "Силвестър Сталоун е роден през 1946 г. Да, простата математика показва, че в момента е на 71 години. Отбелязваме всичко това, защото въпреки годините актьорът не спира да ни изумява с физиката си.Един бърз преглед на профила му в Instagram ни хвърля светлина върху усилията, които Силвестър Сталоун полага, за да влезе във форма за продължението на филма  \"Крийд: Сърце на шампион\"  (2015 г.).       71-годишният актьор обаче не залага само на упражненията с боксови ръкавици.      Набиранията по принцип не са леки за изпълнение, но за неостаряващия Роки няма проблем да сложи и допълнителна тежест.    Очаква се втората част на \"Крийд\" да се появи по кината в края на 2018 г.   ", "date": "2018.03.21", "title": "Силвестър Сталоун помпа мускули, за да е яка батка в продължението на \"Крийд\" (СНИМКИ/ВИДЕО)"}
{"url": "https://www.blitz.bg/layfstayl/skorost/zrelishche-bezkray-nay-brzite-porsche-ta-ot-0-do-100-kmch-video_news587588.html", "text": "Компанията Porsche избра най-бързите си автомобили на старт. За целта от Porsche изпробват всичките си модели и в крайна сметка отсяват петте най-най. Интересно е да се каже, че в Топ 5 не попада нито едно Porsche, произведено преди 2002 година, пише Факти бг. Най-старото Porsche, което е в петицата, е Carrera GT, произвеждана през периода 2002 - 2006 година. Вижте и останалите най-бързи Porsche-та.", "date": "2018.03.21", "title": "Зрелище безкрай! Най-бързите Porsche-та от 0 до 100 км/ч (ВИДЕО)"}
{"url": "https://www.blitz.bg/ikonomika/ispaniya-nyama-da-podkrepi-sporazumenieto-s-velikobritaniya-sled-brekzit-eto-zashcho_news587496.html", "text": "Трудно изработеното споразумение с Великобритания за преходния период след Брекзит е поставено под съмнение, заради притесненията на Испания около статута на Гибралтар, пише британския вестник The Guardian, цитиран от \"Фокус\". Разбираемо е, че Испания, която има претенции към Скалата иска гаранции, че Гибралтар ще може да ползва привилегиите на единния европейски пазар и митническия съюз след напускането на Великобритания.  Испанското правителство е притеснено от коментара на министърът, отговарящ за Брекзит в британското правителство Дейвид Дейвис, който изрази съмнение относно подобна възможност.  Според Мишел Барние, главен преговарящ от страна на ЕС „никакво споразумение между ЕС и Великобритания не може да се прилага за територията на Гибралтар без двустранно споразумение между Испания и Великобритания“.  ", "date": "2018.03.21", "title": "Испания няма да подкрепи споразумението с Великобритания след Брекзит, ето защо"}
{"url": "https://www.blitz.bg/layfstayl/svetski/chudo-makoli-klkin-veche-prilicha-na-chovek-razpravya-kak-napravil-sefteto-na-15-snimki_news587603.html", "text": "Маколи Кълкин вече не е „сам вкъщи“. Бившото дете-чудо на Холивуд разказа за „специалната си приятелка“ и разкри пикантни подробности около първия си път с жена, пишат светските издания. 37-годишният Кълкин беше интервюиран от колежката си Анна Фарис. На снимките от събитието той изглежда в значително по-добра форма от времето, когато втрещяваше всички с изпитото си тяло и физиономия на пропаднал наркоман. Пред Фарис Кълкин се появи добре облечен, качил някое и друго килце и в доста пригледен вид.       В интервюто звездата от „Сам вкъщи“ и „Денис Белята“ за пръв път каза името на приятелката си – Бренда Сонг.     „Ако кажа нещо за външния ѝ вид, ще излезе суета. Но чуйте, ще излъжа ако не кажа, че, да, външният вид има значение. Но сега съм с една дама и тя е толкова добра с мен и нейните качества са поразителни. Тя просто прави хубави неща, а аз отначало не знаех какво е да се отнасят добре с теб по този начин. Беше странна, почти чужда идея за мен“, казва актьорът.     „Тя е азиатка, така че мога да си правя шегички за азиатци, което е страхотно“, добави той, с което изнерви малко водещата и екипа ѝ.     Интервюто успяло да отпусне Кълкин дотолкова, че да проговори за първия си път. „Беше ужасно или странно. Да, планирано беше. Беше топло и лепкаво и си помислих: „Боже, това е странно. Правя ли го правилно?“ Освен това слушахме „Белият албум“, така че... Бях затворен в мислите си: Правя ли го правилно? Наистина е топло и лепкаво. Толкова много нови миризми, какво става? Да, това бях аз, когато изгубих девствеността си на 15“, разказва Маколи. Превод и редакция: БЛИЦ ", "date": "2018.03.21", "title": "Чудо! Маколи Кълкин вече прилича на човек, разправя как направил сефтето на 15 (СНИМКИ)"}
{"url": "https://www.blitz.bg/politika/za-prv-pt-zasedava-parlamentarnata-komisiya-za-prodazhbata-na-chez_news587514.html", "text": "Сагата ЧЕЗ продължава – днес е първото заседание на временната парламентарна комисия, която трябва да изясни детайлите около продажбата на енергодружеството у нас, съобщава bTV. Тя беше създадена след скандала около сделката с „Инерком”. Начело е депутатът от БСП Жельо Бойчев.     Депутатите трябва да установят всички факти около сделката с „Инерком”, но и да върнат лентата от приватизацията на дружеството досега.     В тази връзка премиерът Борисов разпореди всички доклади от проверките на енергото в Западна България да бъдат предоставени на депутатите, за да се изяснят подробностите около продажбата на ЧЕЗ в България.", "date": "2018.03.21", "title": "За пръв път заседава парламентарната комисия за продажбата на ЧЕЗ"}
{"url": "https://www.blitz.bg/obshtestvo/eu2018bg/rabotodateli-sindikati-i-institutsii-ot-tsyala-evropa-se-sbirat-v-ndk-da-obszhdat-edna-ot-nay-vazhnite-temi-kasaeshchi-vsichki-nas_news587515.html", "text": "В рамките на българското председателство на Съвета на Европейския съюз, в Народния дворец на културата ще започне двудневна международна конференция на тема \"Бъдещето на труда\". Форумът се организира от социалното министерство с подкрепата на Европейската комисия. Целта на конференцията е да насърчи обмяната на мнения за предизвикателствата, свързани с динамично променящия се под влиянието на дигитализацията трудов свят. В конференцията ще вземат участие близо 150 представители на международни институции, синдикати, работодатели, организации на гражданското общество и политици от Европейския съюз, Европейското икономическо пространство и Западните Балкани.     Акцент на обсъжданията във форума ще бъдат знанията и уменията за работните места в следващите десетилетия, основните предизвикателства, свързани със застаряването на работната сила, насърчаването на по-дългия трудов живот и обмяната на опит и знания между поколенията. Ще се обсъждат и възможностите за подобряване на политиките в областта на образованието, обучението и преквалификацията за по-добро съответствие на новите умения с нуждите на пазара на труда.     Сред темите на дискусията ще е и адаптирането на системите за социална сигурност към новите форми на заетост.    ", "date": "2018.03.21", "title": "Работодатели, синдикати и институции от цяла Европа се събират в НДК да обсъждат една от най-важните теми, касаещи всички нас"}
{"url": "https://www.blitz.bg/politika/nikolay-nankov-postavili-sme-chinovnik-do-vsyaka-dupka-tova-e-prioritet-na-kabineta_news587542.html", "text": "Няма опасност за населението от преливащите в страната язовири. Това каза в сутрешния блок на bTV министърът на регионалното развитие Николай Нанков. Той коментира темата за дупките по пътищата и разпореждането на премиера Бойко Борисов. „Търсим вариант за кардиналното решаване на проблема с дупките по пътищата. Фигуративно вече сме поставили чиновник до всяка дупка, защото това е един от основните приоритети на кабинета „Борисов 3“, каза Нанков.     Около 100 милиона лева годишно се дават за запълване на дупки по пътищата в страната, посочи министърът. По думите му 40-50 милиона лева на годишна база са нужни за републиканските пътища и още толкова за общинските.     Нанков отбеляза, че този неефективен и неустойчив метод трябва да бъде прекратен и се търси дългосрочно решение.     „30 години политиката е била дупките по пътищата да се пълнят със студена смес след края на зимния сезон и в есенно-зимни условия отново да „цъфнат”, отбеляза министърът.     8000 км от 20 000 км републикански пътища са в лошо или много лошо състояние. Същото важи и за над 12 000 км от 20 000 км общинска пътна мрежа, стана ясно от думите на министъра.     Нанков допълни, че в момента на годишна база около 400 км се рехабилитират напълно.     Освен средства от тол системата и от бюджета пари за пътни ремонти ще се търсят и от нов фонд, свързан с пътната безопасност, който ЕК създава.     С въвеждането на тол системата нашите прогнози са с 3-4 пъти по-голям обем от пътища на годишна база. Така че за около 6-7 г. ще сме готови с пълна рехабилитация, каза Нанков.    ", "date": "2018.03.21", "title": "Николай Нанков: Поставили сме чиновник до всяка дупка – това е приоритет на кабинета"}
{"url": "https://www.blitz.bg/ikonomika/uolstriyt-zapochna-da-se-svzema-sled-sgromolyavaneto-na-aktsiite-na-feysbuk_news587546.html", "text": "Основните фондови индекси, търгувани на Уолстрийт регистрират известен отскок в началото на днешната сесия, парирайки част от техния солиден спад в понеделник, който беше провокиран от агресивните разпродажби на акциите на Facebook. Индексът на сините чипове DJIA нараства с малко под 150 пункта, или с 0,6%, но след като вчера се раздели с 335 пункта, понижавайки се с 1,4%. Широкият индекс S&P500 се повишава с 0,31%, а технологичният индекс Nasdaq Composite - с 0,37%, парирайки малка част от техните солидни загуби в началото на седмицата съответно с 1,4% и с 1,8%, съобщава БНР.     Основна подкрепа за днешната позитивна търговия на Уолстрийт оказват най-вече акциите на енергийните компании с оглед на ръста на цените на петрола с над 2% към най-високи нива за месеца, като енергийният индекс на S&P нараства с близо процент. Добър растеж от 1,18% бележат и акциите на Boeing, докато тези на 3M Co. се повишават с 0,84%, като това допринася за днешното известно засилване на индекса DJIA.     Технологичният сектор и и по-специално компаниите, известни като социални интернет медии, обаче остават под натиск от продажби на фона на разразилият се в последно време скандал с Facebook относно неправомерното използване на личните данни на над 50 милиона негови потребители.     Главният изпълнителен директор на компанията Марк Зукърбърг е изправен пред призиви както от американските, така и от европейските депутати, да бъде изслушан по въпроса за сигурността на личните данни с които разполага Facebooк.     Междувременно сенаторът-демократ Даян Файнщайн призова председателя на юридическата комисия на Сената - Чък Грасли да бъде проведено изслушване относно компанията \"Кеймбридж Аналитика\", за която се подозира, че е използвала неправомерно данни от сметките на милиони потребители на Facebook, за да влияе на изборни резултати както в САЩ (президентските избори през есента на 2016-а), така и във Великобритания (на референдума за Брекзит през юни 2016-а). Други законодатели призоваха Чък Грасли да проведе изслушване и с главните изпълнителни директори на Facebook, Google и Twitter.     Скандалът с Facebook продължава да се отразява негативно на акциите на водещата социална мрежа, като днес те се понижават с нови около 5% след вчерашният им срив с 6,8% (най-солиден дневен спад от четири години насам). Понижение с 0,6% отчитат и акциите на компанията-майка на Google - Alphabet Inc. след техен спад в понеделник с 3,0%, докато акциите на Tritter се сриват по време на днешната търговия с цели 7,72%.     Солидна обезценка с близо 10% има и при акциите на Oracle Corp., след като бизнес софтуерният гигант представи по-слаби от очакваното финансови резултати за последното тримесечие.     Търговията на Уолстрийт продължава да бъде доста нервна, тъй като инвеститорите са в очакване на приключващото утре вечерта двудневно заседание на Федералния резерв. Очакванията се, че Фед ще обяви в сряда първото за тази година повишаване на федералната фондов лихва, но по-внимателно ще се следят коментарите на новия председател на централната банка Джером Пауъл относно това, дали може да се очаква по-агресивна политика на затягане на лихвите през 2018-а година (четирикратно, а не трикратно вдигане на лихвите ставки).     Внимателно ще се следят и новите прогнози на членовете на Фед относно икономическия растеж, инфлацията и нивото на безработица в САЩ в средносрочен план, както и очакванията на отделните централни банкери за нивата на федерална фондова лихва.       ", "date": "2018.03.21", "title": "Уолстрийт започна да се съвзема след сгромоляването на акциите на Фейсбук"}
{"url": "https://www.blitz.bg/ikonomika/vsichko-za-dizayna-na-gradinata-pokazva-tsvetna-prolet-2018_news587712.html", "text": "Градината и зеленият кът в дома вече не са само комбинации от цветя и декоративни растения, а дизайнерски съчетания на различни елементи. Тази нова тенденция демонстрира Специализираната изложба „Цветна пролет 2018“, която продължава от 21 до 25 март в Международен панаир Пловдив. „Предпочитанията на професионалистите и любителите вече не са насочени само към отглеждане на цветя, храсти и дръвчета, а към създаване на завършени композиции с подходяща декорация. Изложбата помага да намерят онова, което им е необходимо, за да изразят своя индивидуален стил“, заяви д-р Иван соколов, главен директор на Международен панаир Пловдив.   Всяка година „Цветна пролет“ разширява асортимента, който демонстрира. Новата изненада е по-голямото предлагане на  арт и хоби продукти, с които и аматьорите могат да творят уникати.   Екзотични палми се открояват в  красивата палитра на изложбата. Прави впечатление по-голямото предлагане на лимонови и портокалови дръвчета. Според експерти у нас става модерен средиземноморският стил, напомнящ за атмосферата в Гърция и Италия, затова търсенето на типични за тези страни растения се увеличава.  Специализираната изложба за цветя, декоративна растителност, градинско оборудване и аксесоари отново дава възможност на професионалисти и любители да се запознаят с иновациите в тази област, с модерните тенденции във флористиката и озеленяването. Над 40 фирми показват традиционни и екзотични цветя, семена и разсад, декоративна растителност, нови видове овошки, инструменти и принадлежности, препарати за растителна защита и торове, саксии и керамични изделия, ръчно изработени сувенири, съдове и украса от дърво, биопродукти.  „Цветна пролет 2018“  се организира в рамките на Дните на семейството, свободното време, хобито и модата, които ще продължат до 25 март и включват още: Международна изложба „Природа, Лов, Риболов“ (от 21 март), Италиански фестивал на красотата и прическата (от 23 март),  киноложки изложби (от 24 март).    Красивите пъстрите експозиции може да се видят от 9 до 18 ч., в неделя – до 14 часа, срещу билет от 3 лева, който дава достъп до всички прояви. ", "date": "2018.03.21", "title": "Всичко за дизайна на градината показва „Цветна пролет 2018“"}
{"url": "https://www.blitz.bg/obshtestvo/maya-manolova-obyasni-zashcho-tryabva-da-ima-optsiya-za-lichen-falit-ot-grazhdani-teglili-kredi-video_news587548.html", "text": "Трябва да има опция за обявяване на личен фалит от граждани, които са изтеглели кредит, но по някаква сериозна причина не могат да го изплащат. Това омбудсманът Мая Манолова в ефира на Нова тв.„Ако човек внезапно остане без работа или се разболее, той не може да се справя с вноските по кредита си. Към момента около един милион българи имат проблеми с плащането на сметките си, но не всички те са със свръхзадължения”, обясни Манолова.  Според нея изпадналите в подобно затруднение хора обикновено минават в сивата икономика или бягат в чужбина, за да спасят себе си и семействата си. „Така се съсипват десетки хиляди човешки съдби. Това не е добре и за държавата”, коментира още омбудсманът. Тя предлага, след преценка на положението на конкретния гражданин, да може той да се споразумее със своя кредитор за разсрочване или дори редуциране на дължимата сума. Трябвало да има вариант и за изплащане на кредита на по-късен етап, когато длъжникът си намери работа или оздравее. „България е единствената страна в Европейския съюз, в която няма закон за личния фалит”, каза омбудсманът. Тя коментира и темата за определянето цените на ток, парно, вода и природен газ, което преди дни отнесе до Конституционния съд. „Всеки гражданин трябва да може да оспорва тарифите, защото това са обществени услуги, които се предоставят в условията на монопол”, каза Манолова. Тя обясни, че цените на услугите на мобилните оператори, например, няма да могат да се обжалват, защото в този сектор има пазарна икономика и потребителите имат избор. „Не казвам, че цените трябва да бъдат по-ниски или по-високи, а че в една правова държава трябва да има достъп до съд, който да разглежда такива жалби”, категорична бе Манолова. Тя смята още, че трябва да се създаде механизъм за контрол и върху претенциите на банките. „Те са единствените субекти, които, без нищо да доказват, могат да се сдобият с изпълнителен лист за сума, посочена от тях, и да отнемат цялото ви имущество”, коментира омбудсманът.", "date": "2018.03.21", "title": "Мая Манолова обясни защо трябва да има опция за личен фалит от граждани, теглили креди (ВИДЕО)"}
{"url": "https://www.blitz.bg/layfstayl/skorost/tova-ne-e-istina-dori-i-madagaskar-proizvezhda-avtomobili-snimki_news587586.html", "text": "Република Мадагаскар е островна държава, позиционирана край югоизточния бряг на Африка. Населението на Мадагаскар е малко над 22 милиона души, 90% от които живеят с по-малко от 2 долара на ден, пише Факти бг. Странното е, че дори и в толкова бедна държава са се намерили инвеститори, които да се занимават с автомобилно производство, с каквото ние в България все още не можем да се похвалим.  Автомобили се произвеждат по целия свят, само не и у нас. В това число има и страни, които съвсем не се асоциират с автомобилно производство, но въпреки това имат такова. Болшинството коли, с които ние ежедневно се срещаме, се правят от глобални корпорации, но все още по света са останали малки производители, които правят нелоши превозни средства.  Един такъв автомобилен производител е позициониран в Мадагаскар. На този остров, който е с относително малко на брой население, има локална автомобилна продукция. Тиражите не са големи, но автомобилите определено са интересни. Марката се нарича Karenjy и се появява на бял свят през 1984 година.  Тя е спонсорирана от правителството, но така или иначе първият етап от развитието и не предизвиква фурор. Ярки моменти обаче има и един от тях е създаването на най-непонятния папамобил в историята. Първите модели са изключително странни и приличат на нещо средно между Volkswagen Thing, Citroen Mehari и кабина от биотоалетна. ", "date": "2018.03.21", "title": "Това не е истина! Дори и Мадагаскар произвежда автомобили (СНИМКИ)"}
{"url": "https://www.blitz.bg/ikonomika/sled-starite-dizeli-pribirame-i-noviya-vnos-solarni-paneli-na-evropa-video_news587544.html", "text": "България може да се превърне в депо за стари соларни панели от Германия. За последните два месеца от там са внесени десетки неизползваеми съоръжения на изключително ниска цена. Очакванията са, че ако се запази тази тенденция за внос на стари панели, токът за бита ще поскъпне през следващите години, съобщава Канал 3.Причината за масовото внасяне на малки стари соларни панели от Германия е, че в страната действа нов закон, който задължава собствениците да демонтират панелите. Германците са намерили решение като продават на безценица панелите.  Българските инвеститори, от своя страна спестяват огромни суми. Панелите втора ръка, с мощност до 30 киловата, според специалисти, може да работят у нас поне още минимум десетина години. И ако потребителите печелят, този бум на соларни инсталации започва да създава трудности. \"Реално предишните месеци имаме присъединяване по 2 фотоволтаика, а сега - по 20\", сподели Гочо Чемширов от ЕВН. За момента от електроразпределителната компания не смятат, че се заражда нова вълна на ВЕИ мощности, каквато беше обхванала страната през 2015 година. В случай, обаче, че тази тенденция се запази, ЕВН смятат да сезират официално Комисията за енергийно и водно регулиране, тъй като може да доведе до поскъпване на енергията за бита Опасенията са, че ако се запази активното внасяне на стари мощности, може да си стигне и до свръхпроизводство на \"зелена енергия”. Към момента България е изпълнила изискванията на Европейската комисия 19 процента от общата произведена енергия да бъде от вятър и слънце.   ", "date": "2018.03.21", "title": "След старите дизели прибираме и \"новия внос\" соларни панели на Европа (ВИДЕО)"}
{"url": "https://www.blitz.bg/obshtestvo/stolitsa/kak-izglezhda-nay-taynoto-podzemie-v-sofiya-nad-koeto-lezheshe-mumiya-na-vozhd-do-1990-g-galeriya_news587633.html", "text": "Подземията на бившия мавзолей в София ще съхраняват изкуство. Проекторешение за преобразяването им е внесено и съгласувано с Министерството на културата. Това бе решено наскоро. Снимки, разпространени от bTV, показват какво е състоянието на въпросните помещения.Разгледайте СНИМКИТЕ в галерията по-горе!  \"Внесли сме решение подземието на бившия мавзолей да се превърне в галерия за съвременно изкуство\", заяви заместник-кмета по направление “Култура, образование, спорт и превенция на зависимости” към Столична община доц. д-р Тодор Чобанов. \"Смятаме, че по естествен път в идеалния център на София се е оформил музеен квартал. И това изисква там да се появи и място, което по-сериозно да бъде ангажирано със съвременно изкуство. С оглед на това стигнахме до извода, че особено подходящо е това подземно място\", допълни още той.  Идеята назрява от години, но от правна гледна точка е трябвало първо Столичната община официално да стане собственик на подземните коридори, които дори не са съществували в плановете и кадастъра на града. Самият мавзолей, който съхраняваше за поклонение, тялото на комунистическия лидер Георги Димитров, бе съборен през 1999 г. по инициатива на тогавашния министър на регионалното развитие и благоустройството Евгений Бакърджиев. Разрушаването на масивната сграда отне дни, но дълбоките подземия оцеляха. Превръщането на подземията в галерия е най-добрият вариант за този обект, защото от едната му страна се намира Националната художествена галерия, а от другата - Софийска градска художествена галерия, посочва още заместник-кмета Тодор Чобанов.", "date": "2018.03.21", "title": "Как изглежда най-тайното подземие в София, над което лежеше мумия на вожд до 1990 г. (ГАЛЕРИЯ)"}
{"url": "https://www.blitz.bg/obshtestvo/regioni/varnenets-skandalizira-s-naglostta-si-nyama-da-povyarvate-kde-parkira-dzhipa-si-snimka_news587701.html", "text": "Наглостта на някои хора не знае граници. И те не се спират пред нищо, дори и пред природата, която трябва да пазим. Снимка на варненец, паркирал колата си буквално на плажа, възмути десетки потребители във Фейсбук. Всички те коментират как е възможна подобна наглост и защо никой не е санкционирал шофьора на Мерцедеса.  \"Такива се мислят за мутри и вярват, че всичко им е позволено. Ние сами сме си виновни, защото не реагираме по никакъв начин, а трябва при всеки подобен случай да скочим\", възмущава се портребител в мрежата.  \"Когато държавата бездейства, значи е време народът да вземе нещата в свои ръце! Със лайкове или мрънкане във интернет, нищо няма да се промени! Вместо да му правите снимки, можеше да го научите какво ще му се случи, ако пак паркира там. Ама сте страхливи като мишки. И докато се правите на велики само пред компютъра. Ще продължават да ви мачкат\", негодува друг.  ", "date": "2018.03.21", "title": "Варненец скандализира с наглостта си, няма да повярвате къде паркира джипа си (СНИМКА)"}
{"url": "https://www.blitz.bg/kriminalni/prestplenie/kilrt-zhivko-likvidiral-bashcha-i-sin-kray-ivaylovgrad-khvrli-golyama-bomba-v-sda_news587703.html", "text": "Искам да остана в ареста. Това заяви пред окръжния съд в Хасково обвиненият в двойно убийство Живко Йорданов. 55-годишният мъж застана пред Темида за определяне на мярката му за неотклонение. Той е обвинен в двойно убийство - на 33-годишния Цанко Ганков и 54-годишния му баща Кольо Желев, пише haskovo.net.   Изявлението му изненада съдията, защото служебният му защитник – адвокат Валентина Катранджиева, поиска за него „домашен арест“. „И аз искам домашен арест, но предполагам, че няма да стане“, обясни Живко Йорданов.  Престъплението бе извършено на 17 декември 2016 г. Дни след това в гориста местност край съседното село Покрован бяха открити труповете на жертвите. Според разследващите убитите били на гости в дома на извършителя. Там след продължителна употреба на алкохол възникнал скандал и сбиване, при което домакинът умъртвил двамата си госта. По-късно стана ясно, че Живко Йорданов е бил задържан в Гърция и е признал за двойното убийство.  За престъплението, в което е обвинен, законът предвижда наказание лишаване от свобода от 15 до 20 години, доживотен затвор или доживотен без замяна. Това, както и факта, че след престъплението е заровил жертвите и се е укрил извън страната, мотивира съда да наложи на Живко Йорданов най-тежката мярка за неотклонение - „задържане под стража“. ", "date": "2018.03.21", "title": "Килърът Живко, ликвидирал баща и син край Ивайловград, хвърли голяма бомба в съда"}
{"url": "https://www.blitz.bg/obshtestvo/otkrikha-syarna-kiselina-v-sstava-na-nyakoi-khrani-eto-kak-da-gi-razpoznaete_news587744.html", "text": "Добавките към храните, означавани със съответния код, включващ Е и няколко цифри, са най-разнообразни химични съединения. Сред тях има полезни за здравето вещества, неутрални такива, както и съединения, които самостоятелно са много опасни за здравето. Такова е и веществото, означавано с код Е513 върху опаковките на храните. Зад кода Е513 в хранителната промишленост всъщност се крие сярната киселина. Как едно толкова опасно съединение намира приложение в производството на хранителни продукти и доколко безопасни са те?  Всички добавки към храните, означавани с Е и първа цифра 5, се ползват като регулатори на киселинността.  Е513 се ползва основно в състава на варени храни, за да се предотврати разрушаванеот структурата на някои захари при термичната обработка в процеса на варене.  Сярната киселина като добавка към храната се използва в много разреден вид и проучванията са доказали, че тя се неутрализира напълно в процеса на преработка на храните и не се открива в завършения им вид. Е513 е одобрена добавка за ползване в страните от Европейския съюз и в САЩ, но в Австралия и Нова Зеландия употребата на сярна киселина в хранителната индустрия е забранена. Причина за таза забрана са данните, че Е513 може да има тератогенен ефект. Препоръчително е храните, съдържащи тази добавка, да се избягват по време на бременност за превенция на потенциалния риск от увреждане на плода.  Храна и сярна киселина? На пръв поглед това е напълно несъвместима комбинация. Може обаче да се окаже, че ежедневно консумираме храни, за чието производство е ползвана сярна киселина като добавка. Е513 се ползва включително при производството на бира. Оказва се, че дори неорганични съединения като сярната киселина може да се ползват безопасно в хранителната индустрия. Или поне така твърдят производителите, които са задължени да посочват всяка съставка на етикета на хранителните продукти.  Научните данни в случая говорят в тяхна полза. Е513, или сярна киселина, е опасно съединение, когато се ползва самостоятелно, но в състава на храните не крие рискове за здравето, когато ползването му е достатъчно добре регулирано.    ", "date": "2018.03.21", "title": "Откриха сярна киселина в състава на някои храни, ето как да ги разпознаете!"}
{"url": "https://www.blitz.bg/kriminalni/prestplenie/zloshchasten-komardzhiya-v-krdzhali-potroshi-avtomat-zashchoto_news587636.html", "text": "31-годишен е задържан в РУ-Кърджали, след като счупил стъклото на игрален автомат в казино, съобщиха от полицията. Загубена сума в играта станала причина за гнева на посетителя. Проверката по случая е по чл.216, ал.1 от Наказателния кодекс за повреда и унищожаване на чуждо имущество.     Само преди дни друг кърджалиец бе задържан, след като извадил нож на персонала в игрална зала, провокиран от лошия си късмет.    ", "date": "2018.03.21", "title": "Злощастен комарджия в Кърджали потроши автомат, защото..."}
{"url": "https://www.blitz.bg/kriminalni/prestplenie/ne-se-nauchikha-khaskovliyka-ostavi-7-bona-i-zlato-pod-peyka-za-mnim-politsay_news587652.html", "text": "Жертва на поредна измама е станала 60-годишна хасковлийка, съобщиха от областната дирекция на МВР. Неизвестен мъж, представил се за полицай, е въвлякъл жената по схемата „съдействие на полицията“. След инструкциите му тя оставила под пейка в парк, в близост до дома ѝ на улица „З. Стоянов“ наличните си 6140 лева, 220 евро, 200 турски лири и неустановено количество златни накити.     Работата по образуваното досъдебно производство продължава.    ", "date": "2018.03.21", "title": "Не се научиха! Хасковлийка остави 7 бона и злато под пейка за мним полицай"}
{"url": "https://www.blitz.bg/obshtestvo/prvo-v-blits-razbikha-kiliya-v-plovdivskiya-zatvor-namerikha-narkotitsi_news587631.html", "text": "Луд тараш тече в момента в пловдивския затвор. Разследващи са изкарали всичко от 80-а килия, където са настанени 10 затворници. Разбиват се стени, къртят се подове, научи БЛИЦ от свои източници. Намерени са около 30-40 грама амфетамини, дирят се още.     По непотвърдена информация, параджията Борис - стар пандизчия, е затворникът, който е кътал дрога, скрита в килията. Претърсването продължава.    Кристина ИВАНОВА, БЛИЦ    ", "date": "2018.03.21", "title": "Първо в БЛИЦ: Разбиха килия в пловдивския затвор, намериха наркотици"}
{"url": "https://www.blitz.bg/kriminalni/prestplenie/ekskluzivno-v-blits-aktsiya-na-chengetata-v-pazardzhishko-arestuvan-e-izvesten-nadziratel-ot-zatvora-v-plovdiv_news587663.html", "text": "40-годишният Станко Станков, дългогодишен служител на затвора в Пловдив, е арестуван днес при акция на ченгетата от Районното управление в Пазарджик и криминалисти от дирекцията на Националната полицията. Това научи БЛИЦ ексклузивно от разследващите. Акцията се провежда в пазарджишкото село Юнаците, където Станков има вила и живее. Той е бил закопчан за незаконна лихварска дейност, основно сред местното ромско население.  До момента е установено, че е давал заем срещу лихви на около 20 човека. Очаква се да излязат и още имена. В залог е прибирал лични и дебитни карти и други документи.  Местни хора разказаха пред БЛИЦ, че Станков е демонстрирал скъп и луксозен начин на живот. Карал е скъп мерцедес за около 20 бона, вилата, облеклото и харчовете му не са в съответствие със заплатата, която Станков получава като надзирател в Пловдивския затвор.  Около 20 роми в момента са закарани в полицията в Пазарджик, където дават обяснения за услугите, които са използвали от Станко Станков. По информация на БЛИЦ, надзирателят е действал сам от години,  основно сред местното ромско население.    Кристина ИВАНОВА, БЛИЦ    ", "date": "2018.03.21", "title": "Ексклузивно в БЛИЦ: Акция на ченгетата в Пазарджишко, арестуван е известен надзирател от затвора в Пловдив"}
{"url": "https://www.blitz.bg/kriminalni/prestplenie/zla-prokoba-vv-varnenskiya-kvartal-s-dvoynata-smrt-imalo-oshche-edin-trup_news587677.html", "text": "Жестоко убийство на възрастна жена от превъртял млад мъж разбуни духовете и хвърли в смут Варна. Инцидентът се разиграл към 1 часа след полунощ в жилищния район „Младост“, разказват съседи, които все още не могат да се опомнят от преживяния ужас през отминалата нощ. Те разказват, че били събудени след полунощ от виковете на 24-годишният Цветан А., който започнал да хвърля от терасата на жилището си различни предмети. Младият мъж бил на балкона чисто гол и крещял неистово, като псувал наред.  Виковете и буйството му събудили почти всички съседи, които не знаели какво да правят и сигнализирали за проблема на спешния телефон 112. Най-вероятно, живеещата в съседство 84-годишна баба Минка М. също била разбудена и недоволна от шума, се е скарала на развилнялия се Цветан. В отговор той прескочил преградата между двете тераси и се прехвърлил в съседския апартамент, където пребил възрастната жена, пише \" \".   Съседите чували виковете за помощ на беззащитната баба Минка и псувните на Цветан, който я налагал с юмруци, докато я убил. Пристигналия на място полицейски екип от ОД на МВР-Варна успял да влезе в жилището й, след като разбил входната врата. Там намерил възрастната жена вече мъртва, както и екзекутора й. Според разказите на съседите, които били извикани за поемни лица, убийстото е извършено с множество удари с юмруци и ритници. В апартамента било като след война - всичко било разхвърляно и разбито, а баба Минка лежала бездиханна в стаята, в която спяла. Там бил и трупа на Цветан, който бръкнал с кабел в електрическия контакт и се самоубил.  „Това е блок 131, вход 1, а в 17-етажния на номер 116, срещу стадион „Младост” преди 3 години се самоуби жена, като скочи от шестия етаж. Сега пък тази трагедия. Явно има някаква прокоба в района“, нарежда съседката баба Неда, която познавала жертвата.  Била тиха и скромна, добра жена, казва тя, а виж какво й се случи! „Докога тия лудите, с психичните разстройства, ще са без наблюдение и ще убиват невинни хора? Колко пъти се говори за нуждата от регистър и надзор над тяхното състояние и лечение, особено ако не са под контрола на близките си и някой да ги следи и да взема мерки. Да не говорим, че сега е убита съседка, дето няма никаква вина и касателство с психясалия“, допълва възмутена по-млада жена, която също жали за погубената баба Минка. „В едни по-добри времена ги прибираха и лекуваха и вечер не спяха по улиците. Всеки знаеше Ачо Муната, Чекмеджето, Проданчо с въженцето, но те бяха безобидни, а сега не знаеш, кой ще ти халоса един камък в главата, да те остави на място“, възмущаваха се още хората от квартала.  От ОД на МВР - Варна обясниха, че криминалисти разследват тежкото криминално престъпление. От Окръжната прокуратура във Варна потвърдиха изнесената от полицията официална информация по случая, като заявиха, че е образувано досъдебно производство за убийство с последвало самоубийство на извършителя, което се ръководи от прокурор. „Има данни, че Цветан е страдал от психично заболяване, което напоследък се обострило.  Извършен е оглед на местопроизшествието под ръководството на наблюдаващ прокурор от Окръжната прокуратура във Варна. Разпитани са свидетели за действията на 24-годишния мъж. Предстои да бъдат извършени аутопсии на двете тела и да се назначат експертизи за установяване причините за смъртта им. Действията по разследването продължават. Делото по случая е започнато едва преди няколко часа, като все още не е ясно дали мъжът има други криминални прояви“, съобщи пестеливо говорителят на окръжната прокуратура във Варна, Радослав Лазаров.  Само по застаналия на пост пред входа униформен полицай, можеше да се разбере, че точно на това място се е разиграла жестоката среднощна драма. ", "date": "2018.03.21", "title": "Зла прокоба! Във варненския квартал с двойната смърт имало още един труп!"}
{"url": "https://www.blitz.bg/kriminalni/nakazanie/samo-v-blits-skandalno-sdt-pusna-ot-aresta-dvama-ot-nay-opasnite-banditi-v-stranata-v-edin-i-sshchi-den-s-milozliv-motiv_news587598.html", "text": "Съдът пусна от ареста по скандален начин в един и същи ден едни от най-опасните бандити в България, научи БЛИЦ. Както медията ни писа вече на осми март Апелативния съд наложи мярка за неотклонение \"домашен арест\" на боса на трафикантите на хашиш у нас и сочен за поръчител на разстрела на таксиметровия шофьор Борислав Петров Бобъра - Атанас Спасов. Мотивите на компетентните органи бяха, че в ареста той можело да се разболее.  БЛИЦ разбра, че на същата дата магистратите са пуснали на свобода емблематичната фигура от ъндърграунда Стоян Дългия, който отново е наказан с \"домашен арест\" и отново поради болест.  Дългия и аверите му Николай Илиев Понти и Краси Мраморския бяха задържани от полицията на 11 декември за въоръжен обир в столичния квартал \"Люлин\".  Тогава тримата апаши нахлули в супермаркет, въоръжени с метални пръти и са заплашили служителите. Избили са касата на магазина по позната схема и са я изхвърлили през прозореца и са си плюли на петите.     Задигнатата сума бе за около 10 000 лв. След отлични и бързи действия от страна на столичните полицаи, двама от тях - Дългия и Понти, бяха арестувани. Мраморския обаче оказа яростна съпротива, рани полицай и избяга. Малко повече от месец след екшъна Мраморския взе изненадващото решение да се предаде на органите на реда.  В полицейските среди са шокирани от решението на магистратите да пуснат от ареста двамата бабаити. \"Напускаха всички престъпници заради болест. А като правеха грабежи и убийства не бяха болни\", вайкат се пред БЛИЦ полицейски служители. Явор БЕЛЧЕВ, БЛИЦ     ", "date": "2018.03.21", "title": "Само в БЛИЦ! Скандално: Съдът пусна от ареста двама от най-опасните бандити в страната в един и същи ден с милозлив мотив!"}
{"url": "https://www.blitz.bg/kriminalni/prestplenie/liliya-koyato-zakla-mayka-si-v-pernik-ostava-v-aresta_news587661.html", "text": "34-годишната Лилия е привлечена като обвиняема за смъртта на майка й, съобщиха официално то полицията. Младата жена е задържана за 72 часа с прокурорско постановление и ще й бъде гледана мярка за неотклонение. Припомняме, че убийството беше извършено в началото на седмицата. След сигнал на тел.112 полицията намира убита в дома й в кв. Твърди ливади 57-годишната Елка. Почти веднага е заподозряна за убийството дъщеря й Лилия. След процесуало-следствени действия тя е привлечена като обвиняема. Работата по започнатото досъдебно производство продължава, съобщава zapernik.com.  Елка е била смъртоносно наръгана с нож от дъщеря си, но и до днес мотивите за престъплението не са ясни.  Лилия има и по-голям брат, който е бил в дома им в момента на убийството, но според комшии не е замесен в тежкото престъпление.", "date": "2018.03.21", "title": "Лилия, която закла майка си в Перник, остава в ареста"}
{"url": "https://www.blitz.bg/obshtestvo/plovdivchani-gledat-tabloto-na-spirka-v-kyuchuka-i-se-chudyat-tova-pk-kakvo-tryabva-da-oznachava-snimka_news587724.html", "text": "Електронно табло на спирка в Пловдив проговори чужд език. Загадката в случая обаче е какъв.Спирката се намира в квартал \"Кючук Париж\" пред ресторант „Тромпета”. За странния случай сигнализира пред  очевидец, който се чуди какво точно пише на таблото и кой ден показва той. Ясно е, че годината е 2018, предполага се че е трети месец, но датата не се разбира.   Вместо нея има странен символ. Денят от седмицата пък е изписан по странен начин „Срядаьк”.  Преводачът в Google не разпознава такъв език, но ни препраща към монголски. Може би там някъде се крие разковничето в загадката на автобусното табло.", "date": "2018.03.21", "title": "Пловдивчани гледат таблото на спирка в Кючука и се чудят: Това пък какво трябва да означава (СНИМКА)"}
{"url": "https://www.blitz.bg/kriminalni/prestplenie/samo-v-blits-tarashenata-kiliya-v-plovdivskiya-zatvor-e-na-seriyniya-ubiets-lyudovik-tolumov-vizhte-za-kakvo-strashilishche-stava-vpros_news587692.html", "text": "В претърсваната днес 80-ата килия в пловдивския затвор лежи осъденият до живот сериен убиец Людовик Толумов, научи БЛИЦ от свои източници. Кръвожадният престъпник обаче няма нищо общо с откритите в килията наркотици. Както БЛИЦ съобщи, с тях алъш-вериш е правел параджията на зандана – 40-годишният Борис. Людовик Толумов и съкилийниците му са били изведени навън, изнесени са легла, вещи, къртени са дъски от пода в дирене на дрогата.  Намерени са между 30 и 40 грама марихуана. БЛИЦ научи, че дрогата е намерена в джоба на Борис. Той обаче отрекъл да е негова и казал, че е на Росен Водопроводчика – затворник, който лежи в друга килия.  Сега ще бъдат направени експертизи и вероятно Борис ще бъде вкаран в карцера, уточниха пред БЛИЦ източници от разследването.  Иначе Людовик Толумов, който издаде книга от зандана, се кани да пише втора такава.  БЛИЦ припомня, че той бе осъден на доживотен затвор заради няколко убийства, изнасилвания и грабежи заедно със съучастника си Иван Сладкото. Двамата са от пловдивското село Дуванлий, познавали се от деца. Престъпният тандем е действал дълго време и е вършел кървавите си престъпления, преди да бъде заловен Людовик. Преди ареста му Сладкото мистериозно изчезва. Разследващите установяват, че Людовик е убил и приятеля си от страх да не го издаде.    Кристина ИВАНОВА, БЛИЦ", "date": "2018.03.21", "title": "Само в БЛИЦ: Тарашената килия в пловдивския затвор е на серийния убиец Людовик Толумов, вижте за какво страшилище става въпрос!"}
{"url": "https://www.blitz.bg/kriminalni/prestplenie/zetyat-na-brutalno-ubitata-baba-minka-spodeli-zloveshchi-podrobnosti-okolo-intsidenta-tseliyat-apartament-bil-v-krv-a-staritsata_news587678.html", "text": "В апартамента е било касапница, има кръв навсякъде. Това разказа зетят на убитата през нощта във Варна възрастна жена.Тя е позвънила на близките си, които живеят в отсрещния блок около полунощ, уплашена, че някой троши в дома й, пише chernomore.bg.  \"Минути ни трябваха, за да стигнем и да успеем да я спасим\", отбеляза зет й Живко Димитров. Часове по-рано неговата съпруга и дъщеря на убитата е била при майка си, за да гледат заедно филм.   \"Бабата ни се обади към 12 без нещо, за 3-4 минути дойдохме със сина ми. Отключихме, но тя вече беше убита, лицето й цялото беше в кръв. Имаше много събрани съседи отпред. Казаха, че нападателят е разбил терасата и е влязъл вътре. Влязохме, видяхме че е убита и излязохме докато дойде полицията. Не видяхме нападателя вътре. Чувал съм, че е наркоман, но не съм го виждал. Баба му и дядо му живееха в съседния апартамент преди да починат и от тях съм чувал, че имат проблеми с него, но не го познавах\" - заяви Живко Димитров. Обяснението му за станалото е дрога. Съседи, а и майката на младия мъж снощи коментирали, че младият мъж имал проблем с наркотиците. Бащата на убиеца бил известен хирург, който починал преди години.  По думите му линейката дошла едва час след като е подаден сигнал от съседи на убитата, че в блока има нападение и жена, която се нуждае от спешна помощ.   \"Чухме страшен шум и много силни викове. Страхувахме се нападателят да не влезе и при нас\", каза през сълзи съседка на убитата.   По думи на запознати, майката на нападателя също е пристигнала по-късно на мястото на инцидента и е казала, че го е последвала, защото й изглеждал не разположен и неадекватен същата вечер.  Зетят на убитата отрече нападателят да е притеснявал жертвата си за пари. \"Бабата щеше да ни каже, ако е имало нещо подобно\", отбеляза той.  Престъплението е извършено в първи вход на блок 131 във варненския квартал \"Младост\". Припомняме, че от пресцентъра на Окръжната прокуратура съобщиха, че се води досъдебно производство за убийство с последвало самоубийство. Около 1 часа след полунощ днес, в кв. „Младост“ 24-годишният Цветан А. започнал да хвърля от балкона на жилището си различни предмети. Младият мъж излязъл на балкона гол и крещял. Шумът от виковете и буйството му събудили живеещите във входа съседи. Подаден бил сигнал на спешния телефон 112.    Цветан прескочил преградата между двата балкона и се прехвърлил в съседския. В апартамента живеела 84-годишната Минка М. След като вратата на жилището й била разбита от пристигналия полицейски екип от ОД на МВР, възрастната жена била открита мъртва. Убийството й е извършено с множество удари.   В апартамента било намерено и тялото на Цветан, който се самоубил чрез включени кабели в електрическия контакт. Има данни, че е страдал от психично заболяване. Извършен е оглед на местопроизшествието под ръководството на наблюдаващ прокурор от Окръжната прокуратура във Варна. Разпитани са свидетели на действията на 24-годишния мъж. Днес ще бъдат извършени аутопсии на двете тела и назначени експертизи за установяване причините за смъртта им.    Действията по разследването продължават.", "date": "2018.03.21", "title": "Зетят на брутално убитата баба Минка сподели зловещи подробности около инцидента: Целият апартамент бил в кръв, а старицата..."}
{"url": "https://www.blitz.bg/kriminalni/prestplenie/dramata-na-plovdivchanina-koyto-izgorya-v-stroitelen-khipermarket-e-ogromna-dokato-se-nameryat-parite-mu-mzht-shche-tryabva-da_news587672.html", "text": "Крадецът от голям магазин за строителни материали в Пловдив е задигнал последните пари на пловдивчанин. Това разказа потърпевшият Валентин Парпулев. Мъжът в момента е безработен, а с последните си спестявания прави ремонт на банята, пише  .  В деня на кражбата, Валентин пазарувал плочки. Портфейлът паднал от чантичката му, докато търсел монета, с която да отключи количка за пазаруване. 10-ина минути по-късно Валентин забелязал, че портфейлът му с 1000 лева, лични документи и банкови карти липсвал. Веднага помолил служителите на магазина да му пуснат записите от охранителните камери. И видял кой е взел портфейла му, но към днешна дата мъжът от кадрите не се е опитал да върне загубената вещ.   На камерите е видян и автомобилът на крадеца. Сега остава надеждата парите и документите да бъдат върнати. Дотогава Парпулев ще разчита на приятели и близки.  Хората, които разполагат с информация за самоличността му, могат да сигнализират в Шесто районно управление на тел. 032/932 006 и 032/624 195.  Анонимността е гарантирана!      ", "date": "2018.03.21", "title": "Драмата на пловдивчанина, който изгоря в строителен хипермаркет, е огромна! Докато се намерят парите му, мъжът ще трябва да..."}
{"url": "https://www.blitz.bg/kriminalni/nakazanie/skrita-kamera-babata-ekzekutiral-narkobosa-kostov-narushava-domashniya-si-arest-video_news587508.html", "text": "Нарушава ли Димитър Димитров-Бабата домашния си арест, който трябва да изтърпи в жилището си в Поморие? Този въпрос задавам Флагман бг, след като вчера в 22:18 часа се появи смущаващ сигнал. Сигналът е попден от наскоро регистриран електронен адрес в gmail, както и чисто нов акаунт в Youtube. Подателят представил се като Георги Николов е изпаднал в огромна конспиративност и не е оставил дигитални следи за мейла или акаунта си. Информацията, която изпраща обаче е безкрайно обезпокоителна.  От видеорегистратор в лек автомобил паркиран пред къщата на Бабата на няколко пъти е заснет да влиза и излиза едър мъж. Твърди се, че това е Димитър Димитров. Флагман.бг с категоричност не може да потвърди дали е Димитров, но действително прилича на него .  Припомня се, че Димитров получи изненадващо лека присъда на втора инстанция - 4 години затвор и тъй като е с влошено здравословно състояние бе пратен под домашен арест.   Подавам Ви този сигнал, подтикнат от активна гражданска позиция, във връзка с едно убийство, извършено на 15.11.2015г в гр. Поморие. Убития е Иван Попов  с прозвището Костов, а убиец е Димитър Димитров с прозвището Бабата, пуснат под мярка Домашен арест от Апелативен съд в Бургас.  Димитър Димитров бе пратен вкъщи да чака края на съдебния процес срещу него, но не стои в дома си, а редовно напуска границите на адреса ), определен за целите на мярката за неотклонение – Домашен арест. С тези си действия той нарушава така определената от Апелативен съд мярка и практически се радва на свободно придвижване и практическа свобода, докато му се броят 2 дни от мярката Домашен арест за 1 ден изтърпяно лишаване от свобода , които ще бъдат приспаднати към крайната определена присъда след приключване на делото на всички съдебни инстанции.  Подсъдимия за убийство с 9 куршума е придобил чувство за недосегаемост и спокойно напуска дома си когато пожелае както сам, така и в компания на близки и приятели. Същите могат да бъдат разпознати от съответните кадри и да потвърдят същността на настоящия сигнал. На дата 15.02.2018г. в 14:33 часа подсъдимия Димитър Димитров  след кратко оглеждане на района около дома му напуска границите на адреса, на който изтърпява мярката Домашен арест. На дата 18.02.2018г в 08:42 часа Димитър Димитров  напуска границите на адреса, в компанията на своя баща Георги Димитров. Двамата се качват в семейния автомобил марка Volkswagen Golf с рег.№ А9041МТ и заминават в неизвестна посока. На дата 18.02.2018г в 09:02 часа Димитър Димитр ов  в компанията на своя баща Георги Димитров, пътувайки в  семейния автомобил марка Volkswagen Golf с рег.№ А9041МТ се връщат на адреса на изтърпяване на мярката за неотклонение Домашен арест.  Свидетел на тяхното връщане става и майката на подсъдимия.  Автомобилът паркира пред адреса на ул. Панайот Волов №52 в гр. Поморие, след което подсъдимия и неговия баща влизат в двора на къщата с торби в ръцете. На 08.03.2018г в 15:18 часа пред адреса на изтърпяване на мярката домашен арест на Димитър Димитров паркира тъмносин миркобус с рег. № А7832МС . Водачът на микробуса слиза и приближава дворната ограда на адреса на изтърпяване на МОН – ул. Панайот Волов №52., гр. Поморие.  От вътрешната страна на оградата е Димитър Димитров, който след кратък разговор с водача на микробуса прескача дворната ограда и заедно с водата на микробуса се качват в него, след което потеглят. В 15:28 часа същият микробус се връща, паркира отново пред адреса на ул. \"Панайот Волов\" №52 и от него слизат водачът, а от другата врата подсъдимият Димитър Димитров , след което двамата се насочват към дворната врата и след кратко престояване от външната страна на дворната ограда влизат през дворната врата в двора. Това се случва пред майката на Димитър Димитров, намираща се в двора в същия момент.", "date": "2018.03.21", "title": "Скрита камера: Бабата, екзекутирал наркобоса Костов, нарушава домашния си арест (ВИДЕО)"}
{"url": "https://www.blitz.bg/obshtestvo/regioni/arestuvana-po-mutrite-2-osdi-drzhavata-za-35-000-leva-izpusnal-bala-na-sina-si-opadali-mu-zbite_news587541.html", "text": "Полицай, задържан при акция „Мутрите 2” в Кърджали, осъди Прокуратурата за 35 000 лева. П.З. спечели заведеното дело в Окръжния съд за причинени неимуществени и имуществени вреди след като бяха свалени повдигнатите му обвинение за участие в организирана престъпна група, съобщава 24rodopi.com. Зрелищният арест на няколко кърджалийци бе извършен през май 2010 година. В операцията с название „Мутрите 2” участваха барети. Тогава бе арестуван и полицай. В този момент П.З. бил „Разузнавач Пета степен” в полицейския участък в Перперек. Служителят на реда прекарал два месеца в следствения арест. По думите му, в първите дни му било отказвано свиждане с близки. Той бил в килия от едва няколко квадратни метра, а вследствие на тежките условия и стреса получил пристъп на подагра. Болките били ужасни. Няколко дни не му давали поисканите от него хапчета, като твърдяли, че симулира, разкрива в съда П.З.     Също в резултат на стреса започнали да го болят зъбите, да се чупят. По време на домашния арест при многобройните му посещения при зъболекар бил следен от полицаи, за да не избяга. Когато трябвало да се яви в управлението, за да подпише заповедта на министъра за уволнение, бил конвоиран през целия град с патрулна кола с трима полицаи, като особено опасен престъпник. През цялото време на домашния арест по два пъти всеки ден до жилището му се качвали униформени полицаи, за да извършат проверка дали бил в жилището.     Когато се появявал на публични места, хората явно страняли от него. Престъпниците започнали да му се подиграват; колегите му се страхували да го поздравят, посочва още в съда П.З.     Когато го задържали, бил деня на абитуриентския бал на сина му. Пропуснал този празник, пропуснал и кандидатстването му в Софийски университет. Съседите престанали да разговарят със семейството му. Обидно било дори наименованието на акцията – „Мутрите 2”, посочва още в мотивите си за исканото обезщетение П.З.     Няколо месеца след задържането му, наказателното производство срещу него било прекратено поради „липса на състав на престъпление”. На следващата година Апелативната прокуратура в Пловдив възобновила досъдебното производство, като през 2012 година то било окончателно прекратено. С решение на Върховния съд пък, била отменена и заповедта за уволнение от страна на министъра на вътрешните работи и П.З. бил възстановен на работа, но в друг участък, при което му се налагало да пътува ежедневно по 70 километра. За две години без работа, му били изплатени единствено възнагражденията за период от 6 месеца, посочил пред съда П.З.     Окръжните магистрати в Кърджали решиха, че държавното обвинение трябва да изплати на П.З. обезщетение в размер на 15 000 лева за причинените неимуществени вреди, както и 20 441 лева за претърпените имуществени.    ", "date": "2018.03.21", "title": "Арестувана по \"Мутрите 2\" осъди държавата за 35 000 лева: Изпуснал бала на сина си, опадали му зъбите"}
{"url": "https://www.blitz.bg/obshtestvo/totalna-naglost-v-plovdiv-poznavate-li-tozi-chovek-izvrshi-neshcho-mnogo-dolno-v-stroitelen-magazin-snimka_news587523.html", "text": "Огромна наглост потресе пловдивчани. Мъж намери портфейл с над 1000 лева в голям магазин за строителни материали. Човекът не само, че не го върнал, ами дори бързо си тръгнал от магазина, оставяйки всичките си покупки в магазина. Това предаде Нова тв. Потърпевшият мъж споделя: \"На 2 март дойдох до магазина, за да пазарувам плочки. Взех количка и в момента, когато съм събирал стотинки за количката, портмонето е паднало. Проверих в магазина, мъжът беше напуснал\".  Служител на магазина, който е видел камерите и отвън, и отвътре разказва: \"Моделът на колата му се вижда, номерът на колата – не. Бързо успяхме да излезем, когато разбрахме за случая, но него вече го нямаше. Гледахме записите. Идва от алеята, веднага взима портмонето и няколко секунди го задържа. Оставя си поръчките на касата и веднага тръгва, отказвайки се от покупката\".  \"Моля този човек да се свърже с мен и да ми върне нещата, които са били в портфейла. Разбира се, че ми обърква бюджета. Всичко е разпределено, бях си подготвил парите за ремонта. Сега ще взема пари от приятели. Правя си сам частичен ремонт. Вътре ми бяха всички лични документи, шофьорската книжка, кредитни карти, визитки, каквото се сетите. Който ми помогне, ще бъде възнаграден\", добавя потърпевшият. ", "date": "2018.03.21", "title": "Тотална наглост в Пловдив! Познавате ли този човек? Извърши нещо много долно в строителен магазин (СНИМКА)"}
{"url": "https://www.blitz.bg/obshtestvo/gdbop-udari-mafiyata-s-trafikanti-na-khora-v-tri-golemi-grada_news587575.html", "text": "Под наблюдението на Специализираната прокуратура на 17 март, служители на ГДБОП и териториалните й служби в Хасково, Кърджали и София проведоха специализирана полицейска операция с цел неутрализиране на организирана престъпна група, превеждала чужденци през границата на страната и подпомагала тяхното пребиваване у нас - престъпления по чл. 321, вр. чл.208 и чл. 281 от Наказателния кодекс. Това съобщиха от пресцентъра на МВР. В хода на  действията по разследването са претърсени 15 адреса на територията на област  Хасково и Годеч, както и два автомобила. Иззети са множество мобилни телефони, сим карти, парични суми и други вещи и предмети, имащи отношение към документирането на престъпната дейност на групата.  Задържани са 18 души. На седем от тях - български, турски и сирийски граждани, са повдигнати обвинения за престъпление по чл.321 от НК. На петима от обвиняемите е наложена постоянна мярка „задържане под стража“, а на други  двама - мярка за неотклонение „парична гаранция“.  Работата по документирането и доказването на престъпната дейност на групата продължава под наблюдението на прокуратурата.       ", "date": "2018.03.21", "title": "ГДБОП удари мафията с трафиканти на хора в три големи града"}
{"url": "https://www.blitz.bg/obshtestvo/sinoptitsite-biyat-trevoga-v-chetvrtk-shche-e-strashno-karta_news587666.html", "text": "Оранжев код за силен вятър и сняг е обявен за 22 март за 18 области, а жълт - за останалата част от страната. Това сочи справка на сайта на Националния институт по метеорология и хидрология (НИМХ) при БАН. Оранжевият код е в сила за София- град, София - област, Перник, Кюстендил, Видин, Враца, Монтана, Габрово, Плевен, Ловеч, Велико Търново, Търговище, Русе, Разград, Шумен, Варна, Добрич, Силистра. В тези области се очаква образуване на снежна покривка от 10 до 30 сантиметра. От НИМХ предупреждават за снежни виелици и опасности от образуване на преспи и навявания.  Жълт код за валежи от дъжд, който до вечерта ще премине в сняг и силен вятър е в сила за областите Благоевград, Пазарджик, Пловдив, Смолян, Стара Загора, Хасково, Кърджали, Сливен, Ямбол, Бургас. В областите ще духа умерен североизточен вятър и има опасност от образуване на поледици. Очакваните количества валежи ще са между 15 и 35 литра на кв./м.   През следващото денонощие метеорологичната обстановка ще се усложни. През нощта със слаб, утре – с умерен и временно силен североизточен вятър ще продължи да нахлува студен въздух. Валежите ще продължат и ще се усилят: в Северна България и високите котловинни полета ще са от сняг, в Горнотракийската низина през нощта ще са от дъжд, но със застудяването през деня и там дъждът ще се примесва и ще преминава в сняг; само в крайните югозападни райони валежът ще остане от дъжд. Ще се образува снежна покривка, а на много места в Северна България и по високопланинските проходи ще има условия за виелици и навявания.  Сутрешните температури ще са между минус 2° и 3°, през деня ще се понижават и към 14 часа ще са между минус 3° и 2°, по-високи в крайните югозападни райони. Атмосферното налягане ще се понижава; в началото на денонощието все още ще е по- високо от средното, но вечерта вече ще е значително по-ниско.     ", "date": "2018.03.21", "title": "Синоптиците бият тревога: В четвъртък ще е страшно! (КАРТА)"}
{"url": "https://www.blitz.bg/obshtestvo/zelenite-se-razkrikha-ne-se-interesuvat-ot-shchrkelite-a-ot-porchki-na-donorite-si_news587682.html", "text": "Този път зелените окончателно се разкриха, че не са никакви зелени природозащитници, а обикновенни рекетьори, които се интересуват единствено от пари и изпълняват поръчки на донорите и кукловодите си. Крайно време е държавата да провери и спре рекетьорско корупционата им дейност срещу развитието на икомомиката в цялата страна. И всички нормални и необвързани с тях медии да застанат заедно,  за да покажат че на лъжата краката са къси и да бъдат изхвърлени завинаги от достъп до икономически и еко програми и дотъп до пари. Какъв по нагледен пример от този с щъркелите трябва да се случи, за да разбере цялото общество за какви реални наглеци и рекетьори става дума!  Народът избухна по форумите срещу зелените и природозащитните организации, които вместо да крачат по площадите, трябва да са по полята и да помагат доброволно и безвъзмездно на замръзналите щъркели. А не за всяка дейност да искат пари и особено ако са по европрограмите. Хората се питат къде са видните еколози Тома Белев, Андрей Ковачев, Петко Цветков, Владислав Панев? Но те явно си седят на топло по кабинетите или обикалят безплатно по други държави с чужди пари. Ето какво пише по форумите:  \"Все повече започвам да си мисля че еко-защитник е платен  клакьор ,който му дай да вика по площадите.Какво значи нямали пари за такава програма, кой определя програмите и кой дава тези пари. Ако нямате пари да спасите бедстващи птици ,по добре си заврете програмите знаете къде!!!! Видяхме в какви условия живеят хората спасили щъркелите.Те повече пари ли имат от вас като организация? ЗАСРАМЕТЕ СЕ!!!!\"  \"Ами те само усвояват пари,а не раздават милосърдие и грижа за животни и природа.Просто крадат фондове\".  \"А....тях само на площадите ги търсете. Как ще вземат щъркели в домовете си? Нали ще им ги изцапат? Ха..ха..ха\".  \"Когато излезнат да протестират за нещо-да не ги подкрепяме или споделяме\".  \"Само на думи са зелени - нищо не ги интересува освен парите !\"  \"На тях последната им грижа са щъркелите!\"  Обикновените хорица от български села обаче отвориха къщите си, за да приберат кой колкото щъркели може. Браво! В кампанията обаче не се включи нито една от екологичните организации, получаващи на година стотици милиони да пазят птиците. Нещо повече, оказа се, че една от тях е отказала дори логистична подкрепа на човек от каолинско село, алармирал за измръзващи щъркели. Били особено нагли по телефона: В момента нямаме средства по такава програма!  Ето кои са неправителствените организации, които се грижат за животните и птиците - Зелени Балкани, Българско дружество за защита на птиците, Фондация „Биоразнообразие“, WWF България и др.  Всички тези неправителствени организации, които са над 50, се финансират от екопроекти. Но не е редно да се грижат за природата, животните и птиците само, когато има пари. Даваме примери:  Сдружение „Зелени балкани“ е участвало във възстановяване на лалугера в парк Сините камъни и на популации на черен лешояд и царски орел – на обща стойност 98 хил. лв.  Българско дружество за защита на птиците се е занимавало с възстановяването на глухар, трипръст, белгръб кълвачи срещу 434 хил.лв.   Фондация „Биоразнообразие“ изпълни проект срещу 515 хил.лв. за опазване на дивата коза и кафявата мечка.   Сдружение „За дивата природа Балкани стана съзипълнител за спасяване на местообитания  на Витоша срещу 1.9 млн.лв.   Сумите са огромни, но резултатите никакви! ", "date": "2018.03.21", "title": "Зелените се разкриха! Не се интересуват от щъркелите, а от поръчки на донорите си!"}
{"url": "https://www.blitz.bg/obshtestvo/cherna-statistika-v-sofiya-se-strelyat-po-porchka-v-plovdiv-se-kolyat-ot-revnost_news587534.html", "text": "Най-много поръчкови убийства стават в София, докато в Пловдив водят класацията за семейни кланета от ревност. Това разкриха топкриминалисти, цитирани от „Телеграф“. Данъчният Иво Стаменов, митничарката Шинка Манова, бизнесменът Петър Христов, шефът на „Агресия“ Александър Антов, както и подземни босове като Доктора, Димата, Руснака, Бай Миле, Фатик и сие са разстреляни в София по поръчка. В града под тепетата пък намериха смъртта си при жестоки кланета от ревност няколко семейства – това на Ради и Илияна Еневи, Благой и Йорданка Сапунджиеви заедно с 5-годишната им дъщеричка и т.н. Фризер  Разследванията за почти всички поръчкови разстрели в София са във фризера. Криминалистите ги наричат студени досиета. Причината е, че и до момента не се знае кой ги е поръчал и извършил. Има само подозрения от къде идват мокрите поръчки, но не и арести на заподозрени. Черната серия започва през декември 2002 г. с убийството на военния прокурор Николай Колев пред дома му и продължава с шефа на „Мултигруп“ Илия Павлов, Фатик, Женята, Нарциса и т.н. „Едно време нямаше толкова камери, не можеше да се стигне дори до кола на извършител или до смътно описание, както сега на данъчния Иво Стаменов и на бизнесмена Петър Христов“, коментира криминалист от ГДНП.    Шумотевица  На 18 декември м.г. на пъпа на София беше покосен с 1 куршум данъчният Иво Стаменов. Той отивал на работа, но килърите го издебнали до Столична община. Стреляли по него от джип, предварително паркиран в близка уличка, с патрон за слон. Той издъхна няколко седмици по-късно. В началото на януари с 5 куршума бе разстрелян пред офиса си бизнесменът и меценат Петър Христов. Убиецът го издебнал от близкия строеж, а после духнал с медицинска маска на лицето. „Има насоки, разследването не спира, версиите се свеждат постепенно до 1-2, но е много трудно“, коментираха спецченгета. По думите им поръчковите убийства са почти неразкриваеми, тъй като подготовката им се прави понякога по няколко месеца. Изучават се всичките навици на жертвата, маршрути, начин на живот. „София е предпочитан град за този вид мокри поръчки. Причините са няколко – тотална шумотевица, забързаност, пренаселеност, отчужденост на хората. Дори някой да види нещо, което да разплете случая, не го споделя и така случаите отиват във фризера. Камерите са с лоша резолюция, колите на престъпленията се крадат предварително, дори номерата им, шансът за разкриване е близък до нула“, твърдят разследващи. Ужаси  По точно обратния начин стои въпросът с т.нар. битови убийства. Ченгета разказват, че при тях разкриваемостта е почти 100%. Причините са няколко – не са обмислени, почти винаги мотивът е патологична ревност или комплекси за малоценност на убийците. Извършителите са с хладни оръжия – ножове, боксове, по-рядко с пистолети. След това доста от извършителите или се предават, или не могат да скрият следите си. По данни на МВР най-ужасяващите кланета, разтърсили цяла България, са в Пловдив. През 2013 г. сержантът от авиобаза Граф Игнатиево Георги Тепавичаров уби жена си Николина и двете им дечица, след което се гръмна. 3 г. по-късно тираджията Благой Сапунджиев разстреля жена си и малкото си момиченце, след което се гръмна. Мотивът – Йорданка искала да го напусне.  М.г. Илиян закла красивата си годеница Милена, пак от ревност, месеци преди сватбата, защото смятал, че си пише есемеси с друг. Възрастно семейство роми бяха претрепани от наркоман с прякор Комуниста, който просто искал да убива.  Последното тексаско клане се разрази преди около 2 седмици, при което Ради Енев закла и отряза главата на жена си Илияна, заби нож в гръкляна си и издъхна. Касапницата сторил пред очите на 1-годишното им момиченце.    ", "date": "2018.03.21", "title": "Черна статистика: В София се стрелят по поръчка, в Пловдив се колят от ревност"}
{"url": "https://www.blitz.bg/obshtestvo/regioni/maskiran-bandit-nasochi-pistolet-km-prodavachka-v-plovdiv-i-poiska-oborota-zhenata-obache_news587485.html", "text": "Дай оборота“, това е командата, отправена към 59-годишна продавачка в един от търговските обекти на „Лафка“ в Пловдив. Екшънът е станал в неделния ден, малко след 17 часа на булевард „Никола Вапцаров“. Висок и едър мъж, облечен с черно яке, скрил лицето си с черна маска, се приближил до прозореца на павилиона, насочил пистолет към продавачката и поискал парите от оборота. Жената обаче отговорила хладнокръвно, че не разполага с пари, след което за нейна изненада мъжът побегнал.  Продавачката веднага успяла да реагира и натиснала паник бутона, а на мястото пристигнали полицаи, които регистрирали опита за въоръжен грабеж. Образувано е досъдебно производство срещу неизвестен извършител.  Източник:   ", "date": "2018.03.21", "title": "Маскиран бандит насочи пистолет към продавачка в Пловдив и поиска оборота, жената обаче...."}
{"url": "https://www.blitz.bg/ikonomika/zlaten-dzhd-posipva-shefa-na-nap-s-novata-zaplata-shche-mozhe-da-si-kupi-vsichko-koeto-si-poiska_news587608.html", "text": "Министерският съвет определи на изпълнителния директор на Националната агенция за приходите увеличение на основната месечна заплата с 10 на сто спрямо настоящия й размер. От 1 април т. г. Галя Димитрова ще получава 4070 лева. Решението е обусловено от водещия принос на ръководителя на приходната агенция за успешното изпълнение на основните стратегически и оперативни цели на НАП за 2017 г., свързани със събираемостта на приходите, доброволното изпълнение на задълженията и предоставяните електронни услуги.  Съгласно чл. 8, ал. 5 от Закона за НАП, възнаграждението на изпълнителния директор на агенцията се определя от Министерския съвет.  ", "date": "2018.03.21", "title": "Златен дъжд посипва шефа на НАП! С новата заплата ще може да си купи всичко, което си поиска"}
{"url": "https://www.blitz.bg/politika/rumen-radev-komentira-za-otnosheniyata-ni-s-turtsiya-i-otseche_news587668.html", "text": "С Турция трябва да продължаваме да градим отношения на приятелство, но при ясни принципи на взаимно уважение и ненамеса във вътрешните работи. Това каза пред журналисти президентът Румен Радев по време на официалното му посещение в Израел, съобщава \"Фокус\". Президентът отбеляза, че Турция е изключително важен съюзник и партньор по линия на НАТО и на нея дължим до голяма степен и сигурността по отношение на мигрантската криза. \"Но също така, както вече споменах, трябва да имаме ясни условия в нашите отношения и Турция трябва да поеме ангажимент за ненамеса от тук нататък във вътрешните ни дела, в изборния процес. А това са просто принципи, които трябва да се спазват\", каза държавния глава. ", "date": "2018.03.21", "title": "Румен Радев коментира за отношенията ни с Турция и отсече..."}
{"url": "https://www.blitz.bg/obshtestvo/vnuchkata-na-tsarya-se-razvikhri-na-kupon-s-madona_news587714.html", "text": "Най-голямата внучка на Симеон Сакскобурготски, Мафалда е била на парти с Мадона в началото на февруари. 23-годишната наследница на царя е била сред гостите на рождения ден на Джанкарло Джамети,дясната ръка на дизайнера Валентино. Мафалда, която развива музикална кариера в чужбина, била в компанията на майка си Росарио Надал. На партито на Джамети са присъствали много световни звезди, като най-силно впечатление направило присъствието на Мадона, пише „Галерия“. Пристигането й на партито било сензация не само за гостите, но и за папараците. На рождения ден присъствал Валентино, както и Наталия Водянова, Иливия Палермо, Йоханес Хюбъл и Нати Абаскал. ", "date": "2018.03.21", "title": "Внучката на царя се развихри на купон с Мадона"}
{"url": "https://www.blitz.bg/obshtestvo/tzhna-uchast-doverchiv-burgazliya-podpisa-dokument-daden-ot-brat-mu-eto-v-kakva-mizeriya-zhivee-sega-snimkivideo_news587610.html", "text": "Стоян Стефанов е бургазлия на 65 години. Прилича на най-обикновен несретник, типичен клошар – със скъсани дрехи и тъжен поглед. Мнозина безсърдечни биха го подминали с пренебрежение на улицата. Репортери го откриха случайно в мансарден апартамент на бул.“Сан Стефано“, приютен е от бургазлийка, която го съжалила и му дала подслон и храна, пише \"Флагман\". Мъжът е с лека форма на олигофрения, контактен е и сравнително адекватен.   „Никой не ми вярва, но историята ми е много тежка. Измамен съм от собствения ми брат, който ми взе наследството и остави да живея в крайна бедност“, разказа Стоян Стефанов,  докато  обядваше при крайно спартански условия. Той извади от джоба си десетки смачкани документи с бланките на Районна прокуратура-Бургас, Районен съд-Бургас, от които става публична трагичната му участ.  Бургазлията, както сам разкрива, от дете е страдал от лека степен на умствено недоразвитие. Завършил е помощното училище „Паисий Хилендарски“, заради проблемите си е освободен от наборна служба. Стоян и брат му Александър са наследници на голям парцел в центъра на София – на ул.“Гургулят“ 8.   Преди години го прехвърлили срещу сериозно обезщетение на строител и в момента там е издигната огромна 8-етажна сграда. В нея Стоян имал четири апартамента с различна квадратура – от 59 кв.м.до 122 кв.м. Стоян твърди, че през 2009 година брат му Александър го отвел при нотариус и му обяснил, че трябва да подпише пълномощно, с което да му даде право „да му плаща данъците“ и „да сключва договор за отдаване на апартаментите под наем“.  Признава, че не прочел документите, защото имал доверие на брат си, останал единственият му близък, смятал, че ще му помага, а с наемите ще се издържа. Не се случило нищо подобно и при поредния скандал с Александър през 2015 година Стоян узнал, че чрез пълномощните, които е подписал, е прехвърлил апартаментите на брат си.  В тях било посочено, че е получил 784 142 лева, които той никога не е взел.  Няма и документи да ги е получил, твърди той. Безкрайно бедният бургазлия обвини брат си Александър, че се е възползвал от наивността и доверието му и го е измамил, оставяйки го без наследство.  Стоян е пуснал сигнал в държавното обвинение. От Районната прокуратура в Бургас са счели, че има извършено престъпление „измама“, но тъй като измаменият е брат на извършителя следва да търси правата си по частно-правен ред и прокуратурата няма компетенции. В момента се води наказателно дело от частен характер, а в петък е поредното заседание, показа проверка.  ", "date": "2018.03.21", "title": "Тъжна участ! Доверчив бургазлия подписа документ, даден от брат му, ето в каква мизерия живее сега (СНИМКИ/ВИДЕО)"}
{"url": "https://www.blitz.bg/obshtestvo/drzhavata-se-seti-za-spasitelya-na-shchrkeli-ot-silistrenskoto-selo-zaritsa-snimki_news587719.html", "text": "Министерство на околната среда и водите (МОСВ) дари бездимна екопечка и връчи грамота на жителя на силистренското село Зарица Сафет Халид в знак на благодарност за оказаната грижа за бедстващи щъркели. От името на министъра на околната среда и водите Нено Димов наградата беше връчена от зам.-министър Красимир Живков, който посети района, за да се запознае на място със ситуацията с пострадали от студа птици от вида бял щъркел Ciconia ciconia. „Благодаря на цяла България, на всички хора, които ме подкрепиха. Да сте живи и здрави и тези щъркели да донесат благословение на всички хора“, каза г-н Халид.  „Много е важна първата реакция на хората в подобни ситуации“, заяви зам.-министър Живков. Той предупреди, че когато се намери бедстваща птица първо трябва да се сигнализира кметът на населеното място, най-близката РИОСВ, горското стопанство или спасителните центрове. „Не случайно днес сме тук с ръководството на РИОСВ-Русе и Спасителния център „Зелени Балкани“ , защото това са институциите, които могат да дадат най-добрите указания как да реагират хората. Това са птици от защитен вид, трябва да се реагира веднага, да им се окаже помощ и след това да се пуснат отново на свобода“, посочи зам.-министърът.  Той благодари на жителите на селото, защото заради тяхната незабавна реакция тези птици от защитен вид са останали живи.  Зам.-министър Живков подчерта, че след подобряване на времето е необходимо възможно най-бързо щъркелите да бъдат пуснати в своята естествена среда, по местообитанията, по поляните – там, където има храна. Също така той обясни, че хората не трябва ловят щъркелите, а да им помагат само в крайни ситуации, когато са в безпомощно състояние. Директорът на РИОСВ инж. Любомир Атанасов също заяви, че в подобни случаи трябва да се уведомяват на първо място кметовете на населените места, които имат връзка с всички институции, НПО, с областната администрация и със съответните екоинспекции.  „Имаме веднага възможности за реакция“, увери той. МОСВ предупреждава населението, че не е необходимо прибиране на птиците, освен ако те не са в безпомощно състояние. Също така, след оказването на първа помощ и затопляне на птиците, те трябва да се освободят в природата, на мястото на намиране или близко до него. Опасно е задържането на птиците в домашни условия, защото привикват към човека, а те са диви животни. Добре е да не се настаняват в домовете, тъй като е възможно да са преносители на заболявания. Освен това не бива да се държат в стопански постройки заедно с други птици, за да не са пренесат зарази. Във връзка с това най-добрата реакция е да се потърси експертна помощ от РИОСВ, местната власт или горските стопанства. ", "date": "2018.03.21", "title": "Държавата се сети за спасителя на щъркели от силистренското село Зарица (СНИМКИ)"}
{"url": "https://www.blitz.bg/obshtestvo/ot-mo-sobshchikha-vazhna-novina-svrzana-s-poddrzhkata-na-mig-ovete_news587736.html", "text": "Днес беше подписано рамковото споразумение за Интегрирана логистична поддръжка на самолети МиГ-29, след като изтекоха всички процедурни срокове за обжалване на обществената поръчка. Споразумението на стойност 81 милиона лева предвижда доставка на резервни части и на услуги като подмяната на резервните части ще бъде извършвана от българските инженери в авиобазата в Граф Игнатиево, съобщиха от Министерство на отбраната. По този начин ще бъде осигурена поддръжка и ремонт на 12 бойни и 3 учебно-бойни самолета МиГ-29 за срок от четири години. Така се възстановява летателната годност на изтребителите на ВВС и се гарантира тяхната експлоатация, включително и изпълнението на задачите по охрана на въздушното пространство.   Изпълнител по това споразумение е Руската самолетостроителна корпорация МиГ.  Цялата документация за хода на обществената поръчка, решението за избор на изпълнител и рамковото споразумение са публикувани в интернет страницата на Министерството на отбраната, рубрика „Профил на купувача“.  Това споразумение не води до отмяна или забавяне на процедурата за придобиване на нов тип многоцелеви боен самолет, подготовката на която е в напреднала фаза и се очаква до края на април да бъде внесена в Народното събрание. ", "date": "2018.03.21", "title": "От МО съобщиха важна новина, свързана с поддръжката на МиГ-овете"}
{"url": "https://www.blitz.bg/obshtestvo/spomeni-ot-sotsa-todor-zhivkov-opazil-neycho-popov-ot-ruskinite_news587645.html", "text": "Днес може би да изглежда странно, дори невъзможно, но в началото на седемдесетте години на миналия век огромна опашка се проточваше пред касата на Сатиричния театър на всяко първо число на месеца. Тогава започваха да се продават билетите за спектаклите, които ще се играят през следващите тридесет дни. Търпеливо наредени, последните чакащи стигаха чак до площад „Славейков“. А билетите свършваха за часове. Две от иначе многото добри постановки на театъра се отличаваха с огромния си успех: „Големанов“ от Ст. Л. Костов и „Ревизор“ от Гогол. Те бяха мобилизирали силите и таланта на почти всички актьори от трупата. Макар и различни, между тях има нещо общо - името на Нейчо Попов. На първата той бе режисьор, а във втората изпълняваше ролята на градоначалника.   На 20 март се навършват 44 години, откакто големият актьор, режисьор и театрал напусна този свят. На Господ сигурно му е потрябвал много този талантлив клоун, за да си го прибере толкова млад - само на петдесет години.   Нейчо Попов е роден в Бургас на 13 юли 1924 година. Завършва актьорско майсторство при професор Кръстьо Мирски. Той е един от създателите на Сатиричния театър.  Това са кратки изречения от неговата биография. В книгата „Клоун на Бога, изпратен на земята“ неговата доведена дъщеря Мария Грубешлиева - Муки е събрала най-съкровените спомени на приятелите и колегите на големия актьор. Фатална е срещата на майка й Стоянка Мутафова с Нейчо Попов. Той ще стане неин трети съпруг, а тя негова втора жена. Щастливите години, които са им отредени за преживеят заедно, обаче се оказват не толкова много.   Виждат се за първи път в Народния театър. Стояна играе продавачка на риба, а той, още студент, младеж, който идва нещо да пазари. При втората си среща, вече в Сатирата, се налага да танцуват заедно. И така след два три танца: „Пламна някаква луда любов. Той женен, аз пред брак с друг човек\"-разказва голямата актриса. Назрява скандал. Съветват ги да се разделят. Грози ги уволнение, но в крайна сметка и двамата поемат кръста си.  Нейчо Попов е момче от сой. Дядо му е собственик на параходна агенция, баща му търговец. Той учи в немска гимназия, владее перфектно още английски и френски, свири на пиано, пее. Заради чуждия произход на роднините му обаче не му дават бележка да следва. Става естраден певец, тръгва по турнета. По-късно влиза в театралната академия. Там е най-талантливият сред колегите си. Винаги фин, елегантен, в крайна сметка той е обявен сред приятелите си за българския Марчело Мастрояни.  В спомените си Стоянка Мутафова разказва как Тодор Живков взел мерки, за да не стане тя жертва на изневяра. Нейчо Нопов трябвало да ходи да учи режисура в Москва. И „за да не го лапне някоя рускиня, тъй да отиде направо в рая“, Първия го пратил в Германия.   Граничещо с лудост е решението на Нейчо Попов да постави пиесата „Аз бях той“ от Георги Марков. В нея директно се визира Първия. Това създава напрежение. Афишите са напечатани. Нейчо Попов получава инфаркт. Връща се от болницата и продължава. Накрая е решено пиесата да се изиграе пред само един зрител - министъра на култура. Това обаче се разчува. Мераклии да я видят чупят прозорците и препълват залата. Успехът е грандиозен. Никола Анастасов, който играе една от главните роли, разказваше, че след цялата шумотевица видял пред театъра Георги Марков. Възторжен, той го поздравявал за успеха:  - Тази пиеса няма да се играе - отвърнал му авторът.  - Ама как. Видя ли какъв успех...  Марков не казал нищо повече. „Аз бях той“ е спряна веднага и никога не вижда бял свят, а още на другата сутрин писателят Георги Марков напуска България завинаги.  На Нейчо Попов се дължи появата и израстването на един от най-големите български драматурзи: Станислав Стратиев. Талантлив фейлетонист в „Стършел“, бъдещият класик нямал никакво желание да пише пиеси, както настоявал театралът. Докато писателят бягал, той буквално го преследвал, настоявал, молил му се. В резултат на това се ражда „Римска баня“, пиеса, която се играе до днес. Интересна е историята около постановката й в Сатирата: Мнозина са били тези, които желаели провала й. Извинявайте, но това е тревожно скучно, отсякла една дама на Художествения съвет. Тогава Нейчо, който е режисьор, вкарва триста студенти без пари. Преди премиерата.   Финалът е заглушен с гръм от ръкопляскания. Станаха на крака. Щяха да съборят театъра, спомня си Стоянка Мутафова.  Премиерата минава блестящо, но Тодор Живков не идва. Това е повод за нови атаки. Щом Първия не е дошъл, значи не я признава - такава е тогавашната логика. Нейчо е притеснен. Прекарал е два инфаркта. След една седмица Живков е сред публиката и всичко се оправя.   За спасителя си Нейчо Попов разказва в книгата на Муки актьорът, който най-добре пресъздаде на екрана образа на Яворов - бившият депутат Явор Милушев. Той на два пъти е изключван от ВИТИЗ за това, че се снима във филми, и то много. Тогава това е забранено. Нещо повече ректорът му казал, че елементи като него нямат място в театъра. Като научава това, Попов, побеснява, крещи, ругае: Ще съсипят момчето, казва. В крайна сметка студентът е спасен, остава в академията и играе в още много пиеси, някои от които под режисурата на Нейчо Попов.  Заради своята възпитаничка от ВИТИЗ Димитрина Тенева Нейчо Попов заминава за Бургас, за да постави „Домът на Бернанда Алба“. Той обожава родния си град и дори смята да си почине. Репетициите вървят нормално. В една от вечерите актрисата кани своя учител на вечеря и да гледат някакъв мач. Масата е сложена и всички са в очакване на скъпия гост, когато колежка от театъра звъни: Нейчо почина.   Големият актьор не успява да преживее третия инфаркт. След него идва краят. В продължение на три месеца след това Стоянка не е на този свят. Постепенно се съвзема, но никога повече дори и не помисля за друг мъж.    ", "date": "2018.03.21", "title": "Спомени от соца: Тодор Живков опазил Нейчо Попов от рускините"}
{"url": "https://www.blitz.bg/politika/den-za-zasedanie-na-ministerski-svet-eto-kakvo-shche-reshavat_news587511.html", "text": "Държавата прецизира критериите за представителност на организациите на хората с увреждания и на работодателите на хора с увреждания, които членуват в Националния съвет за интеграция на хората с увреждания. Промените ще бъдат гласувани на днешното заседание на правителството. Министрите ще разгледат също решение, с което се определя размерът на заплатата на директора на НАП.     Правителството ще разгледа промени в специфичните критерии за представителност на националните организации на хората с увреждания и на работодателите на хора с увреждания. Организациите на работодателите вече трябва да имат не по-малко от 15, вместо досегашните 10 членове-работодатели с поне 800 трудоустроени лица с увреждания, или не по-малко от 15 специализирани предприятия или кооперации на хората с увреждания.     Прецизират се и критериите за представителност на родителските и професионалните организации на хората с увреждания - дадена организация трябва да има поне 500 членове, от които 200 да бъдат лица с увреждания или родители, настойници или близки на деца, настанени извън семейството или лица с увреждания. За да бъде представителна една асоциация, броят на членовете трябва да бъде 1500, от които поне 600 да отговарят на същите критерии.     С друго решение ще бъде одобрено откриването на консулство в град Пешавар, Пакистан, а за почетен консул ще бъде предложен Файсал Салим Рахман.", "date": "2018.03.21", "title": "Ден за заседание на Министерски съвет – ето какво ще решават"}
{"url": "https://www.blitz.bg/politika/v-parlamenta-se-khvanakha-za-gushite-zaradi-idiotite-na-tasko-ermenkov_news587563.html", "text": "ГЕРБ възмутени от статуса на Таско Ерменков за изборите в Русия. Тома Биков го обвини във функционална неграмотност. Отношенията между България и Русия трябва да стъпват на взаимно изгодна основа, а не на чувства, заяви ГЕРБ. Той видя антиевропейско поведение в червените.Тома Биков е недоволен, че Таско Ерменков обижда наши партньори, наричайки ги идиоти. Освен това червеният депутат признавал анексията на Крим. От ГЕРБ са възмутени и от мълчанието на лидера Корнелия Нинова и настояха още днес тя да вземе позиция по статуса на Ерменков.  Той се ядоса,че соцводачът скочила на изявленията на Ердоган за емоционалните граници на турската душа. Тя поиска позиция от кабинета. Затова ГЕРБ искат днес нейната позицията за Ерменков.  Левицата видя гьобелсова пропаганда в изказването на Тома Биков. Александър Паунов защити социалиста и заяви, че Таско Ерменков е изказал лично мнение. Захапа и Цветан Цветанов, че давал такъв тон. Паунов коментира, че се прави пропаганда от тип Гьобелс. Той обърна внимание, че не е социалист, а комунист и поясни, че представлява Комунистическата партия в България. Паунов коментира негово изказване относно референдум \"за\" или \"против\" НАТО и ЕС, като обясни, че БСП нямат нищо общо с това и обърна внимание, че социалистите са тези, които са дали подписите за присъединяване в ЕС и в НАТО.   Цветанов реагира разбира се, оставайки изумен от неясните позиции в столетницата. Със статуса на Таско Ерменков във \"Фейсбук\" се разширява периферията в БСП на поведение, несъответстващо на европейските ценности и против ЕС. Това каза председателят на ПГ на ГЕРБ Цветан Цветанов към Александър Паунов от БСП, цитиран от „Фокус“.  Цветан Цветанов отговори още: „Разбира се, че вие имате вашата политическа позиция. За нас притеснителното е, че това става като разширяване на периферията в самата БСП като парламентарна група за изказване против ЕС и поведение, което не съответства на европейските ценности\". „Г-н Таско Ерменков се присъединява към тези, за които вече говори, че анексирането на Крим е нещо допустимо, нещо нормално. Същевременно обаче вашият лидер в Кърджали каза, че трябва да се спазва международното право“, каза Цветанов.  Произвеждате само конфликти, скандали, проблеми, намеси се и Кристиян Вигенин. Не сте в състояние адекватно да се противопоставите на критиките на опозицията, смята социалистът. Той настоя управляващите да се съсредоточат върху важните държавни дела. Вие се държите като авторитарна партия в авторитарна държава, захапа Вигенин опонентите си. Светът се променя и позициите се променят, коментира социалистът.  \"Наистина е жалко, че по този начин се налага да си говорим в пленарна зала. Много бих искал ПГ на ГЕРБ и въобще партия ГЕРБ да бъде на висотата на отговорностите, но много често не е. Вие сте управляваща партия в страна, която е председател на Съвета на ЕС. Вместо да се съсредоточите върху важните за България и ЕС въпроси, постоянно ни занимавате с неща, които не са за пленарна зала\", обърна се Вигенин към ПГ на ГЕРБ, цитиран от \"Фокус\". Скандалите, които тресат обществото, няма как да ги замажат с един Таско Ерменков. Това заяви пред журналисти в кулоарите на парламента народният представител от ПГ на „БСП за България” Таско Ерменков, коментирайки декларацията на ГЕРБ, свързана с написаното от него в социалните мрежи по повод на изборите за президент в Русия, предаде „Фокус”. „Безсилие на управляващите да избягат от скандалите, които те творят. Да измислят такива, да ги тиражират, за да стане ясно на всеки българин, че тази партия отдавна трябваше да слезе от власт”, посочи Ерменков. „Това не е начин на водене на политика. Призовавам управляващите да се отнасят сериозно към задълженията си”, допълни още той. По думите му написаното от него в социалната мрежа е лично мнение, а не партийно.", "date": "2018.03.21", "title": "В парламента се хванаха за гушите заради \"идиотите\" на Таско Ерменков"}
{"url": "https://www.blitz.bg/obshtestvo/eu2018bg/lilyana-pavlova-infrastrukturnata-svrzanost-na-zapadnite-balkani-shche-szdade-novi-rabotni-mesta_news587513.html", "text": "Инфраструктурната свързаност на държавите от Западните Балкани ще създаде нови работни места и ще даде повече възможности на бизнеса за инвестиции. Това каза министърът за българското европредседателство Лиляна Павлова при връчването на годишните награди за развитието на инфраструктурата в България, съобщава БНР. „За мен е изключителна чест, когато България председателства Съвета на Европейския съюз, да имаме тази изключителна среща и тези извънредни награди. Награди, които събират на едно място всички вас, благодарение на които инфраструктурата на българските градове и общини се промени“, каза тя.     Награди бяха връчени на проекти от транспортната, екологичната, индустриалната и енергийната инфраструктура. Целта на инициативата е да бъдат популяризирани добрите практики и постижения при реализирането на проекти.       ", "date": "2018.03.21", "title": "Лиляна Павлова: Инфраструктурната свързаност на Западните Балкани ще създаде нови работни места"}
{"url": "https://www.blitz.bg/svyat/chelen-opit-srbiya-dava-po-840-evro-pomoshch-za-prvo-dete_news587620.html", "text": "Сръбският министър по демографската политика Славица Джукич Деянович съобщи по Радио и телевизия на Сърбия, че от 1 юли родителите на първородни деца ще получават еднократна помощ от 100 000 динара (около 840 евро). Министър Деянович допълни, че на родителите на второ, трето и четвърто дете, родено от началото на тази година, ще бъдат осигурени планираните надбавки.Родителите на второ дете ще получават 10 000 динара месечно, на трето – по 12 500 динара през следващите 10 години, а за четвърто дете добавката е 18 000 динара, също за период от 10 години.  Министърът посочи, че е особено тревожно, че 600 000 двойки нямат деца и обяви, че тези, които вече са правили един безуспешен опит за ин витро зачеване, ще получат и втора възможност. Освен това работодателите ще бъдат мотивирани да предоставят облекчения за служители, които са родители.", "date": "2018.03.21", "title": "Челен опит: Сърбия дава по 840 евро помощ за първо дете"}
{"url": "https://www.blitz.bg/svyat/lavrov-se-posheguva-za-ruska-namesa-vv-vremeto-proekt-sura-ili-ima-li-osnovanie-za-tova-ruskiyat-ministr_news587637.html", "text": "Руският външен министър Сергей Лавров се пошегува за „руско вмешателство“ във времето в Япония. Дипломатът е на визита в Страната на изгряващото слънце, където се срещна с японския си колега Таро Коно.Говорителката на руското външно министерство Мария Захарова разпространи в социалните мрежи разговора между двамата дипломати по време на работния обяд на японска земя.  „Г-н Лавров, донесохте снега в Япония“, е казал японският външен министър. Необичайно е по това време на годината в азиатската страна да има сняг. „Тъй като не се намесихме във вашите избори, решихме да се намесим във времето“, е отвърнал с усмивка Лавров.  Проект \"Сура\" - руският аналог на ХААРП   Сура е изследователски център с йоносферен нагревател, разположен близо до град Василсурск, на около 140 км източно от Нижни Новгород, Русия. Създаден е през 1981 г. след положителни резултати в изследванията за горните слоеве на атмосферата, по които е работил и Нобеловият лауерат Виталий Гинзбург.  Сура е един от първите такива комплекси в света. Проектът е започнат с цел да се научи повече за горните слоеве на земната атмосфера и за начина, по който промяната в тях влияе върху по-долните слоеве и съответно върху земния климат. Предмет на изследванията в Сура са атмосферната акустика, поведението на плазмата на големи височини, промяната на йоносферните течения чрез излъчване на нискочестотни сигнали, процесите в земната магнитосфера и влиянието на Слънцето върху планетата. Комплексът се използва и за нагряване на йоносферата.  В началото проектът е бил финансиран главно от съветското министерство на отбраната като част от програмата за геофизични оръжия. След разпада на СССР комплексът работи активно 100 дни в годината поради намаления бюджет на управляващия го Институт за радиофизични изследвания (ИРФИ).  Върху площадка с размери 300 на 300 метра (9 хектара) е разположена антенна решетка от 144 антени, всяка с височина от 20 метра. Към тях се прибавят и три 250 kW излъчвателя. Ефективната мощност на излъчване е 190 MW, а честотата е в диапазона от 4,5 до 9,3 MHz.  Съоръженията от този тип (както американския HAARP, така и европейските EISCAT (European Incoherent Scatter radar site) и SPEAR (Space Plasma Exploration by Active Radar)), са се използвали за увеличаване на обхвата на радарите от противоракетната защита през Студената война. „Енергизирането“ на йоносферата създава слой, който отразява радиовълните, така че радарите могат да „виждат“ отвъд хоризонта. С развитието на сателитните технологии нуждата от подобни радарни станции отпада.  Други такива съоръжения, собственост на Руската федерация, има край Душанбе (системата „Хоризонт“) и Змийов („УРАН-1“). Климатичните оръжия  не са новост в света и не са привилегия само на САЩ или Русия. Докато военните в Америка се прикриват зад научни проекти за изследване на времето, на Стария континент разработват не една, а цели няколко алтернативи на HAARP. Въпреки че е уж в приятелски отношения с Америка, добрата стара Европа не е забравила, че има битки, в които е добре сама да се пази. Любопитен факт е, че част от страните от Западна Европа отдавна участват в съвместен проект, наречен EISCAT. Може да не сте чували за него, но той е абсолютно достоен противник на HAARP. Притежава също такива възможности за манипулация на йоносферата и може да предава близо 1 GW (1,000,000,000 W) мощност. Съоръжението се намира недалеч от град Тромсьо в Норвегия е и е разработка на Норвегия, Швеция, Финландия, Япония, Китай, Франция, Германия и, разбира се, Англия  Непълна карта на ХААРП инсталации в света (Мобилните инсталации не са включени)   Противно на твърденията, че в Русия климатично оръжие не съществува, а България никога не е и чувала за HAARP преди 90-те години на миналия век, това съвсем не е така. Докато страната ни беше в съветската сфера на влияние, някои от най-изтъкнатите български физици участваха в проекта \"Сура\", първообраз на американските  климатични оръжия . Всъщност край Нижни Новгород в Русия все още стои изследователски център с действащ йоносферен нагревател. Друг е въпросът, че съоръжението е старо, освен това изключително скъпо за поддръжка и макар официално да замрази проекта, Русия отвори нова тайна лаборатия, в която вербува едни от най-добрите си учени, които да работят по поддръжката на ново и по-съвършено климатично оръжие. За което намекна преди години самият Владимир Жириновски с думите „Ще изчезнат континенти и ще загинат 120 милиона за 15 минути. Не се занимавайте с нас“.   ", "date": "2018.03.21", "title": "Лавров се пошегува за „руска намеса“ във времето - проект \"Сура\" или има ли основание за това руският министър?"}
{"url": "https://www.blitz.bg/svyat/osnovatelyat-na-whatsapp-iztriyte-si-profilite-vv-feysbuk_news587617.html", "text": "Съоснователят на Whatsapp Брайън Актън стартира в Туитър кампания „Изтрийте Фейсбук“. Под хаштага #deletefacebook той обяснява вредата от социалната мрежа на Марк Зукърбърг, след като избухна скандала със следенето на лични данни, съобщава „Дейли мейл“. „Време е. Изтрийте Фейсбук“, зове Актън, докато вълната от недоволство срещу Фейсбук става все по-голяма след разкрития за връзка на Фейсбук с компанията „Кеймбридж Аналитика“, използваща лични данни на потребителите.     Актън продаде Whatsapp на Фейсбук за 19 млрд. долара през 2014 година, което е най-голямата сделка в историята на Фейсбук. Въпреки че именно Зукърбърг го е направил милиардер, Актън съветва хората да бойкотират неговата социална мрежа с оглед на тяхната сигурност.     Актън работил няколко години в Whatsapp, след което напусна и основа своя фондация. Той кандидатствал за работа във Фейсбук през 2009 година, но бил отхвърлен.    ", "date": "2018.03.21", "title": "Основателят на Whatsapp: Изтрийте си профилите във Фейсбук!"}
{"url": "https://www.blitz.bg/svyat/tiyneydzhrka-se-ozheni-za-46-godishen-bezzb-chichka-rodi-mu-dvama-sina-no-posle-im-se-nalozhi-snimki_news587642.html", "text": "19-годишна девойка се оплака, че била принудена да се изсели от родния си град заедно с 46-годишния си съпруг заради местните хора, които не гледали с добро око на разликата във възрастта им от 27 години. Бет Телфърд и Анди трябвало да се преместят от Северен Уелс в град Нелсън – на 170 мили разстояние, за да не слушат как съседите обвиняват мъжа в педофилия, съобщава „Мирър“. В родния им град Анди, който е шофьор на автобус, бил наричан „педофил“ от съседите си. Тормозът продължил две години и странната двойка решила да се изсели. Анди и Бет са заедно от три години и имат двама сина.     Бет, която в момента е домакиня, сподели: \"Когато живеехме в Северен Уелс, съседите наричаха Анди „педо“ на улицата през цялото време и ми казваха, че имам проблеми с баща си. Наричаха го педофил дори пред децата и се тревожех, че те ще израснат, слушайки как хората говорят така за баща им. Последната капка беше, когато някой надраска със спрей „педофил“ целия работен ван на Анди. Коментарите, които получавахме, бяха наистина болезнени и аз мразя да виждам Анди толкова разстроен заради това, което казват за него“.     „Независимо от мнението на хората, ние стоим здраво като двойка и се надяваме, че след като се преместихме, ще имаме ново начало и хората ще ни позволят да сме щастливи във връзката си. Анди е любовта на живота ми и разликата във възрастта не променя нищо“, добавя тя.     Двамата се запознават през 2015 година, когато Анди, който работи като хамалин, помагал на майката на Бет да се нанесе в нова къща. „Веднага харесах Анди. Той беше такъв джентълмен. Той беше приятел на майка ми и два пъти по-възрастен от мен, затова се притесних какво ще си кажат хората. Но не можех да контролирам чувствата си към него“, разказва Бет.     Две седмици по-късно тя била тази, която го поканила на среща. Оженили се през ноември 2016-а, имат двама сина – на две години и на 9 месеца. ", "date": "2018.03.21", "title": "Тийнейджърка се ожени за 46-годишен беззъб чичка, роди му двама сина, но после им се наложи... (СНИМКИ)"}
{"url": "https://www.blitz.bg/svyat/kray-na-terora-v-teksas-seriyniyat-bombadzhiya-se-samoubi_news587658.html", "text": "Серийният бомбаджия от Тексас, който тероризира град Остин половин месец, се е самоубил. ФБР обаче предупреждава, че най-вероятно има заложени на още места опасни пакети и трябва местните жители да са особено внимателни, съобщава Си Ен Ен. Заподозреният се е гръмнал в кола отстрани на пътя, докато местните власти се опитвали да го арестуват.     Идентифициран е 24-годишен бял мъж. Все още не са ясни мотивите зад действията му и не е ясно дали не е имал съучастници.     Говорител на полицията казва, че мъжът е виновен за всички пет експлозии, които убиха двама души и раниха още няколко в последните дни.     Както БЛИЦ съобщи, неизвестният тогава подател изпращал колети до жилища, които се взривявали при вдигането или отварянето им. Пакетите не са доставяни по пощата или с куриер.    ", "date": "2018.03.21", "title": "Край на терора в Тексас! Серийният бомбаджия се самоуби"}
{"url": "https://www.blitz.bg/obshtestvo/portnikh-sobshchi-koga-shche-e-remontt-na-asparukhoviya-most-vv-varna_news587569.html", "text": "Кметът на Варна Иван Портних съобщи пред Общинския съвет в града, че очакваният през април нов етап от ремонта на Аспарухов мост ще бъде извършен през есента. Засега ще бъде направено само аварийсто запълване на дупките по съоръжението, предаде \"Петел\".Мотивът за отлагането е тежката ситуация с автомобилния трафик в града. Според кмета, завършването на продължението на бул. \"Левски\" ще преструктурира потоците на движение и така ремонтът на най-старите съоръжения на Аспарухов мост ще може да се направи с по-малко последствия за гражданите.  На днешната сесия на Общински съвет - Варна Иван Портних съобщи също, че ще бъде създадена работна група, която да намери вариант за отпадането на винетката по пътя Варна - Златни пясъци. Това обаче вероятно ще стане в бъдеще, когато завърши планирания от държавата ремонт на пътя.", "date": "2018.03.21", "title": "Портних съобщи кога ще е ремонтът на Аспаруховия мост във Варна"}
{"url": "https://www.blitz.bg/obshtestvo/sinoptikt-anastasiya-stoycheva-ochakvame-tezhka-zimna-obstanovka-snyag-i-stud-eto-kde-i-koga-skhema_news587551.html", "text": "Ще продължи динамичното време до края на март да ни притеснява. Тази сутрин температурите в Северна България са около 0, до 1-2 градуса, докато в Южна България малко по-високи – между 4 и 9 градуса. Това каза пред bTV дежирният синоптик от НИМХ-БАН Анастасия Стойчева. „През последното денонощие в много райони от страната валя – предимно дъжд. Валежите ще продължат, като през утрешния ден в цялата страна с понижението на температурите дъждът ще премине в сняг. Отначало в Северна България и виските котловинни полета. Там ще се натрупа снежна покривка, тъй като температурите ще са по-ниски. Очакваната снежна покривка ще бъде между 5 и 15 см, на места в Северна България ще надхвърли 20 см“, обясни Стойчева.     Там ще има и вятър, което ще е причина за навявания и образуване на преспи. В планините времето също ще е зимно     „В Южна България температурите малко по-късно ще се понижат. Там дъждът на места също ще се примеси със сняг. Само в крайните югозападни райони и югоизточни райони, крайните южни райони на Черноморието, заради това, че температурите ще остана по-високи – до 6-7 градуса, там ще остане да вали дъжд“, посочи синоптикът.     „Като цяло очакваме тежка зимна обстановка“, добави тя.     „Този циклон, по който очакваме тези валежи, бавно ще се изнася на изток. В петък също валежите ще продължат, но те постепенно ще отслабват. В събота вече само в отделни райони ще превалява сняг, а в неделя и облачността ще се разкъса. Но тогава пък ще се постигнат едни от най-ниските температури сутрешни“, предупреди синоптикът.     Очакват се температури от минус 5 градуса и дори по-ниски. „Нищо чудно да има и до минус 10 градуса“, каза Стойчева.     По-думите ѝ, втората половина на тази седмица по-скоро ще бъде зима, отколкото пролет.     Според нея, такова динамично време перз март е нормално. „През март месец все още такива резки студени нахлувания са характерни, въпреки че затоплянията също напомнят за започващата пролет“, каза Стойчева.     „Надявам се, че с тези прогнози всички ще са достатъчно добре информирани. Ако се реагира адекватно, не и трябвало да има проблеми“, заяви тя.    ", "date": "2018.03.21", "title": "Синоптикът Анастасия Стойчева: Очакваме тежка зимна обстановка, сняг и студ - ето къде и кога! (СХЕМА)"}
{"url": "https://www.blitz.bg/obshtestvo/stolitsa/za-takava-usluga-v-sofiya-shoforite-do-sega-samo-mozhekha-da-si-mechtayat_news587576.html", "text": "Нова услуга ще стартира Цeнтърът за градска мобилност (ЦГМ) от този месец. Тя позволява на всеки бързо и лесно да заплати през банковата си карта престой в зоната за локално паркиране чрез мобилно приложение.Цената не се променя – един лев за „зелена“ зона и два лева за „синя“. Условието е клиента да има интернет на телефона и свалено подходящо приложение. Има версии за Android и iOS платформи.  Дава се възможност и за пакетно заплащане до 2 часа за „синя“ и до 4 часа за „зелена“ зона. Също така има опция за проследяване на мястото, където е паркиран автомобила. Новата услуга ще улесни и чуждестранните гости на София, които не могат да заплатят паркиране чрез СМС, тъй като външни оператори не позволяват този вид разплащане. Плащането чрез банкова карта и мобилна апликация не отменя възможността за разплащане чрез СМС-и. Тази опция остава като алтернативна в апликацията. Приложенията чрез които ще може да става разплащането в зоната за локално паркиране ще бъдат обявени на отделна страница на сайта на ЦГМ - www.sofiatraffic.bg.", "date": "2018.03.21", "title": "За такава услуга в София шофьорите до сега само можеха да си мечтаят"}
{"url": "https://www.blitz.bg/obshtestvo/regioni/trup-vv-vratsa-vdigna-sluzhbite-na-krak-snimki_news587592.html", "text": "Извънредна ситуация вдигна накрак службите във Враца, пише BulNews.bg. Спасителен екип на пожарната бе извикан, за да разбие вратата на самотно живеещ дядо, издъхнал в дома си. Сцената се разигра преди минути във врачанския жилищен комплекс „Дъбника“. 72-годишен мъж, живеещ сам във вход „Б“ на блок №16, не е виждан да напуска дома си. Дядото е онкоболен, страда и от диабет. Близките му нямат връзка с него от 3 дни, като и телефонът му е изключен. Те подали сигнал в полицията, откъдето изпратили екипите огнеборци.  До разбиване на металната врата на жилището обаче не се стигнало. Близките извикали ключар, който отвори апартамента и пусна хората вътре. Там те се натъкнаха на безжизненото тяло на възрастния човек.  На мястото пристигна линейка, за да констатира смъртта на самотника, и полиция, за да документира случая. Дядото не е семеен и няма деца. В дома му са опечалените му брат и сестра. ", "date": "2018.03.21", "title": "Труп във Враца вдигна службите на крак (СНИМКИ)"}
{"url": "https://www.blitz.bg/svyat/banda-vzrivyava-bankomati-v-atina_news587654.html", "text": "Неидентифицирани лица разбиха банкомати в района на Атика в ранните часове на вторник сутринта. Първият удар е в южното предградие Глифада и другият в Ахарнон, северно от Атина, като избягаха с неопределена за момента сума пари, съобщава „Български новини“. Банкоматът в Глифада, намиращ се пред супермаркет, е взривен около 4 часа сутринта, като най-вероятно е вкаран запалим газ в машината, за да се причини експлозия и осигури достъп до паричните средства вътре.     Половин час по-късно банкомат в Ахарнон е взривен, очевидно по същия начин, въпреки че този опит е бил неуспешен за бандитите.     На мястото е намерена бутилка от пропан.    ", "date": "2018.03.21", "title": "Банда взривява банкомати в Атина"}
{"url": "https://www.blitz.bg/svyat/imotite-v-oae-ryazko-poevtinyavat_news587685.html", "text": "С 6.4% са поевтинели жилищата в Обединените арабски емирства (ОАЕ) през 2017 г. В Абу Даби спадът е 9%. Проследявайки движението на цените само на жилища, то желаещите да си купят апартамент през март ще могат да го направят с 12.6% по-евтино в сравнение със същия месец на миналата година.Въпреки падащите цени, пазарът демонстрира признаци на възстановяване. Политическото напрежение в световен мащаб превръща ОАЕ, и в частност Дубай, в притегателен център за инвеститорите, решили да съхранят богатството си в сегмента на недвижимите имоти. Темпът на спад на цените в Дубай отчита забавяне през четвъртото тримесечие на 2017 г. Това до голяма степен се дължи на ръст от 14% при сключените сделки.  Най-голям интерес от страна на купувачи има към имоти, които са в етап на строеж. Благодарение на отстъпките, които дават инвеститорите, броят на сделките с такъв тип недвижимости може да надмине рекорда от 2008 г. В Дубай не се очаква поскъпване на този тип имоти през текущата година, тъй като се очаква през 2018-а на пазара да бъдат пуснати в експлоатация 43 000 жилищни единици. За Абу Даби те са едва 8000 броя. На пазара влияние ще оказват фактори като понижаване на лихвените проценти при ипотечните заеми, увеличение на комисионата за регистриране на сделката от 2% на 4%. От началото на текущата година влезе в сила и Закон за ДДС. При недвижимите имоти той е в размер на 5%, ако имотът обект на продажба е бил завършен през последните три години и 0%, ако е бил пуснат в експлоатация преди тази дата. „Очакваме положително развитие на пазара на недвижими имоти в Дубай, растеж на БВП на глава от населението, което ще поддържа пазара”, прогнозират анализатори от консултантската компания Knight Frank. Промяна в начина на покупка от страна на чужденци няма от 2014 г. и не се планира такава в скоро време. Най-много имоти в ОАЕ купуват граждани от Индия, Саудитска Арабия, Великобритания и Пакистан.", "date": "2018.03.21", "title": "Имотите в ОАЕ рязко поевтиняват!"}
{"url": "https://www.blitz.bg/svyat/senzatsionen-obrat-rusiya-obvini-velikobritaniya-v-shantazh-otravyaneto-na-skripal-e-ili-atentat-ili-postanovka_news587702.html", "text": "Руското министерство на външните работи заяви днес, че отравянето на бившия руски шпионин Сергей Скрипал във Великобритания е или терористична атака, от която Лондон не е съумял да защити жертвите, или постановка на британските власти, предаде Франс прес. Русия няма абсолютно нищо общо със случая с отравянето на Скрипал и дъщеря му Юлия. Това най-вероятно е поредната грубо фалшифицирана авантюра, каза директорът на департамента за неразпространение и контрол върху въоръженията Владимир Ермаков на брифинг за чуждестранните посланици в Москва. Остава само да се разкрие кой стои зад това и какви цели е преследвал. Ясно е едно, че Русия няма нищо общо, и то по една проста причина: за Русия такава авантюра е просто недопустима, по всичките параметри ние нямаме изгода от нея, добави той, цитиран от БТА.  Случаят \"Скрипал\" може да е организиран от Вашингтон. За никого не е тайна, че именно най-близкият партньор на Великобритания остава единствената държава, която официално запазва най-големия в света арсенал от химически оръжия, изтъкна Ермаков и изрази увереност, и авторите и участниците на провокацията с този случай ще понесат наказание.   Дипломатът обясни, че ако е било използвано бойно нервнотоксично вещество срещу Скрипал, на мястото на отравянето би имало голям брой жертви, а при случая в Солсбъри не е така.     Руското министерство на външните работи е изненадано, че британските власти, в нарушение на елементарните норми на цивилизованост в международните отношения, не дават на руската страна дори консулски достъп до руската гражданка Юлия Скрипал, която очевидно е в беда, отбеляза Ермаков.  Той съобщи, че външното министерство е подготвило паметна записка с техническа и правна информация във връзка със случая.", "date": "2018.03.21", "title": "Сензационен обрат! Русия обвини Великобритания в шантаж: Отравянето на Скрипал е или атентат, или постановка"}
{"url": "https://www.blitz.bg/politika/radev-s-raztrsvashcho-slovo-pred-memoriala-yad-vashem-v-yerusalim-snimki_news587716.html", "text": "Във втория ден от посещението си в Израел, президентът Румен Радев участва в церемония по запалването на вечния огън в памет на жертвите на Холокоста в мемориала \"Яд Вашем\" и положи венец пред пред гробовете на жертвите на кораба \"Салвадор\". Той взе и участие в Шестия глобален форум за борба с антисемитизма.Неотлъчно до президента отново бе и съпругата му Десислава Радева.  \"България е единствената държава, която не допусна нито един неин гражданин от еврейски произход да бъде изпратен в лагерите на смъртта. Това е наистина достойно за уважение и този факт става все повече известен\", обяви Румен Радев.  Той изтъкна, че страната ни трябва да се гордее със стореното. \"Благодаря, че пазите историята жива, защото човечеството никога не трябва да забравя какво се е случило. Трябва да разкажем историята на нашите деца. Като президент на България съм горд, че в тъмните времена на Европа българите успяха да спасят своите евреи\", заяви държавният глава, цитиран от БНР. Според него в световен мащаб се наблюдава тенденция за връщане на езика на омразата, за ксенофобията, за антисемитизма. Заради това и трябва да се взема пример от онези българи, спасили евреите, и обществото да полага усилия,  особено във възпитанието на младото поколение. \"Нашият път е съвсем друг и ние сме го доказали. Дали сме пример и трябва да го отстояваме\", каза той.  Държавният глава отбеляза, че на базата на историческите връзки, България и Израел имат изключително близки и топли връзки, но изрази мнение, че е необходима още работа за едно по-активно сътрудничество. \"Ние имаме политически отношения на едно наистина много активно прекрасно ниво и в същото време ние не можем да материализираме тези отношения в нещо по-прагматично. Наистина, 150 млн. долара на година търговско-икономически обмен са си капитал. Аз няма да споря голям или малък, но те са нищо в сравнение с този духовен капитал, който има между двете държави.   Трябва да направим така, че да имаме вече много по-работещи и прагматични решения. И в областта на високите технологии, образованието, науката, индустрията, ако щете селското стопанство, където Израел е водеща държава в много от тези сектори. Крайно време е ние да използваме тези прекрасни отношения, за да имаме прагматични отношения\", каза още президентът.", "date": "2018.03.21", "title": "Радев с разтърсващо слово пред мемориала \"Яд Вашем\" в Йерусалим (СНИМКИ)"}
{"url": "https://www.blitz.bg/lyubopitno/nauka-i-tekhnologii/ilon-msk-da-gleda-aparat-na-ban-veche-opipva-mars-dokato-miliardert-samo-traka-zbi-a-kolata-mu-zastrashava-marsiantsite_news587574.html", "text": "Апаратът \"Люлин-МО\" е заработил успешно от орбита на Марс, съобщават от Българската академия на науките (БАН). Устройството е разработката е на Института за космически изследвания към БАН и има за цел да измери радиацията, на която ще бъде подложен екипаж на бъдеща човешка мисия до Червената планета.\"Люлин-МО\" беше изстрелян в Космоса през 2016 г. като част от техниката по съвместния проект на Европейската и Руска космически агенции \"ЕкзоМарс\". По пътя до там българската апаратура работеше безупречно и бяха получениуникални резултати за радиационната обстановка по трасето Земя-Марс, припомнят от БАН.  На 12 и 19 март 2018 г. бяха проведени първите тестови включвания на научната апаратура и след година мълчание \"Люлин-МО\" е заработил успешно. В средата на април 2018 г. се очаква включване на \"Люлин-МО\" в пълен режим на работа. Там апаратурата ще продължи да измерва радиационната обстановка.   ", "date": "2018.03.21", "title": "Илон Мъск да гледа! Апарат на БАН вече \"опипва\" Марс, докато милиардерът само трака зъби, а колата му застрашава марсианците"}
{"url": "https://www.blitz.bg/svyat/afganistantsi-se-sbrakha-da-praznuvat-persiyskata-nova-godina-teroristi-gi-vzrivikha-na-parcheta-video_news587583.html", "text": "Поне 26 души загинаха при атентат в Кабул, предаде Би Би Си. Терористи нападнаха университет в афганистанската столица, докато студенти и преподаватели празнуваха Ноуруз. \"Атката стана причина за смъртта на като минимум 26 души, а поне 18 бяха ранени\", заяви говорител на местните сили за сигурност. \"Засега никой не е поел отговорността за терористичния акт\", посочи още той. Ноуруз е празник, с който ираноезичните народи (иранци, афганистанци, кюрди и други) отбелязват идването на Новата година, която започва с пролетното равноденствие. Корените на празника са отпреди тези народи да приемат исляма (VIII-Х век).  Радикални мюсюлмани заклеймяват Ноуруз, защото го смятат за езически обичай. Вероятно затова атентатът е бил извършен от \"Ислямска държава\", \"Ал Кайда\" или талибаните, предполага британската медия.      ", "date": "2018.03.21", "title": "Афганистанци се събраха да празнуват персийската Нова година, терористи ги взривиха на парчета (ВИДЕО)"}
{"url": "https://www.blitz.bg/analizi-i-komentari/american-conservative-otravyaneto-na-skripal-ne-e-izgodno-nito-na-rusiya-nito-na-kreml-nito-na-putin_news587492.html", "text": "Русия очаквано стана основният заподозрян за отравянето на Сергей Скрипал и неговата дъщеря във Великобритания. Американският политик и публицист Патрик Бюканън обаче счита, че Кремъл няма мотив да извърши това престъпление. В публикацията „Did Putin Order the Salisbury Hit?” той твърди, че отравянето е организирано от хора, които искат завинаги да разкъсат връзките между Русия и Запада. Лондон още не е установил личността на убийците, обаче британският външен министър Борис Джонсън вече знае кой е поръчал престъплението: „Ние мислим, че вън от всякакво съмнение решението за използването на нервно-паралитичното отровно вещество на улиците на Обединеното кралство принадлежи на руския президент Владимир Путин.”     Русия е обвинена по логиката: газът „Новичок” е създаден от руски военни химици, а бившият офицер от руското разузнаване Скрипал е издал руски шпиони на MI6. Липсва мотив Кремъл да извърши това престъпление, констатира Бюканън.     Скрипал е осъден през 2006 г., прекарал в затвора 4 г. и през 2010 г. е разменен със заловени руски агенти (Анна Чапман). Шпионинът е забравен от света, той не представлява интерес за никого. И ако руските служби са участвали, то Скрипал вече щеше да е погребан. По какъв начин това убийство на британска земя ще съдейства на интересите на Русия, пита Бюканън?     „Путин не е глупак. Като ветеран от разузнаването той знае, че нито разузнавателно ведомство на вероятния противник от типа на ЦРУ или МІ6 не би обменило шпиони с Русия, ако Кремъл след това ще започне да ги убива. Тук е уместен знаменитият въпрос на Цицерон „Cui bono?” За кого е изгодно това злостно престъпление? Безусловно то не е изгодно нито за Русия, нито за Кремъл, нито на Путин” – пише Бюканън.     Той счита, че престъплението е изгодно за онзи, който демонстрира враждебност по отношение на Русия и отрежда на Америка ролята на продължител на Студената война, който трябва да бъде сдържан и да се натика Москва в ъгъла. Това отравяне, според него, е организирано от хора, които искат завинаги да разделят Русия и Запада.    Превод и редакция: БЛИЦ    ", "date": "2018.03.21", "title": "American Conservative: Отравянето на Скрипал не е изгодно нито на Русия, нито на Кремъл, нито на Путин"}
{"url": "https://www.blitz.bg/svyat/britanskiyat-vnshen-ministr-nanese-nov-udar-na-putin-sravni-go-s_news587710.html", "text": "Външният министър на Великобритания Борис Джонсън смята, че президентът на Русия Владимир Путин използва Световното първенство по футбол, за да подобри имиджа на страната си, съобщава „Ройтерс”. По думите му, по подобен начин през 1936 година Адолф Хитлер се е възползвал от Олимпиадата в Берлин. Британският министър отбеляза още, че би било погрешно националният отбор по футбол на Англия да бъде лишен от участие на Световното, но сигурността на феновете била важна.  По-рано днес премиерът на страната Тереза Мей съобщи, че Министерството на външните работи на Великобритания е притеснено за сигурността на футболните фенове на Световното първенство в Русия. Превод: БЛИЦ    ", "date": "2018.03.21", "title": "Британският външен министър нанесе нов удар на Путин, сравни го с..."}
{"url": "https://www.blitz.bg/blits-tv/sedemte-nay-tayni-mesta-v-bivshiya-svetski-syuz-video_news587577.html", "text": "В бившия СССР секретните бази и градчета са били десетки и са били пазени в тайна от обществото. Цели градчета са били обвити в тайна и не са присъствали на картата на огромната страна. Истината за тях излиза чак след краха на СССР, пише Дарик.Вижте ги: Остров Възраждане-Аралск 7  Остров Възраждане в миналото действал като опитно поле за съветските  бактериологични оръжия . Там е имало и база на няколко военноморски и въздушни поделения, както и на научни центрове. И до днес подробностите за работата им са класифицирана информация. Днес остров  Възраждане става част от континента поради пресъхването на Аралско море. Балаклава - Обект 825 ГТС  Този огромен секретен обект, служещ за  подземна база  за подводници в Балаклава в Крим, е известен още като Обект 825 ГТС. Строителството му започва през 1957 година, когато студената война между СССР и САЩ е в разгара си.  В случай на нужда базата е можела да побере до 14 подводници и да ги ремонтира в огромните тунели. Тя била проектирана да издържи на ядрена атака с атомни бомби с мощност до 100 килотона.  Днес базата е отворена за посетителите и работи като музей. Скрунда  Секретният град е разположен в бившата съветска република Латвия. Там са живеели над 5000 души. Градът е имал ключова роля във  военната стратегия на СССР.  Там били разположени радарите \"Днепър М\" и \"Днестър М\". Те трябвало да следят дали към СССР не летят балистични ракети.   През 1990-те Скрунда 1 е изоставен и се превръща в призрачен град. Радиокомплексът \"Сура\"  Първоначално изследователският център с йоносферен нагревател \"Сура“ е създаден за военни цели. Там се проучват нови методи за военно въздействие върху климата и това продължава до 1977 г., когато ООН забранява подобни изследвания с резолюция. След това \"Сура\" се използва само за изучаване на йоносферата. Свредловск 45  Секретният град Свредловск 45 е основан близо до местния завод за обогатяване на уран. През 1960 година недалеч от Свредловск 45 е свален американски шпионски самолет U-2. Лесной (както е известен Свредловск 45) днес е затворен град. Арзамас 16  Арзамас 16 е град, в който са създавали  съветски ядрени оръжия . Дълго време той е толкова секретен, че на жителите му е било забранено да го напускат. Днес градът продължава да е затворен. В него все още се провеждат изследвания на ядрени оръжия. Загорск 6 и Загорск 7  В Загорск 6 в миналото са се занимавали с разработване на  бактериологичните оръжия . Там са били създадени едни от най-опасните щамове на смъртоносни вируси за военни цели. В близкия град Загорск 7се занимавали с разработването на секретни оръжия.  Загорск 6 остава затворен и до днес. ", "date": "2018.03.21", "title": "Седемте най-тайни места в бившия Съветски съюз (ВИДЕО)"}
{"url": "https://www.blitz.bg/svyat/agresiven-piton-iznenada-tiyneydzhr-v-toaletna-obvi-se-okolo-kraka-mu-i-snimkivideo_news587733.html", "text": "Питон нападна тийнейджър в тоалетна. Страховитият инцидент е станал в началото на седмицата в Австралия, съобщава ABC News. 17-годишният младеж отишъл по нужда в тоалетната. Когато седнал, почувствал нещо студено, което се обвива около крака му.  Когато погледнал надолу, той видял голямата змия.  Без да губи присъствие на духа, той ритнал питона със свободния си крак и се измъкнал от тоалетната.  Майката на момчето опитала сама да изгони 1,8-метровия натрапник, но влечугото започнало да се държи враждебно.  Пристигналият на място ловец на змии признал, че това е едно от най-агресивните влечуги, с които се е сблъсквал в практиката си.       Превод: БЛИЦ", "date": "2018.03.21", "title": "Агресивен питон изненада тийнейджър в тоалетна, обви се около крака му и... (СНИМКИ/ВИДЕО)"}
{"url": "https://www.blitz.bg/analizi-i-komentari/ivaylo-kalfin-kaza-do-kde-zapadt-i-rusiya-shche-stignat-v-konfrontatsiyata-i-naprezhenieto_news587535.html", "text": "По принцип теоретично може да се стигне много далеч. Сега виждаме завземане на територии. Тенденцията е за увеличаване на напрежението Но това са обичайни процеси за дипломацията. Това заяви бившият външен министър Ивайло Калфин в ефира на БНТ. „Дано не стигнат до най-лошия резултат – до война“, добави той По думите му, Консолидацията в ЕС около случая „Скрипал“ не е била много бърза и не е толкова дълбока. „Една страна-членка блокира санкциите. За да се коментират обаче битките на тайните служби на тайния фронт е необходима много повече информация. Никой няма интерес от това, което се случи нито на Запад, нито в Русия“, каза Калфин.  „Надявам се и очаквам след изборите в Русия напрежението да спадне. Но има цялостна тенденция за нажежаване на напрежението, то се търси и от двете страни,. Някои хора в някои страни трябва да имат ясно признат враг, за да има мобилизация и производство на оръжия. Външен враг, около който да върви вътрешната пропаганда. Това го има в Русия, и в САЩ. Тази логика е обратна на онова, което ставаше през последните 30 години“, каза още той.  Коментирайки случващото се в Сирия и стремежа на великите сили да контролират енергийните потоци там, Кафлин каза, че в момента страната е най-горещата точка в Близкия Изток. „Това е регион, в който има интереси да няма мир. Дали, ще е Сирия, Ирак, Ливан. Конфликтът се поддържа по един и същ начин - противопоставят се етнически и религиозни групи. Това е златна мина за военната индустрия, за енергийния бизнес“, каза той.  Калфин подчерта, че в Близкия изток има много натрупани проблеми и Русия и САЩ биха могли да постигнат много повече, ако са заедно.  „Сирия е интересна с това, че там е театър, в който добре работят тези противопоставяния. В частност, Турция се бори с кюрдите, шиити със сунити, християни с мюсюлмани“, добави още Калфин.  Относно срещата във Варна ЕС-Турция, Калфин каза, е на нея няма да се говори за присъединяване на Балканите. По думите му Анкара има спешна нужда от тази среша. На форума Турция би искала да говори за митническия съюз, за следващото споразумение за бежанците. „Във Варна, ако има такава среща, ще става предимно въпрос за пари, а не за разширяване на ЕС“, каза още Калфин.  По думите на Калфин, създалото се напрежение между Анкара и Вашингтон си има своите граници. Турция е стратегически партньор в НАТО. Турция се опитва да играе с тази своя геостратегическа роля, при това успешно.  Коментирайки острия тон на руските медии по адрес на България, включително и изявлението на патриарх Кирил по време на визитата му в София, Калфин каза, че е „очевидно, че Русия, а и не само Русия, до голяма степен имат интерес да врат някакви процеси на Балканите, които да не водят към консолидация. Влизането на балканските страни в ЕС означава стабилизиране на региона и консолидиране на региона. Не виждам какъв е интересът на Русия от това нещо“. Същото важи и за САЩ. ", "date": "2018.03.21", "title": "Ивайло Калфин каза до къде Западът и Русия ще стигнат в конфронтацията и напрежението"}
{"url": "https://www.blitz.bg/obshtestvo/stolitsa/absurd-semeyna-razpra-mezhdu-bashcha-i-sin-spva-pridvizhvaneto-na-stotitsi-khora-s-kolichki-v-sofiya_news587539.html", "text": "Семеен конфликт стои в основата на това асансьорите на бул. „Цариградско шосе” все още да не работят. През есента на миналата година е завършен ремонта на подлезите при Окръжна болница и хотел „Плиска” под бул. „Цариградско шосе”. Целта на ремонта е да направи подлезите под най-големия булевард в България достъпни. Инсталирани са общо пет асансьора, но те все още не работят, съобщава bTV. Първоначално трябваше да бъдат пуснати през декември 2017 г. През февруари новите асансьори все още не работят. „В момента тече процедура по регистрация на техническите съоръжения с повишена степен на опасност от агенцията на Метрологичен надзор”, каза Иво Иванов, инвеститорски контрол.     Още един месец по-късно, асансьорите в подлезите продължават да не работят. Държавната агенция така и не ги е лицензирала. Оказва се, че в документите за регистрация на съоръженията има несъответствие, което не е отстранено.     Наш екип потърси производителя на асансьорите, за да разберем защо не получава лиценз и какво е несъответствието.     „В основата на всичко са междуличностни отношения между управителя на нашата фирма Явор Златанов и баща му Илия Златанов”, пояснява управителят на фирма „Изамет 2000” Петър Чупетловски.     Илия Златанов до скоро управлявал и притежава фирмата за производство на асансьори заедно със сина си Явор, но днес те са конкуренти и дори врагове. Според Илия Златанов синът му регистрирал фирмата на свое име, въпреки че се води съдружник. Той е бил изнудван от дъщеря си, зет си и сина му, за да прехвърли 20% от фирмата на негово име.     „На 27 юни в този офис дойдоха дъщеря ми, зет ми и трима рекетьори и ме изнудваха за 220 хил. долара да платя в брой и веднага, и за 1 млн. и 200 хил. евро да подпиша документ, че ги дължа на зет ми”, твърди Илия Златанов.     Златанов младши не пожела да говори пред камерата ни, но от разговора ни по телефона става ясно, че с баща си са в меко казано недобри отношения.     Мениджърът на фирмата на сина Петър Чупетловски твърди, че бащата е този, който пречи да се лицензират асансьорите в подлезите.     „Изамед 2000” се опита веднъж да организира оценка на съответствието, но фирмите, които трябваше да я направят, бяха натиснати и заплашени, че ще им бъдат отнети лицензите”, твърди Чупетловски.     От своя страна Златанов баща твърди, че асансьорите на сина му не отговарят на изискванията, а от другата фирма контрират, че проблемът е само документален.     От Столична община също потвърдиха, че причината асансьорите да не тръгват са отношенията между баща и син Златанови, а спорът между роднините-конкуренти поне засега оставя най-големия булевард в България недостъпен за трудноподвижни, възрастни хора и майки с колички.    ", "date": "2018.03.21", "title": "Абсурд! Семейна разпра между баща и син спъва придвижването на стотици хора с колички в София"}
{"url": "https://www.blitz.bg/obshtestvo/nay-mnogo-bezhantsi-napirat-u-nas-ot-afganistan_news587557.html", "text": "Най-голям брой кандидати за убежище у нас са регистрирани от Афганистан - 1050 души, следвани от иракчани и сирийци, сочат данни от анализ на Евростат за 2017 г. За първите два месеца на тази година у нас са потърсили убежище 224 души, най-голям е бил броят на сирийците - 150. Отказ е даден на около 180 души.     Над 650 000 бежанци са потърсили убежище в Европейския съюз през 2017 година, пише още Евростат. Германия е страната с най-голям брой кандидати за убежище - над 200 000 души.    ", "date": "2018.03.21", "title": "Най-много бежанци напират у нас от Афганистан"}
{"url": "https://www.blitz.bg/svyat/dzhonsn-putin-nyama-da-izbegne-otgovornostta-za-otravyaneto-na-skripal-video_news587732.html", "text": "Британски военни откарали добре опакованата в син полиетилен кола на Скрипал (виж ВИДЕОТО) за съдебна медицинска експертиза. След като дъщерята Юлия на бившия шпионин Сергей Скрипал се върнала от Москва и се приземила в Лондон, тя седнала зад волана именно на тази кола. Няколко часа по-късно тя и баща й са намерени в без съзнание на пейка в парк на град Солсбъри. Британски експерти от лаборатория за изучаване на биохимическо оръжие само седмица по-късно се произнесоха, че е използван нервно-паралитичен газ „Новичок”, произвеждан някога в СССР.     Възникват два сакрални въпроса: Как е определен типът на газа, ако формулата му е тайна? Ако пък съставът му е известен, това означава ли, че може да е произведен дори и във Великобритания?     Сега международни експерти по химическо оръжие са пристигнали във Великобритания, за да изучат отровния газ. Първите резултати ще са готови не по-рано от 2 седмици.     Deutsche Welle публикува материал под заглавие „Johnson: Hinweise auf direkte Schuld des Kreml” въз основа на интервюто на Жана Немцова с британския външен министър Борис Джонсън.     ЖАННА НЕМЦОВА, кореспондент на Deutsche Welle:     БОРИС ДЖОНСЪН:           Превод и редакция: БЛИЦ    ", "date": "2018.03.21", "title": "Джонсън: Путин няма да избегне отговорността за отравянето на Скрипал (ВИДЕО)"}
{"url": "https://www.blitz.bg/svyat/vzekha-glavata-na-shefa-na-cambridge-analytica-sled-skandala-s-feysbuk_news587510.html", "text": "Александър Никс, изпълнителен директор на компанията Cambridge Analytica е бил уволнен, съобщиха световните информационни аценции. В кратко изявление на компанията се казва, че уволнението му е в отговор на записаните и излъчени негови скандални изказвания, които не отговарят на ценностите, които изповядва Cambridge Analytica.Вече  е определен и временно изпълняващ длъжността  наследник на поста му, докато положението се стабилизира.   Това идва веднага след скандала с откраднатите данни за 50 милиона потребители на Фейсбук.  Припомняме, че по-рано стана ясно, че е изискана з аповед за достъп до сървърите  на компанията, ангажирана с президентската кампания на Доналд Тръмп.  В понеделник британският телевизионен канал \"Channel 4\" показа  видео от скрита камера , на което е заснет шефът на компанията Александър Никс, в което той разказва как екипът му може да дискредитира политици в интерес на своите клиенти. На въпрос на журналист, представящ се за потенциален клиент, за това докъде би стигнала фирмата в търсене на компромат, Никс отговаря \"Ние правим много повече\". Cambridge Analytica от своя страна твърди, че репортерът е  представил невярн о съдържанието на записаните разговори.", "date": "2018.03.21", "title": "Взеха главата на шефа на Cambridge Analytica след скандала с Фейсбук"}
{"url": "https://www.blitz.bg/svyat/nikola-sarkozi-izleze-ot-aresta_news587517.html", "text": "Бившият президент на Франция Никола Саркози беше освободен от ареста във френския град Нантер (на около 11 км от Париж) късно снощи, след като беше разпитан. Разпитът е бил във връзка с разследване за предполагаемо незаконно финансиране на предизборната му кампания през 2007 г. Води се разследване дали кампанията му е била финансирана от Либия, управлявана по това време от Муамар Кадафи.Адвокат Уилям Бурдън, президент и основател на антикорупционната асоциация Шерпа, разчита случаят да бъде разнищен, пише френското издание „Паризиен“ ( ),    „Не мога да си представя, че арест на бивш президент на републиката не е подкрепен от солидни доказателства. Делото се разглежда от трима опитни съдии. Има петгодишно разследване, белязано от различни препятствия, от закон на омерта. Свидетелите излязоха на преден план, после изведнъж се изпариха, срещу някои имаше и заплахи. Ако съдиите смятат, че днес (бел. ред. вчера) Никола Саркози трябва да е в ареста, предвид важността и решителността на доказателствата, събрани срещу него, значи е така“, коментира Бурдън.  Информация, че покойният либийски лидер Муамар Кадафи е финансирал кампанията на Саркози за пръв път се появи през март 2011 г., когато синът на Кадафи - Сейф ал Ислам, каза за телевизия \"Евронюз\", че либийските власти искат френският президент да им върне предоставените му средства. През май 2012 г., осем дни преди втория тур на президентските избори във Франция, френската информационна агенция \"Медиапарт\" съобщи, че Кадафи дал на Саркози 50 млн. евро за предизборни разходи. Като доказателство на сайта на агенцията бе публикувано постановление за предоставяне на тези пари, подписано от бившия либийски външен министър Муса Куса. Елисейският дворец опроверга тези твърдения. Самият Саркози още преди това ги отхвърлил като смехотворни.", "date": "2018.03.21", "title": "Никола Саркози излезе от ареста"}
{"url": "https://www.blitz.bg/svyat/matis-otseche-sluchayat-skripal-pokazva-che-moskva-e-protivnik_news587512.html", "text": "Случаят с отравянето на бившия руски шпионин Сергей Скрипал във Великобритания показва, че Русия е \"избрала да бъде стратегически противник\", заяви вчера американският министър на отбраната Джим Матис, цитиран от АФП. \"Ние винаги сме желаели да сътрудничим с Русия, когато е било възможно\", заяви Матис в отговор на журналистически въпроси за възможно подобряване на отношенията между Вашингтон и Москва след преизбирането на Владимир Путин за държавен глава на Русия. \"За жалост те напоследък предпочетоха да бъдат стратегически противници, като се съди по случилото се във Великобритания и това, което видяхме в Украйна и Крим\", добави шефът на Пентагона след среща с норвежкия си колега Франк Баке-Йенсен.     Матис изтъкна, че САЩ са открити за сътрудничество и желаят мир и стабилност, но същевременно ще защитават демократичните си институции и членовете на НАТО. ", "date": "2018.03.21", "title": "Матис отсече: Случаят \"Скрипал\" показва, че Москва е противник"}
{"url": "https://www.blitz.bg/svyat/sergey-lavrov-london-sznatelno-poe-kurs-za-razvalyane-na-otnosheniyata-s-rusiya_news587525.html", "text": "Руският външен министър Сергей Лавров смята, че Великобритания съзнателно е поела курс към разваляне на отношенията с Русия. Ако Лондон предприеме нови враждебни действия, Москва ще отговори на принципа на реципрочността, заяви Лавров, цитиран от световните медии. Лавров е направил изказването след срещата с японския си колега Таро Коно. Москва се надява, че Токио в контакти с Лондон ще успее да изясни местонахождението на Сергей Скрипал и дъщеря му Юлия, а също и да успее да получи информация за хода на разследването.     „Изразих надежда, че нашите японски приятели в бъдещите контакти с Великобритания ще се постараят да изяснят като минимум два факта: къде се намират Скрипал и дъщеря му и защо разследването ще отнеме месеци, а британското правителство вече е произнесло присъдата си“, казва руският министър в Токио.    ", "date": "2018.03.21", "title": "Сергей Лавров: Лондон съзнателно пое курс за разваляне на отношенията с Русия"}
{"url": "https://www.blitz.bg/svyat/kyurd-zhiveeshch-v-blgariya-300-000-dushi-sa-izbyagali-ot-afrin-samo-za-sedmitsa_news587536.html", "text": "За една седмица около 250 000 – 300 000 души от мирното население в Африн са напуснали домовете си. Това каза в предаването „Тази сутрин” по bTV Ахмед Хоро – кюрд, който от 36 години е в България. Почти цялото негово семейство е в сирийския град и в момента няма връзка с тях. По думите на Хоро бомбардировките и нападенията все още продължават.     Той допълни, че отвсякъде е затворено и хората няма къде да бягат. „От едната страна е турската армия, а от другата – сирийската армия, от третата страна са войските на сирийската опозиция. В капан са”, каза Ахмед Хоро.     „Отникъде няма помощ, всеки се оправя сам в горите и по поляните”, заяви още той. Терористите не са там, каза още Хоро.     „Всичко, което се случва в Африн, е далеч от медиите, никой не вижда какво става. Там се случва една човешка трагедия”, посочи той.      „В момента няма кой да помага, защото има определени договорености между Русия, Иран и Турция, за да продължи тази операция против кюрдите. Там няма терористи, те са изгонени от там”, заяви Акрам Наюф от асоциация „Свободна Сирия”.     ", "date": "2018.03.21", "title": "Кюрд, живеещ в България: 300 000 души са избягали от Африн само за седмица"}
{"url": "https://www.blitz.bg/svyat/siriyski-sili-udarikha-turska-baza-v-provintsiya-alepo_news587497.html", "text": "Турската армия разгроми кюрдите в кантона Африн и продължи своето настъпление в северната част на провинция Алепо, влизайки в съприкосновение със сирийската армия. Голям конвой на турската армия от 100 броя военна техника – бронирани машини, подвижни мостове, булдозери, цистерни за гориво – в съпровождане от механизирано подразделение пристигнал в района на планините Джабал Анак. Турските военни започнали да изграждат военна база в околностите на град Анадан, съобщи порталът in24.org.     Анкара аргументира необходимостта от изграждане на мониторингов пункт за контрол на спазване на режима на деескалация в съответствие с приетите в Астана споразумения. По-скоро турските власти провеждат „тиха окупация” на северните райони на страната.     Вчера, само няколко часа след като обектът започнал да функционира, той е обстрелян от РСЗО БМ-21 „Град”. Според опозиционни активисти, на територията на базата паднали около 40 ракети. Няма съобщения за жертви и пострадали.     Сирийският новинарски канал Alikhbaria Syria потвърдил инцидентът. Най-вероятно обстрелът е извършен от проирански формирования, които поддържат официален Дамаск и действат в съюз със сирийската армия.    Превод и редакция: БЛИЦ    ", "date": "2018.03.21", "title": "Сирийски сили удариха турска база в провинция Алепо"}
{"url": "https://www.blitz.bg/svyat/zvyar-9-mesechno-kuche-tezhi-nad-80-kilograma-snimki_news587560.html", "text": "Куче на девет месеца от породата американски молос тежи повече от 80 кг, а е едва на девет месеца, съобщи в. \"Дейли мейл\", цитиран от vesti.bg. Изправена на задните си лапи, Ефрат е висока 1,80 м. Тя е селектирана, за да бъде възпроизведен праисторически вид кучета - месопотамски молос, изчезнал преди 7000 години.Единствените останки от месопотамския молос са в музеите.   Има сведения, че те са използвани като бойни кучета, но според други теории са били скотовъдска порода. Физическите им характеристики са по-сходни с питбула.  Джаред Хоузър, собственикът на Ефрат от Солт Лейк сити, разказва, че на улицата хората обикновено я мислят за възрастно куче. Той вече се е свързал с Рекордите на Гинес за сертифициране. Колко ще порасне, никой не знае, защото породата е нова. Ефрат е била най-едрата сред братчетата и сестричетата си. Американският молос е селектиран от две породи мастиф - английски и неаполитански. Породата е добродушна и лоялна, като кучетата са отлични пазачи.", "date": "2018.03.21", "title": "Звяр: 9-месечно куче тежи над 80 килограма (СНИМКИ)"}
{"url": "https://www.blitz.bg/svyat/shok-bryuksel-bil-tri-pti-na-rba-na-krvava-banya-prez-2017-godina_news587564.html", "text": "От началото на миналата година досега в Брюксел са били предотвратени три възможни атентата, съобщават местни медии. Представител на службата за борба с тероризма пояснява, че разследванията по тези случаи са трудни, защото противникът (терористите) не е структуриран. За последната година белгийските служби са получили и проверили над хиляда сигнала, свързани с тероризъм. Отчита се, че броят на сигналите намалява, но броят на радикализираните - възможните извършители на нови нападения - не се е променил.  Докато миналата година 45 на сто от състава на криминалната полиция е бил зает с противодействие на тероризма, днес само една трета от служителите изпълняват подобни задачи. Това е свързано и с преминаването на Белгия от трета и предпоследна степен на готовност за нов терористичен удар, във втора степен.  Утре се навършват две години от атентатите на летището и в метрото в Брюксел. Тогава 32 души загинаха, 340 бяха ранени, от които 62 пострадаха тежко. Атентатите бяха извършени по поръчение на терористичната групировка \"Ислямска държава\".    ", "date": "2018.03.21", "title": "Шок! Брюксел бил три пъти на ръба на кървава баня през 2017 година"}
{"url": "https://www.blitz.bg/svyat/prva-snimka-na-seriyniya-bombadzhiya-koyto-polovin-mesets-drzha-na-notki-teksas_news587717.html", "text": "Властите в американския град Остин, щата Тексас, установиха самоличността на бомбаджията, който в продължение на половин месец тероризира града. В резултат на експлозиите, които започнаха от 2 март, загинаха двама души, а други четири бяха ранени. Виновникът за страшните събития, които държаха хората в Остин на тръни, се оказа 24-годишният Марк Антъни Кондит, съобщава NBC.  Също така бе посочена и нова версия около ликвидирането на престъпника. Младият мъж опитал да избяга от преследващите го полицаи, но не успял. За да не попадне в ръцете на ченгетата, той отбил колата край пътя и привел в действие две бомби, които носел със себе си.  Престъпникът е издъхнал на място, един от полицаите е пострадал от взривната вълна.  По рано „Дейли мейл” съобщи, че Кондит не се е самовзривил, а е бил застрелян от полицаите при опит за рест.  В мрежата пък се появи информация, че по време на преследването е прогърмял още един взрив, но правоохранителните органи в Остин опровергаха този слух.  По неизвестни засега причини младият човек организира серия от експлозии в града. Той оставяше пакетите пред домовете на жертвите, без дори да позвъни на вратата им.  Друг пакет избухна в офис на куриерска компания Той е бил адресиран до щатската столица.    ", "date": "2018.03.21", "title": "Първа СНИМКА на серийния бомбаджия, който половин месец държа на нотки Тексас"}
{"url": "https://www.blitz.bg/svyat/v-siriya-otkrikha-neshcho-strashno-nad-40-tona-khimicheski-orzhiya-v-teritorii-na-teroristite_news587698.html", "text": "Повече от 40 тона химически оръжия са изоставени от екстремисти, които са се изтеглили от някои сирийски райони, съобщават местни агенции. Ведомството отбелязва, че са открити обекти за производство на оръжие на територии, които преди са били окупирани от терористи.Външното министерство на Сирия подчерта, че повече от 40 тона отровни вещества са открити на освободени територии, каза Игор Кирилов, командващ войските за радиационна, химическа и биологична защита на Руската федерация.  Руски представители повториха, че Организацията за забрана на химическите оръжия е потвърдила, че Русия е унищожила всички химически оръжия.", "date": "2018.03.21", "title": "В Сирия откриха нещо страшно: Над 40 тона химически оръжия в територии на терористите"}
{"url": "https://www.blitz.bg/obshtestvo/eu2018bg/borisov-se-sreshchna-s-lidera-na-evropeyskite-sindikalisti_news587752.html", "text": "Премиерът Бойко Борисов се срещна в Брюксел с генералния секретар на Европейската конфедерация на профсъюзите Лука Визентини, съобщиха от правителствената информационна служба. Визентини оцени високо работата Българското председателство в областта на заетостта и социалната политика и активността, с която се работи по досиетата в Съвета, председателстван от министър Бисер Петков. Борисов и Визентини обобщиха резултатите от дискусиите по време на Тристранната социална среща. Българският премиер отново подчерта необходимостта от развитие на социалното измерение и превръщането на Европа в модел за социални стандарти. Борисов посочи, че за целта трябва да се работи не само на национално, но и на общоевропейско ниво за преодоляване на разликите в заплащането и че мотор за това може да бъде подкрепата за икономически растеж и създаването на силни Социален и Кохезионен фонд.  Лидерът на европейските синдикалисти представи идеята за т. нар. Алианс за сближаване на доходите на страните от ЕС, който цели намаляване и преодоляване на неравенствата в различните държави от ЕС. Намерението на ЕКП е той да стартира по време на Българското председателство. В срещата участваха министърът на труда и социалната политика Бисер Петков и президентът на КНСБ Пламен Димитров. ", "date": "2018.03.21", "title": "Борисов се срещна с лидера на европейските синдикалисти"}
{"url": "https://www.blitz.bg/svyat/izrael-prizna-za-udar-po-yadren-reaktor-izvrshen-predi-nyakolko-godini_news587506.html", "text": "Израелските военни за пръв път признаха за въздушен удар по сирийски яден реактор, нещо, което отдавна се подозираше, предава AFP, цитирана от \"Фокус\" Признанието, заедно с разсекретяването на нови материали става на фона на зачестяващите предупреждения от страна на Израел за активността на неговия най-голям враг Иран в Сирия. Израелският премиер Бенямин Нетаняху настоятелно призовава ядреното споразумение между Иран и световните сили да бъде променено или отменено.  „През нощта на 5-ти срещу 6-ти септември израелските Военновъздушни сили успешно удариха и разрушиха сирийски ядрен реактор в строеж“ , се казва в официалното изявление. Сирия междувременно отрича да строи ядрен реактор.  ", "date": "2018.03.21", "title": "Израел призна за удар по ядрен реактор, извършен преди няколко години"}
{"url": "https://www.blitz.bg/obshtestvo/strakhotna-novina-za-sluzhitelite-na-pirogov-vdigat-s-300-leva-zaplatite-na-vsichki-v-bolnitsata_news587524.html", "text": "Предстои преструктуриране на Пирогов - сливане на отделения и лаборатории, както и увеличение на заплатите със средно 300 лева на целия персонал. Очаква се това да стана от 1 април 2018 г. Това каза в \"Денят започва\" по БНТ, проф.Асен Балтов, изпълнителен директор на Пирогов, който бе категоричен, че няма да има съкращаване на персонал, а оптимизиране на база хора, които работят в лечебното заведение.\"След няколко проверки от медицински одит имаме препоръка да влезем по стандарти по съответни специалности. Наличният персонал и щатни бройки ще бъдат направени така, че да отговаряме на всички стандарти. Ако имаме четири травматологии, те ще бъдат направени две, така че да отговарят на стандартите - 6 лекари с 12 сестри. Хирургията е по същия начин. Най-големите проблеми са в травматология и хирургия. 7 лаборатории ще бъдат обединени в един общ блок, но ще имат шапка от трима души, която ще ги контролира\", каза проф. Асен Балтов.   Проф.Балтов коментира, че това е нещо, което ще даде възможност на хората да получават повече пари и да бъдат по-ефективни. \"От 1 януари мин. беше увеличена на 510 лв. и бяхме длъжни да повишим заплатите на санитарите. Това от себе си поражда увеличение на всички работещи. Днес и утре имаме последни преговори и нов колективен договор, което ще доведе до сериозно покачваме. Със средно около 300 лева ще се повишат заплатите на всички, които надявам се от 1 април\", каза още шефът на Пирогов. ", "date": "2018.03.21", "title": "Страхотна новина за служителите на \"Пирогов\": Вдигат с 300 лева заплатите на всички в болницата"}
{"url": "https://www.blitz.bg/lyubopitno/smeshen-gaf-v-bi-bi-si-sluzhitelka-zalyaga-kato-partizanin-zad-divan-v-pryak-efir-video_news587439.html", "text": "Телевизията е магия, но понякога може да бъде и доста коварна форма на изкуство. Особено, ако предаването е на живо. Водещите на сутрешния блок по британската телевизия BBC и тяхната асистент-режисьорка Трейси показаха нагледно какви са капаните и предизвикателствата на живия ефир. А именно – да попаднеш в кадър, без да искаш и да се опиташ да се скриеш зад дивана с гостите.  Именно такава е и ситуацията с Трейси, която буквално заляга зад дивана в студиото, докато водещите невъзмутимо продължават интервюто, разказва Bulgaria ON AIR.    ", "date": "2018.03.21", "title": "Смешен гаф в Би Би Си: Служителка заляга като партизанин зад диван в пряк ефир (ВИДЕО)"}
{"url": "https://www.blitz.bg/lyubopitno/semeystvo-chu-stranen-shum-v-stenata-i-vidya-nay-zloveshchata-gledka-v-zhivota-si-video_news587619.html", "text": "Семейство от Тайланд, докато гледаше телевизия в хола, чуваше странни звуци, идващи от другата страна на стената, предадоха местни медии. Когато отидоха до стената, звукът стана по-силен.  Когато видите какво всъщност семейството откри от другата страна на стената, ще разберете защо са изпаднали в шок.  Те откриха питон, дълъг 4,5 метра. Спасителите заловиха змията и я пуснаха в природата. Превод: БЛИЦ", "date": "2018.03.21", "title": "Семейство чу странен шум в стената и видя най-зловещата гледка в живота си (ВИДЕО)"}
{"url": "https://www.blitz.bg/svyat/naplno-gola-trsachka-na-silni-useshchaniya-se-kachi-na-elektricheski-stlb-no-tam-ya-zastigna-smrtta-video-18_news587489.html", "text": "Жителка на Филипините, явно под влияние на наркотици, се изкачи на електропровод и умря от токов удар. А заради желанието за силни усещания, жената бе съблякла и всичките си дрехи. Местните хора пък вместо да се намесят и да спрат починалата, започнали да снимат случващото се с телефоните си.   На кадрите можете да видите как загиналата се изкачва безпроблемно по жиците, а след токовия удар тялото й пада на земята. Превод и редакция: БЛИЦ     ", "date": "2018.03.21", "title": "Напълно гола търсачка на силни усещания се качи на електрически стълб, но там я застигна смъртта (ВИДЕО 18+)"}
{"url": "https://www.blitz.bg/svyat/khilyadi-se-vzkhitikha-na-traditsionniya-ispanski-festival-na-ognya-i-foyerverkite-video_news587493.html", "text": "Във Валенсия, Испания, отпразнуваха известния \"Лас Фаляс\" - фестивал на огъня. Странни фигури от дърво, картон и хартия, които в продължение на няколко дни украсяваха градския площад, се изгарят в последния ден на тържествата. Всичко това е съпроводено с експлозии и цветни фойерверки. Тази година стотици фигури бяха запалени, като най-големата от тях беше с размерите на пететажна сграда. Церемонията беше наблюдавана от хиляди жители на града и туристи. Много хора идват специално във Валенсия в дните на фестивала. Превод и редакция: БЛИЦ     ", "date": "2018.03.21", "title": "Хиляди се възхитиха на традиционния испански фестивал на огъня и фойерверките (ВИДЕО)"}
{"url": "https://www.blitz.bg/svyat/polski-deputat-stpka-banderovski-partsal_news587494.html", "text": "Във Варшава полските националисти демонстрираха пред посолството на Украйна, в хода на акцията бяха изгорени портретите на Степан Бандер и Роман Шухевич. За случилото се написа в своя акаунт във \"Фейсбук\" един от инициаторите, полският депутат Робърт Виницки. \"Нашата акция е директен отговор на неонацисткия марш преди две седмици в Лвов в чест на Роман Шухевич, отговорен за геноцида в Източна Малополска (в момента - западните райони на Украйна)\", - пише Виницки.  Според него, събралите се хора са скандирали лозунгите \"Бандеровците са убийци\", \"Шухевич е престъпник\" и \"Срам за Украйна!\" Те също така настояли правителството на страната \"да промени радикално политиката си към Киев\".  Журналистът Евгений Приходко съобщи във \"Фейсбук\", че Виницки е сложи на земята в червеночерното знаме на Украинската въстаническа армия и го стъпкал с думите \"това е бандеровски парцал.\" Превод и редакция: БЛИЦ", "date": "2018.03.21", "title": "Полски депутат стъпка \"бандеровски парцал\""}
{"url": "https://www.blitz.bg/svyat/ksmetliya-specheli-dzhakpota-ot-tototo-no-nyakolko-godini-sled-tova-zapochna-da-obira-banki_news587436.html", "text": "Американски тото милионер, спечелил 20 милиона долара от лотария преди години, днес е банков обирджия, пише британското издание The Independent. 55-годишният Джеймс Алън Хейс е заподозрян за 11 нападения срещу банки, извършени миналата година.Мъжът следвал един и същ модел при всеки обир. Когато влизал в някоя банка той показвал на касиера на гишето бележка, в която пише, че е въоръжен и настоява да му бъдат предадени всички наличните пари. Властите съобщават, че присвоената от него сума по време на обирите, възлиза на около 40 000 долара.  Хейс е бил заловен и е признал за 4 от 11-те обира, сключвайки сделка със съда. Той няма да режи в затвора, но властите са конфискували колата му - PT Cruiser, която купил с откраднатите пари. Любопитна подробност от живота на обирджията е, че преди 20 години той печели от лотарията 19 млн. долара. Както става обикновено, печалбата отдавна е похарчена и липсата на средства тласнала мъжа към престъпленията. След като спечелва 19-те милиона Хейс се развежда със съпругата си, която му взема половината пари по време на бракоразводното дело, припомня вестник Los Angeles Daily News. Той все пак не остава с празни ръце, а с цели 6 милиона долара, които на теория са достатъчно голяма сума и не би следвало да му се налага да обира банки. Но мъжът залитнал и тръгнал по лош път, пристрастявайки се към хероина и профуква всичко, вместо да направи разумни инвестиции. Когато полицията отива да го арестува през октомври 2017 година, служителите на реда с учудване установили, че бившият милионер живее в гараж.", "date": "2018.03.21", "title": "Късметлия спечели джакпота от тотото, но няколко години след това започна да обира банки"}
{"url": "https://www.blitz.bg/svyat/dvoyka-studenti-byakha-zapechatani-na-video-18-kak-pravyat-seks-posred-byal-den-do-stenata-na-universitetsko-obshchezhitie-snimki-18_news587504.html", "text": "Студенти от азиатски произход бяха снимани, докато се бяха впуснали в интимни ласки на дневна светлина до сградата на учебно заведение. Любовчиите се притиснали страстно към стената на общежитието на университета Нов Южен Уелс в Сидни, Австралия, информира \"Дейли Мейл\". За неудоволствие на безгрижната двойката, обаче, те били забелязани от очевидци, намиращи в учебните стаи на университета отсреща, които ги запечатали на видео. На кадрите се вижда как девойката е яхнала младежа и правят необуздан секс.  В клипа се забелязва и това как човекът, който ги заснема, явно изгаря от любопитство и даже се приближава близо до тях, но влюбената двойка се засрамва и решават да преустановят ласките след като разбират, че са забелязани.  Видеото от необичайната случка можете да видите  Превод и редакция: БЛИЦ    ", "date": "2018.03.21", "title": "Двойка студенти бяха запечатани на ВИДЕО 18+ как правят секс посред бял ден до стената на университетско общежитие (СНИМКИ 18+)"}
{"url": "https://www.blitz.bg/svyat/goli-prostitutki-byakha-izgoneni-brutalno-na-studa-i-snega-ot-okhranitel-snimkivideo-18_news587500.html", "text": "В един от кварталите на град Люберци в района на Подмосковието в Русия, две тъмнокожи проститутки бяха изгонени на студа, без да им бъде позволено да се облекат . По-късно станало ясно, че охраната на местния паркинг е натирила жените навън. Треперещите от студа проститутки са били забелязани от местните жители. Едната от тях е била облечена само по бикини, а втората е с клин и чехли.  \"Моля, помогнете. Студено ми е! Нашите телефони и дрехи са там\", умолявали девойките, сочейки към бараката.  Очевидците помогнали на проститутките да си вземат дрехите и мобилните телефони от охранителя на паркинга. Подробностите за инцидента все още се установяват. Превод и редакция: БЛИЦ        ", "date": "2018.03.21", "title": "Голи проститутки бяха изгонени брутално на студа и снега от охранител (СНИМКИ/ВИДЕО 18+)"}
{"url": "https://www.blitz.bg/svyat/rabotnitsi-se-kachikha-na-sarkofaga-na-atomnata-elektrotsentrala-v-chernobil-zaradi-kuche-video_news587502.html", "text": "В Украйна работниците от атомната електроцентрала в Чернобил спасиха бездомно куче, което се качило на саркофага над реактора. Видеоклипът бе публикуван от благотворителната организация Clean Futures Fund на нейния канал в YouTube . Двама работници се качиха на покрива на стометровото здание, за да спасят животното. По време на спасителната операция им се наложило да използват алпинистка екипировка.  След като спасителите закрепили кучето към спасителните колани, те заедно с животното се спуснали на земята. Превод и редакция: БЛИЦ     ", "date": "2018.03.21", "title": "Работници се качиха на саркофага на атомната електроцентрала в Чернобил заради куче (ВИДЕО)"}
{"url": "https://www.blitz.bg/svyat/aktor-ot-disni-zastrelya-bivshata-si-spruga-i-mayka-na-dvete-im-detsa-v-trgovski-tsentr-snimki_news587505.html", "text": "Кевин Крен дошъл в престижния търговски център в Калифорния около два следобед. Директно от паркинга, където 33-годишният мъж оставил колата си, той се отправил към магазин в мола, където работела неговата бивша съпруга. Когато влязъл при майката на двете им деца, той стрелял по 29-годишната Парис Сидики пред очите на шокираните клиенти, а след това се опитал да се самоубие, съобщава \"Пийпъл\".  Сега мъжът е в критично състояние в местна болница. Полицията все още не е обвинила Кевин, очаквайки състоянието му да се подобри. Засега служителите на реда преглеждат записите от камерите за видеонаблюдение, за да възстановят какво  се е случило в деня на трагедията.  Кевин, който е имал дейност, свързана с недвижими имоти, е работил в детството си като актьор в \"Дисни\" и \"Уорнър Брадърс\". Приятели на починалата Парис разказаха, че тя е била вярна приятелка и силна жена, за която основното нещо в живота са нейните деца.  \"Децата бяха нейния приоритет. Те бяха за нея целия свят, както и тя за тях. Парис беше невероятно състрадателна към приятелите. Ще ми липсва ужасно\", казва неин приятел. Превод и редакция: БЛИЦ", "date": "2018.03.21", "title": "Актьор от \"Дисни\" застреля бившата си съпруга и майка на двете им деца в търговски център (СНИМКИ)"}
{"url": "https://www.blitz.bg/svyat/london-i-moskva-se-khvanakha-za-gushite-v-oon-zaradi-skripal-valyat-strashni-obvineniya-naprezhenieto-eskalira-do-nebeto_news587411.html", "text": "Великобритания обвини Русия в разпространяване на \"полуистини и полулъжи\". Това се случи по време на дебат в ООН във връзка с химическата атака срещу бившия руски шпионин Сергей Скрипал. Руски представители цитираха британци от опозицията, които поставиха под съмнения повдигнатите обвинения, съобщава \"Ройтерс\". и дъщеря му, които се намират в критично състояние в болница. Русия отрича обвиненията. Руски дипломати заявиха на Конференцията по разоръжаване на ООН в Женева, че Лондон не е изпълнил задълженията си, тъй като не е споделил доказателствата по случая. Те подчертаха, че Русия е невинна до доказване на противното. Денис Давидов изтъкна, че лидерът на Лейбъристката партия Джереми Корбин е поискал най-малко парламентарна оценка на разследването, но е получил отрицателен отговор. Не е нужно да коментирам повече, добави той.  Потвърдено е, че Русия е унищожила химическите си оръжия след разпадането на СССР. Русия не е извършвала проучвания на Новичок, въпреки че проучванията са продължили във Великобритания и много други държави, продължи руският представител. По думите му атаката срещу Скрипал е извършена до град Солсбъри, който се намира до правителствената лаборатория Портън даун, където потенциално може да е произведен невротоксинът, акцентира Давидов. Една от съставките също съществува в САЩ от дълго време, обяви представителят на Русия. Британският посланик Матю Роуленд заяви, че Русия използва \"серия от безумни хипотези и полуистини и полулъжи\", които отвличат вниманието от истината. Според него твърденията, че новичокът е унищожен са \"неясни\".    Роуленд не е съгласен с Давидов, че  , пояснявайки, че той се опитва да обърка картината с подвеждащи процедурни аргументи.   \"Опитът на Русия да се скрие зад измислено тълкуване на конвенцията за химически оръжия никого не може да заблуди\", продължи нападките британският посланик.  Американският посланик за разоръжаване Робърт Ууд определи като \"абсурдна\" позицията на Москва, че използваният новичок може да е от британска или американска лаборатория. Според него това е пример за типична руска пропаганда, с която Москва обвинява други за това, което самата тя е направила.  Давидов отговори на нападките, че на британските източници не може да им се вярва.  Давидов отговори на нападките, че на британските източници не може да им се вярва. Всички си спомняме много добре, че общественото мнение в тази страна повярва на думите на премиера Тони Блеър, когато той поведе страната си във войната с Ирак. Той потвърди и беше напълно убеден, че режимът на Саддам Хюсеин притежава химически оръжия, но се оказа, че е бил излъган от собствените си съюзници, каза руският представител.    ", "date": "2018.03.21", "title": "Лондон и Москва се хванаха за гушите в ООН заради Скрипал! Валят страшни обвинения, напрежението ескалира до небето"}
{"url": "https://www.blitz.bg/blits-tv/letyashcha-chiniya-be-zasneta-do-lunata-na-video_news587630.html", "text": "Специалистите от най-голямата в света организация за изследване на НЛО UFON получиха загадъчен видеозапис, на който е запечатан тъмен дискообразен обект с големи размери, който лети на фона на Луната. Авторът на видеото е жител на американския град Дирборн-Хайтс в щата Мичиган. По думите на мъжа, той е снимал с камерата си пълнолунието, когато неочаквано забелязал черното НЛО. Очевидецът е убеден, че на Луната има база на извънземни, откъдето е излетяло и НЛО-то.    Мнозина потребители в мрежата са съгласни, че става дума за извънземни. Други са на мнение, че това е изкуствен орбитален спътник, метеочадър или дори птица, летяща на фона на космическото тяло.  Има и такива, които смятат, че това е монтаж.  Сериозните уфолози не бързат с изводите, но отбелязват, че около Луната редовно са засичани кораби на извънземни. Превод и редакция: БЛИЦ    ", "date": "2018.03.21", "title": "“Летяща чиния” бе заснета до Луната на ВИДЕО"}
{"url": "https://www.blitz.bg/layfstayl/skorost/moldovets-pogledna-v-garazha-na-dyado-si-i-napravi-nakhodka-koyato-shche-umili-strashno-mnogo-blgari-snimkivideo_news587639.html", "text": "YouTube-каналът Petrolicious, известен с едни от най-изпипаните видеа на култови автомобили, посвети епизод на истинска съветска капсула на времето. В клипа молдовецът Чезар Ботнари разказва за своя ВАЗ-2103, който открил под дебел пласт прах и мръсотия в гаража на дядо си след 41 години, пише Факти бг.\"Тройката\" била зазимена през 1977-а, две години след като слиза от конвейера в Толиати. Когато Чезар се натъкнал на съкровището, погребано под кашони, щайги и бохчи, километражът сочел пробег от 148 км. Автомобилът се намира в напълно оригинален вид. След като се престрашил да го изкара на светло, Чезар само го измил и сменил работните течности. ВАЗ-2103 се произвежда от 1972 до 1984 г. и се смята за една от най-красивите съветски коли. За 12 години от поточните линии слизат 1 304 899 бройки от модела, но добре запазените днес са малко. Миналата пролет консервирана \"тройка\" с пробег 109 км бе продадена за 3 500 000 рубли (€55 000).", "date": "2018.03.21", "title": "Молдовец погледна в гаража на дядо си и направи находка, която ще умили страшно много българи (СНИМКИ/ВИДЕО)"}
{"url": "https://www.blitz.bg/svyat/sveshchenik-razsledva-mashinata-na-genotsida-na-natsistite-i-islyamska-drzhava-snimki_news587483.html", "text": "Патрик Дебоа е католически свещеник, който обаче прекарва последните 15 години в разследване и разкриване на детайли около едни от най-масовите убийства от страна на нацистите в Източна Европа и Русия - събития, познати като \"Холокоста с куршуми\". По време на Втората световна война германците убиват около 1,5 млн. евреи в рамките на Съветския съюз, предимно чрез публични разстрели. И докато лагерите на смъртта са добре документирани, много малко се знае за избиването на евреи в Украйна, Беларус, Русия и близки до тях региони.  Мисията на Дебоа е да промени това. Той и екипът му интервюират повече от 6 хиляди свидетели, благодарение на които събират повече подробности за убийствата и идентифицират почти 2 500 неизвестни допреди това места, на които те са се случили.  За целта Дебоа основава неправителствена организация със седалище в Париж, наречена Yahad-In Umun - еврейски израз, който означава \"Всички заедно\". Доброволците в нея посвещават всичките си усилия, за да изследват Холокоста в Източна Европа.  Членовете работят над десетилетие в откриването на масови гробове на евреи и други малцинствени групи - роми и инвалиди, например. Те са разстреляни от нацистките отряди и техните съюзници. Постепенно Yahad-In Umun стават специалисти в областта на проучването на геноциди.  Екипът работи с антрополози и балистични експерти. Изработва и протокол, по който да протичат интервютата с останалите живи свидетели, за да им помогнат да си спомнят, да ги улеснят да говорят и да споделят колкото се може повече детайли.  Сега френският свещеник се насочва към Близкия Изток с аргумента, че нацистите и Ислямска държава действат по сходен подход при масовите убийства, а освен това местните обикновено помагат в извършването им. Главно той документира престъпленията на ИДИЛ, които са извършени срещу езидите - кюрдска малцинствена група в Южна Азия.  И те, и евреите са разстрелвани публично, едва ли не като част от някакво жестоко шоу. Освен това Дебоа дава пример с германците, които са използвали съветската система за наемане на безплатна работна ръка за \"мръсната работа\". Геноцид не може да бъде извършен без съдействието на местните.  Според свещеника силната идеология не е единствената мотивация за жестокостта.  В машината на геноцида идеологията никога не е напълно избистрена. Нацизмът на Хитлер е бил важен, но сексът и парите никога не са губили своето значение. Гестапо е имало секс роби из Русия, а що се отнася до ИДИЛ - когато те арестуват езиди, носят по една торба за златото, една за бижутата им и една за техниката им. Нацистите са правили почти същото. Идеята за власт, пари и секс никога не се губи.  Зад интереса на Дебоа има лична семейна история. През 1942-а дядо му е депортиран от Франция в работен лагер в Украйна. Той никога не проговаря какво се е случило в селото Рава-Руска.  Затова в един момент Дебоа решава да отиде до там. На място открива, че германците са застреляли поне 18 хиляди евреи, а освен това са убивали цигани, сакати хора и съветски затворници. Никой обаче не е склонен да разказва за това.  Първото от тези пътувания на свещеника е през 1989-а. Когато се връща няколко години по-късно, колапсът на Съветския съюз е променил ситуацията. Кметът на града сам го води до масово гробище и там намират 50 фермери, които са били свидетели на разстрелите. Повечето вече са готови да говорят открито.  Нещо повече, кметът казва на Дебоа, че това, което прави в Рава-Руска - да изслуша десетки хора, може да направи и в стотици други села в Русия.  Свещеникът не се колебае и приема предизвикателството като знак на Божията воля.  През последните осем години с него работи украинката Катерина Дуженко. Тя започва като негов преводач и сега от Париж се грижи за архивите на Yahad-Im Umun и за сайта им. Дуженко вижда как много хора търсят организацията в опит да разберат какво е станало с близките им по време на Втората световна война. Те са наясно, че роднините им са убити, но не знаят подробности за случилото се. Yahad-Im Umun им предоставя тази информация.  Те ползват немски и съветски архиви наравно със свидетелствата на очевидци. Така сглобяват по-ясна картина как протича \"Холокостът с куршуми\". Украинците не говорят лесно на тази тема, но е важно да се знае, за да не се повторят същите грешки.  Дебоа смята, че случващото се с малцинството на езидите също е зов от Бога. Отново лични причини го водят при тях.  През 2016-а при атентат, за който ИДИЛ поема отговорност, е обезглавен друг френски свещеник и Дебоа не може да остане безучастен. Ислямска държава усилено се опитва да елиминира и езидите - убива мъжте и продава жените като секс робини. Младите момчета биват изпратени в тренировъчни лагери на терористите.  Екипът на свещеника разпитва повече от 200 езиди - жертви и свидетели, които потвърждават престъпленията както с разкази, така и със снимки на случилото се. Веднъж започнал да документира посегателствата, Дебоа разбира, че трябва да отиде още по-далеч. Този път той има шанс да помогне на жертвите, а не просто да проведе разпитите си и да каже довиждане.  Затова организацията му отваря два уъркшопа в Ирак, в които слагат шевни машини, за да помогнат на жените и момичетата езиди.  Те се учат да шият, за да могат да се издържат сами. Доброволците се занимават и с деца сираци, много от които са обучавани насила в ислямската доктрина.  Дебоа обяснява, че масовите убийци обикновено се целят в \"другите и различните\", независимо дали са евреи или езиди, защото знаят, че мнозинството е склонно да извръща глава на другата страна.  Yahad-Im Umun получава подкрепата на Европейския съюз, френското, немското и американското правителство и различни фондации в Европа и САЩ. На уебсайта на групата са публикувани събраните материали с детайли за масови убийства и свидетелства за делата на нацистите и на ИДИЛ.  Въпреки че интернет и социалните мрежи рушат границите, Дебоа вижда как все повече хора се вкопчват в национализма. Освен това е свидетел как Холокостът започва да бъде отричан на много места. В много държави той дори не се изучава в училище.  Затова мъжът неуморно се опитва да припомни стореното от нацистите и от ИДИЛ.  Когато го питат защо настоява да събере дори и най-дребните детайли, той отговаря, че ако става въпрос за твоето семейство - щеше да ти пука. Отговорът винаги е \"Да, така е\". Хората са склонни да гледат на Холокоста като на неизбежно зло, но той е престъпление, сторено от човеци. Ние знаем имената на Хитлер, на Химлер, на тези, които стоят зад масовите убийства.  Ето затова Дебоа събира всяка подробност, защото в противен случай изглежда така, сякаш оневиняваме извършителите. А това дава мотив на убийците да сторят същото и утре...  Източник: webcafe.bg ", "date": "2018.03.21", "title": "Свещеник разследва машината на геноцида на нацистите и \"Ислямска държава\" (СНИМКИ)"}
{"url": "https://www.blitz.bg/obshtestvo/eto-koi-sa-nay-golemite-zaplakhi-za-iznevyara-pri-mzhete_news587486.html", "text": "Когато се влюбите и узаконите връзката си, разменяте клетви за вечна вярност и наистина вярвате, че сте намерили единствения, човекът, с когото ще бъдете до края на живота си. Но понякога въпреки вярата в моногамността, се случва някой от двамата партньори, или и двамата, да кривнат от правия път и да изневерят. Основната причина за изневяра е неудовлетвореността на първичните нужди от любов и сексуална задоволеност, пише independent.co.uk. Също така прекаленото обсебване от партньора и отнемането на необходимата за всеки човек свобода е сред главните причини да се стигне до изневяра.  Възможно е нарушаването на клетвите за вярност да не е породено от конкретен проблем във взаимоотношенията с половинката, а от комбинацията между твърде много алкохол и силно чисто физическо привличане към някого от противоположния пол. Ето и с кого най-често изневеряват мъжете според британско проучване:  Най-често мъжете слагат рога на съпругата си с бивше гадже - това разкриват 31% от анкетираните. 25% от изневерите пък се случват с колега, а 15% с роднина на половинката. 11 % от изневеряващите признават, че са съгрешили с приятелка на любимата си. Също толкова са и тези, които разкриват, че са изневерявали с непозната. Най-рядко - около 7 % от анкетираните, изневеряват със съседка. ", "date": "2018.03.21", "title": "Ето кои са най-големите заплахи за изневяра при мъжете"}
{"url": "https://www.blitz.bg/obshtestvo/neochakvan-nachin-za-namalyavane-na-otritsatelnite-emotsii_news587503.html", "text": "Тайната да станем по-щастливи с възрастта е да се научим да приемаме отрицателните емоции. Тайната на приемането е човек да изгради навика да се ангажира с негативните чувства, вместо да ги отхвърля. Това е една от причините възрастните хора да изпитват по-малко отрицателни емоции като гняв и тревожност, в сравнение с младите. Това са изводите от изследване, което обхваща 340 души на възраст от 21 до 73 години. Всички е трябвало да отговарят на въпроси, свързани с начина, по който се чувстват всеки ден и степента, в която приемат емоциите си. Способността за приемане нараства с годините, а отрицателните емоции, парадоксално, намаляват.  Приемането е свързано с умението да не се предаваш и да не отричаш чувствата, които изпитваш. По думите на авторите „…целта на приемането е не да се намали отрицателния афект, а по-скоро да се промени взаимоотношението на човек с него, чрез ангажиране с всички емоционални преживявания (включително и отрицателните) по начин, който не съди.“  Как работи приемането? Авторите на изследването обясняват по какъв начин ангажирането с отрицателните емоции може да бъде полезно:  „Смята се, че приемането намалява отрицателния афект чрез два свързани процеса:  (а) представя възможност за признаване и разбиране на отрицателните емоции, което насърчава състрадание към себе си, както и психологическа и поведенческа гъвкавост;  и  (б) намалява предъвкването, отрицателните емоции и метаемоциите.“ Доказано е, че последните – от типа „яд ме е, че се ядосвам“ , „срам ме, че ме е страх“  и др., не само не помагат за справяне с първоначалните отрицателни чувства, а напротив – задълбочават ги.  Според учените въпреки че ангажирането с отрицателните емоции може първоначално да засили субективното им преживяване, ако подходим към тях без да съдим, те бързо се разсейват.  Източник: obekti.bg ", "date": "2018.03.21", "title": "Неочакван начин за намаляване на отрицателните емоции"}
{"url": "https://www.blitz.bg/lyubopitno/koyto-e-izgledal-tova-video-se-proslzyava_news587626.html", "text": "Малката бразилка Агата Рибейро се появи на бял свят с цезарово сечение през май тази година и спечели известност само няколко месеца по-късно, когато в Интернет бе публикуван видеоклип от раждането й. Първото нещо, което малкото момиче направи, когато се роди, е да прегърне и целуне майка си.  \"Беше несъзнателен, но и най-невероятният момент, който ще помня до края на живота си\", казва майката на Агата.  Гледайте видеоклипа, който ще ви разтопи:     ", "date": "2018.03.21", "title": "Който е изгледал това ВИДЕО, се просълзява!"}
{"url": "https://www.blitz.bg/lyubopitno/ekspert-razkri-kapanite-na-facebook-i-mozhe-li-da-se-predpazim_news587537.html", "text": "Не е толкова просто. Потребителите на Facebook трябва да знаят, че той събира данни за всеки IP адрес, локация, типично време, когато отварят мрежата, как реагират на определени новини... Дори сега има възможност заради играчки от смарт часовници, докато човек чете новина, да се измери пулсът му и да се прецени как реагира на дадена ситуация. Това заяви Спас Иванов, специалист по киберсигурност в ефира на Нова тв. Той потвърди, че, инсталирайки фейсбук, ние приемаме това нещо и влизаме в капана.  Запитан дали има възможност това нещо да се спре и хората да се предпазят, специалистът отговори: \"По-скоро няма възможност да се предпазят. Все пак трябва да сме наясно, че в крайна сметка Facebook, Google, Youtube и други платформи, които приемаме за част от живота ни, се изхранват от реклами. За да предлагат по-точно рекламите, те трябва да имат колкото се може по-точна представа за потребителите. Всъщност ние плащаме със собствените си профили\".    ", "date": "2018.03.21", "title": "Експерт разкри капаните на Facebook и може ли да се предпазим"}
{"url": "https://www.blitz.bg/svyat/megaskandal-raztrsi-bitkoyn-otkrikha-ogromno-kolichestvo-detsko-porno-v-blokcheynove_news587656.html", "text": "Германски учени разказаха на конференция в Норвегия, че са намерили в блокчейновете на биткойн редица препратки към детска порнография. Разкритието може да постави най-голямата криптовалута извън закона, съобщава The Guardian. Блокчейнът е метод за съхранение на информация в компютърна мрежа, който представлява непрекъснато растящ списък от компютърни записи, наречени „блокове“, свързани помежду си и кодирани криптографски. Специалисти от Рейнско-Вестфалски технически университет в Аахен, Германия, са открили около 1600 файла, намиращи се в блокчейновете. Оказва се, че 99% от тях са част от цяла верига, съставена от текст или изображения.  Много голяма част от файловете са били с порнографско съдържание, а един от дори е имал детска порнография. В останалите блокчейнове имало 274 връзки към видеоклипове за злоупотреба с деца и около 142 препратки към тъмната мрежа.  Учените заключават, че находката може да застраши най-голямата криптовалута. Според доклада на специалистите около 112 страни по света забраняват съхраняването и разпространението на детска порнография.  Както отбеляза The Guardian, преди няколко години бе съобщена заплаха от блокчейновете. Например през 2015 г. Интерпол заяви, че използването на нови технологии може да разпространява злонамерени данни. Превод: БЛИЦ", "date": "2018.03.21", "title": "Мегаскандал разтърси биткойн! Откриха огромно количество детско порно в блокчейнове"}
{"url": "https://www.blitz.bg/obshtestvo/sled-20-godini-nyama-da-ima-gotvachi-i-taksidzhii-nad-85-ot-rabotnite-mesta-shche-sa-takiva-koito-ne-sshchestvuvat-v-momenta_news587683.html", "text": "През 2030 година се очаква 85 процента от работните места да са такива, които не съществуват в момента. Това каза Светлин Наков, съосновател и главен изпълнителен директор на Софтуерен университет (СофтУни) при откриването на международен форум за бъдещето на труда днес, организиран от социалното министерство с подкрепата на ЕК. Той прогнозира, че нискоквалифицираните работни места ще изчезват напълно. Не са ни необходими работници с елементарни умения, те ще бъдат заместени от роботи, допълни Наков.   Той прогнозира още, че след 20-30 години няма да има професия като шофьор на такси, защото автомобилите ще се движат без шофьори. Ще съществуват и ресторанти без готвачи и сервитьори.   По думите на Наков хората трябва да придобиват повече умения, по-добро и съвсем различно от съществуващото в момента образование, което само възпроизвежда. Ще се появят професии като треньор на роботи, хора, които обучават роботи да станат специалисти по сигурността и други, каза Наков. Той заяви, че трудът и неговите класически форми изчезват.   Според експерта вероятно няма да има нужда и от министерство на труда, защото работа ще има само за висококвалифицираните работници, а хората без работа ще бъдат обслужвани от социалните системи. Вероятно ще има министерство на талантите и министерство на развитие на уменията, така си представям бъдещето, каза Наков.   Според него цифровите умения са като езиковите, като грамотността , те не подлежат на обсъждане, те трябва да са налице.     ", "date": "2018.03.21", "title": "След 20 години няма да има готвачи и таксиджии! Над 85% от работните места ще са такива, които не съществуват в момента"}
{"url": "https://www.blitz.bg/intsidenti/katastrofi/trnovski-taksidzhiya-napravi-zrelishchna-kaskada-na-metri-ot-avtobusna-spirka-snimka_news587694.html", "text": "Таксиметров автомобил се преобърна в центъра на Велико Търново. Инцидентът е станал тази сутрин на метри от спирка на градския транспорт. За щастие, няма пострадали. В жълтата кола не е имало пътници, а шофьорът се е отървал само с уплаха. Той не е успял да заобиколи паркиран пред близката банка автомобил  и е засякъл дясната част на предницата му.  Според очевидци таксито се е качило на капака на немското возило, което е предизвикало обръщането му.    ", "date": "2018.03.21", "title": "Търновски таксиджия направи зрелищна каскада на метри от автобусна спирка (СНИМКА)"}
