{"url": "http://epicenter.bg/article/Utre-na-mnogo-mesta-shte-ima-kratkotrayni-valezhi-i-gramotevichni-buri-/187201/2/0", "text": "През нощта с предимно умерен вятър от северозапад ще прониква хладен въздух. Над Северна България и планинските райони ще се развива купесто-дъждовна облачност и на места там ще има краткотрайни валежи и гръмотевични бури. Това съобщи за Агенция \"Фокус\" Красимир Стоев, дежурен синоптик в Националния институт по метеорология и хидрология (НИМХ).  Утре с до умерен вятър от северозапад, а в източната половина от страната - от североизток, ще продължи да прониква хладен въздух.  Въздушната маса ще е неустойчива и ще се развива купеста и купесто-дъждовна облачност и на много места ще има краткотрайни валежи и гръмотевични бури.  Очакват се локални интензивни валежи и градушки. Температурите ще се понижат и преобладаващите максимални ще бъдат между 28° и 33°.  Над Черноморието също ще се развива купеста и купесто-дъждовна облачност и на места ще превали и прегърми. Ще духа до умерен североизточен вятър. Максимални температури на въздуха: 27-29°. Температура на морската вода е 26-28°. Вълнението на морето ще е 2 бала.  Над планините ще се развива купеста и купесто-дъждовна облачност и на много места ще има краткотрайни валежи и гръмотевични бури. Ще духа умерен, по билата и силен северозападен вятър. Максимална температура на височина 1200 метра около 23°, на 2000 метра – около 15°.   Атмосферното налягане е близко до средното за юли – слабо ще се повиши.  И в петък в следобедните часове в много райони в Западна и Централна България ще превали и прегърми. На отделни места явленията временно ще са интензивни, възможни са и градушки.  През почивните дни ще преобладава слънчево време, около и след обяд с купеста облачност, но вероятността за валежи е много малка. Температурите отново ще се повишават.  ", "date": "2019.07.03", "title": "Утре на много места ще има краткотрайни валежи и гръмотевични бури "}
{"url": "http://epicenter.bg/article/Ivan-Chenchev--S-promenite-v-Izpalnitelnoto-byuro-na-BSP-Korneliya-Ninova-tseli-da-se-obnovi-ekipat-y/187131/2/0", "text": "\"С промените в Изпълнителното бюро на БСП председателят на НС на БСП Корнелия Нинова цели да се  обнови екипът й. Промяната засяга и парламентарната ни група.” Товазаяви пред БСТВ народният представител от ПГ на „БСП за България” Иван Ченчев.   По думите му, с увеличаването на броя на членовете на ИБ Нинова се опитва да разшири обхвата му, защото предстоят изключително важни избори, каквито са местните.   „Всеки има своя ресор, ще отговаря за него и ще дава отчети и пред Националния съвет”, категоричен бе Ченчев. Според него вътрешната опозиция в партията се е свила до изключително малък брой хора. Ченчев допълни, че БСП е свободна партия, в която всеки си изказва свободно мнението, но въпросът е, че се е случвало това да става преди заседание на Националния съвет на партията, пред медиите. „Преди всяко заседание на Националния съвет едни и същи хора критикуваха ръководството преди да се изкажат на форума. Ако първо бяха го направили пред пленума, щеше да им бъде отговорено подобаващо и много от скандалите нямаше да се случат”, отсече депутатът от левицата. „Така стана и с въпроса за финансите на партията. БСП има над половин милион лева в касата си, както бе установено от НС, а другите средства са отишли за кампании и политическа дейност”, информира той.    На въпрос дали дискусията на Националния съвет на партията се доминира от идеологически конфликт, Ченчев беше категоричен, че освен от изказванията на представителите на вътрешната опозиция, не вижда различия в идеологически план. „Всяко едно решение, което касае политика се взима от Националния съвет. Генералните решения, като „Визия за България и „Визия за Европа”- минаха и на Конгрес на партията. По- скоро става дума за субективни причини за различията”, посочи Ченчев.   Депутатът от БСП Иван Ченчев обърна внимание, че е нужна лява политика и в спорта.  Той се аргументира, че в голяма степен, децата в днешно време спортуват на принципа на частното начало.   „Парите, които дават родителите, влизат в джобовете на някои. Децата нямат равен достъп до спорт. Много от площадките и стадионите не предоставят безплатни часове”, обясни Ченчев. Той добави, че спортът трябва да се реорганизира с лява политика на принципа на „отворените врати”.     ", "date": "2019.07.03", "title": "Ченчев:  С промените в Бюрото Нинова цели да се обнови екипа"}
{"url": "http://epicenter.bg/article/BSP-poiska-izslushvane-na-ministrite-na-otbranata-i-na-ikonomikata-za-remonta-na-Su-25-/187133/2/0", "text": "ПГ на „БСП за България“ поиска изслушване на вицепремиера Красимир Каракачанов и министър Емил Караниколов за ремонта на бойните самолети Су-25. Това каза народният представител от ПГ на „БСП за България“ Николай Цонков в процедура по начина на водене в началото на пленарното заседание, предаде репортер на Агенция „Фокус“.  „Повод за процедурата е ремонтът на щурмовите изтребители Су-25. Очевидно има някакъв разнобой в управлението. Има ли такъв, защото министър Каракачанов казва, че има подписан договор от миналата година, има преведени пари по този договор, в същото време г-н Караниколов казва, че този договор не може да бъде изпълнен? Вие, г-жо Караянчева, от Русия казахте, че руски специалисти ще дойдат в България и тук заедно с българска фирма ще ремонтираме изтребителите Су-25. Затова ние от БСП предлагаме да дойдат тук министър Каракачанов и министър Караниколов и заедно с Ваше участие да се изясни този въпрос с ремонта на Су-25“, каза Цонков.  Председателят на парламента Цвета Караянчева посочи, че ще информира двамата министри.  ", "date": "2019.07.03", "title": "БСП поиска изслушване на министрите на отбраната и на икономиката за ремонта на Су-25 "}
{"url": "http://epicenter.bg/article/Borisov--Bolnichnite-stanaha-3-5-mln--nikak-ne-mi-e-priyatno-da-arestuvam-doktori-/187159/2/0", "text": "Премиерът Бойко Борисов предупреди всички медици, които издават болнични, да внимават много, съобщава Нова телевизия. Държавата се е заела с подозрителния им скок на 3,5 млн. през 2019 г. срещу 2 млн. за миналата година.   \"И нещо, което много ме тревожи - болничните са над 3,5 млн. Това е страхотен бич за работодателите. Някой си пълни джобчетата с раздаване на болнични листове. Това са милион и половина повече заболели, което няма как да е истина\", заяви Борисов. В същото време \"големи групи от хора взимат болнични и отиват да берат гъби, ягоди\", недоволства министър-председателят. Данните Борисов изнесе по време на представянето на резултатите за първото тримесечие на 2019 г. от борбата с контрабандата с цигари.  \"Никак не ми е приятно да арестувам доктори и медицински лица, защото всички ги уважаваме, но призовавам да спрат тази практика, защото много сериозно сме се заели\", апелира премиерът, като напомни за акциите срещу измамите с ТЕЛК с коментара: \"Виждате какви безобразия се правят там\".  \"Толкова много искания има за повишаване на доходи и заплати, че всеки лев е важен да влезе в бюджета. Така че, правим го със сърце и душа, защото ни трябват парите\", обобщи Борисов по повод засилените комплексни мерки за борба с незаконната търговия на цигари.    ", "date": "2019.07.03", "title": "Борисов: Болничните станаха 3,5 млн., никак не ми е приятно да арестувам доктори!"}
{"url": "http://epicenter.bg/article/-Krasimir-Valchev--Izpitat-sled-7-klas-pokaza---ima-problem-s-funktsionalnata-gramotnost-na-uchenitsite/187163/2/0", "text": "Изпитът след 7-ми клас показа, че има проблем с функционалната грамотност на учениците. Това каза министърът на образованието и науката Красимир Вълчев на пресконференция във връзка с резултатите от националното външно оценяване след 7-ми клас, предаде репортер на Агенция „Фокус“.   „Ясно е, че тазгодишният випуск не е по-различен от миналогодишния. Ясно е, че системата не е започнала да работи различно. Ясно е, че новите учебни програми, които бяха въведени, не са дали драматични разлики в резултатите“, заяви Вълчев. Той посочи, че проблемите са ясни и не са от днес. „Имаме проблем с резултатите по математика, които са от години. Децата днес много трудно се мотивират да учат математика и природни науки. Но основният фактор за доброто обучение си остава добре мотивираният учител“, каза Вълчев и уточни, че е нужна по-голяма подкрепа и повече квалификация за преподавателите. „Проблемът е с функционалната грамотност – с усилията учениците да придобият умения“, посочи образователният министър. Той посочи, че учителите трябва да полагат повече усилия да работят индивидуално с всяко едно дете. По думите му трябва да се работи повече с децата, при които се забелязват затруднения с учебния материал.  ", "date": "2019.07.03", "title": " Красимир Вълчев: Изпитът след 7 клас показа - има проблем с функционалната грамотност на учениците"}
{"url": "http://epicenter.bg/article/Karakachanov-shte-prisastva-na-demonstratsiya-na-sposobnosti-na-Spetsialnite-sili-/187167/2/0", "text": "Министърът на отбраната Красимир Каракачанов ще присъства на деня за демонстрация на способности с формирования от 68-ма бригада „Специални сили“ в четвъртък, 4 юли 2019 г., на Специализирания учебен център (СУЦ) „Црънча“. Събитието е част от учението за сертифициране на тактическата група за специални операции от състава на Силите за Специални операции (ССО), съобщават от министерството на отбраната.  В учението, което се провежда от 1 до 5 юли на СУЦ „Црънча”, участват около 150 военнослужещи, транспортна и специализирана техника и авиация. По време на него се отработват елементи от всички задачи на ССО, сред които: Военно подпомагане (оказване на военна помощ чрез обучение и съветване на въоръжените сили на приятелска държава); специално разузнаване и наблюдение (операции за издирване, проследяване и потвърждаване на самоличността и местоположението на издирвани терористи и военнопленници); директни действия (операции за залавяне на издирвани терористи и освобождаване на военнопленници). Тактическата група за специални операции ще застъпи в бойно дежурство към Силите за отговор на НАТО от 1 октомври 2019 г.  В деня за демонстрация на способности гостите ще наблюдават действия по неутрализиране на терористи в транспортни средства (автобус) и сгради, освобождаване на заложници, унищожаване на обект, десантиране и различни типове парашутни скокове, демонстративни стрелби и др.  На събитието са поканени министър-председателят Бойко Борисов, представители на висшето държавно и политическо ръководство, висши военни, депутати от 44-ото Народно събрание, представители на местната власт, на Българската православна църква, бивши командири на бригадата и други гости.  ", "date": "2019.07.03", "title": "Каракачанов ще присъства на демонстрация на способности на Специалните сили "}
{"url": "http://epicenter.bg/article/Danail-Kirilov--Shefat-na-zatvorite-shte-bade-osvoboden-ot-dlazhnost/187169/2/0", "text": "Това обяви министърът на правосъдието Данаил Кирилов, предаде БТВ. Кирилов заяви, че    Припомняме, сега затворите се ръководят от Васил Миладинов. Той бе назначен след като предшественикът му - Свилен Цветанов подаде оставка и стана зам.-шеф на затворите след бягството на двамата осъдени - Радослав Пелов и Владимир Стефанов. По-късно Пелов бе застрелян.  Преди да отиде в ареста,    При всички положения има какво да се подобравя, защото все пак е арест и той е строен в социалистическа България, отбеляза правосъдният министър и допълни, \"Аз дишах спокойно въздух там и нямаше проблем в тази посока, но това не означава, че не трябва да се търсят промени\", обясни той.  . Кирилов поясни, че в килиите на арестантите се използвала течаща вода за охлаждане и случаи,    На въпрос дали е чел доклада на Българския хелзински комитет (БХК) и какво му е отношението към него, Кирилов заяви, че е получил поне 7-8 писма от комитета по отделни случаи за отделни затворници. Цялостното изследване обаче все още не го е получил.  Освен условията за арестантите, условията на работа на надзирателите също са проблем.  Припомняме, през април 2018 г. двама надзиратели от затвора в Белене осъдиха ГДИН за грубо нарушаване на трудовите им права.  В края на март 2018 г. стана ясно, че правителството ще удовлетвори част от исканията на надзирателите.  С 15 млн. лв. от бюджета ще бъдат удовлетворени исканията на синдикатите за поетапно увеличаване и изравняване на заплатите на надзирателите с тези на колегите им в МВР, заяви тогавашният правосъден министър Цецка Цачева след заседание на Министерски съвет.  Премиерът Бойко Борисов обеща допълнително пари на среща със синдиката, на която участва и министър Цачева.  Надзирателите протестираха многократно и заплашиха с жива верига да негодуват пред резиденция Бояна, за да привлекат международно внимание.  Припомняме, след дългите полицейски протести в страната - национални и регионални, премиерът Бойко Борисов разпореди да бъдат пренасочени 100 милиона лева за възнаграждения на полицаите.  Това е и една и от причините надзирателите също да искат по-високи заплати. Според тях не е справедливо полицейските заплати да се повишават, а тези на надзирателите - не.    ", "date": "2019.07.03", "title": "Данаил Кирилов: Шефът на затворите ще бъде освободен до края на деня"}
{"url": "http://epicenter.bg/article/Pochina-bivshiyat-ministar-na-mashinostroeneto-inzh--Toncho-Chakarov/187170/2/0", "text": "На 2 юли 2019 на 86-годишна възраст внезапно почина бившият министър на машиностроенето инж. Тончо Чакъров. Това съобщиха роднини на инж. Чакъров.  Поклонението ще се състои на 6 юли от 11.30 часа в ритуалната зала „Дом Покойник“ на Централните софийски гробища.  В периода 1973 – 1977 инж. Тончо Чакъров е назначен за министър на машиностроенето и металургията, а след това през 1981 – 1984 за министър на машиностроенето и електротехниката.  Между 1984 и 1985 е първи заместник-министър на машиностроенето и член на Министерският съвет. През 1985 за една година е назначен за министър на металургията.  ", "date": "2019.07.03", "title": "Почина бившият министър на машиностроенето инж. Тончо Чакъров"}
{"url": "http://epicenter.bg/article/Mladen-Marinov-patuva-za-GKPP--quot-Kulata-quot--zaradi-ogromnite-zadrastvaniya-na-granitsata-/187168/3/0", "text": "Министър Младен Маринов пътува към ГКПП „Кулата“. Това съобщиха от пресцентъра на МВР.  Там той ще инспектира действията на служителите на „Гранична полиция“ във връзка с натоварения трафик на пункта.  Очаква се към 17.00 часа министърът да даде кратки изявления.  През последните седмици, особено в почивните дни, се образуваха километрични опашки от автомобили, пътуващи за Гърция. Хората чакаха с часове в жегите, за да преминат границата.  Според граничните власти основната причина е увеличеният пътникопоток на автобуси и леки автомобили - с 25% повече спрямо 2018 г.  Според главен комисар Светлан Кичиков, директор на ГД „Гранична полиция“, обработката на един автомобил отнема не повече от 30 секунди.  \"Бави ни това, че хората не винаги са си приготвили необходимите документи за преминаването през граничния пункт“, посочи той пред Агенция \"Фокус\" преди дни.  Особени трудности създавали декларациите за пътуване на деца само с единия родител. Не всички носели копия от тях, което налагало да се правят копия на място, заяви Кичиков.  ", "date": "2019.07.03", "title": "Младен Маринов пътува за ГКПП \"Кулата\" заради огромните задръствания на границата "}
{"url": "http://epicenter.bg/article/Tsenata-na-toka-za-biznesa-skochi-s-203-/187125/4/0", "text": "Шокиращ скок на цената на тока за бизнеса. Увеличението е с 203% в сравнение с цените от миналия петък. На българската борса мегаватчас в категорията е 196 лева, съобщава Нова телевизия.  Само за сравнение цената в Европа е 70 лева за мегаватчас, което е близо 3 пъти по-евтино, отколкото у нас. Днес индустриалците ще поискат отново оставката на шефа на НЕК Петър Илиев. Те го обвиняват в лобизъм, като дори посочват, че умишлено влияе на цените в полза на голям играч на енергийния пазар. ", "date": "2019.07.03", "title": "Цената на тока за бизнеса скочи с 203%!"}
{"url": "http://epicenter.bg/article/Global-Times--Kitay--Balgarskiyat-prezident-ima-golemi-ochakvaniya-za-kitaysko-balgarskite-otnosheniya-/187142/11/34", "text": "Българският президент има големи очаквания за китайско-българските отношения, пише китайското англоезично издание Global times, като представя интервю с българския президент Румен Радев,    По покана на президента на Китай Си Дзинпин българският президент Румен Радев е на посещение в Китай от 1 до 5 юли, по време на който той присъства на 13-ия летен международен икономически форум. Традиционното приятелство между двете страни продължава да се засилва. Понастоящем двете страни поддържат тясно сътрудничество на всички нива, като постигат забележителни резултати в сътрудничеството в области като икономиката, търговията, селското стопанство и задълбочаването на обмена между хората и културата, като дават добър пример за сътрудничество между страните отношения.     2019 г. е наистина благоприятна година за българско-китайските отношения. България е втората страна в света, която установи дипломатически отношения с Китайската народна република. Първи е Съветският съюз, който вече не съществува. Ние шеговито, но и гордо казваме, че България трябва да се счита за първата страна, признала Китайската народна република.  По случай тази прекрасна годишнина планираме много дипломатически, икономически, културни и академични събития през цялата година, както в България, така и в Китай. Тази година имаме особено динамичен политически диалог на високо равнище. Много съм благодарен на президента Си Цзинпин за любезното му покана за това държавно посещение на български президент в Китай, което е първото след пет години. Това е признание за значението, което България и Китай отдават на отношенията си, което, надяваме се, ще стимулира развитието на взаимноизгодното сътрудничество между двете страни във всички сфери.  Надяваме се да повишим имиджа на България в Китай чрез многобройните български събития, планирани тук да отбележат годишнината с изложби и концерти. Чрез тези събития се надяваме нашите китайски приятели да научат повече за нашата богата история, култура и традиции. България е приятелска страна, предлагаща отлични възможности за бизнес, инвестиции, пътувания, проучване и истински и доверен приятел на Китай в Европа.     Искрено поздравявам президента Си Цзинпин и китайския народ за тази историческа годишнина. Това, което Китай постигна в своето развитие през последните десетилетия в областта на икономиката, обществото, технологиите и намаляването на бедността, е забележително. Политиките на реформа и отваряне към света не само са направили Китай втората по големина икономика в света, но и водещ световен фактор и технологична сила. Те също така значително трансформират живота на стотици милиони хора и ги издигат на ново ниво на развитие с възможности. За гражданите на Европа и за Европейския съюз е много важно Китай да продължи да се развива стабилно по пътя на реформите и отварянето, като фактор за мир, стабилност и развитие в света и региона. Мирното израстване на Китай в съответствие с принципите на Хартата на ООН и Световната търговска организация (СТО) е от голямо значение и има значително положително въздействие върху международната общност.  За нас икономическият растеж на Китай също означава увеличени възможности за търговия и инвестиции на двустранно равнище. Ще приветстваме много по-силно присъствие на китайския бизнес, инвестиции и технологии в българската икономика. България се превръща във важен център на културата, промишлеността, логистиката и ключовия енергиен транзитен център. Пет от 10-те паневропейски транспортни коридора преминават през нашата територия. Членството в ЕС, политическата и фискална стабилност, развитата инфраструктура и комуникации, както и благоприятните бизнес условия, включително ниският корпоративен данък от 10%, засилват позицията на България като основен мост между Европа и Азия. Ние сме отворени за азиатски инвеститори, целящи да получат достъп до огромния европейски пазар, Югоизточна Европа, Близкия изток, Северна Африка и Централна Азия. България отдава особено значение на пълното спазване на нормите и регламентите на ЕС, включително откритост, равни условия, устойчивост, прозрачност и т.н. в икономическите си връзки с всички партньори, включително Китай. Бизнес модели, основани на пазарната икономика, като публично-частно партньорство, концесии, финансиране на проекти и др. са отворени за китайските партньори. Щастливи сме, че китайските компании участват в различни проекти в България самостоятелно или в сътрудничество с български, европейски и други компании.  Бих искал да приканя китайската бизнес общност да разгледа България като страна с големи възможности и приятелски и бизнес ориентирани централни и местни власти.     Селското стопанство е наистина обещаваща и важна сфера на сътрудничество с огромни възможности. Имаме ясна и категорична връзка между интересите в тази сфера. България има богати традиции в селското стопанство, както и в производството и преработката на висококачествени селскостопански продукти и храни, които могат да задоволят вкусовете на китайските потребители. Работим в тясно сътрудничество с китайските власти, за да улесним и подобрим достъпа до пазара на български селскостопански и хранителни продукти.  България е дом на произхода на продукти като кисело мляко, розово масло и продукти от розово масло. Тя е и традиционен производител на висококачествени вина на разумни цени, както и пресни и консервирани плодове и зеленчуци. Сега нашите вкусни череши и кайсии са в сезона. Можем да предложим толкова много на китайските потребители, включително и на пазара на биологичните продукти. България е страната от ЕС, където земеделските зони за производство на биопродукти покриват най-голямата част от територията й в сравнение с всички други страни от ЕС.  В рамките на Инициативата за сътрудничество между Китай и страните от Централна и Източна Европа, \"17 + 1\", България е страната домакин на много активен център за насърчаване на сътрудничеството в селското стопанство. В сътрудничество с български и китайски университети и институции на места като Шанхай, Нингбо, Шенжен, центърът е създал демонстрационни зони за селското стопанство и мрежи за електронна търговия, отворени за всички страни, участващи в инициативата. Демонстрационните зони са само началото. Те ще помогнат на компаниите от двете страни да идентифицират своите интереси, потенциал и да разработят варианти за бъдещо сътрудничество.  Първият демонстрационен център за електронна търговия, който е част от демонстрационната зона за земеделско сътрудничество между Китай и ЦИЕ, бе открит през февруари тази година в Пловдив, втория по големина град в България и основна връзка с транспортните маршрути, свързващи София и Истанбул, с динамичен местен икономически растеж. Надяваме се, че в други градове в България и страните от ЦИЕ скоро ще последват повече такива зони, показвайки огромния потенциал на селскостопанската търговия.     Считам инициативата „Пояс и път“ като много важна стратегическа концепция, не само за Китай и неговата връзка с външния свят, но и за всички страни обвързани с Инициативата ПиП, включително Европа, страните от ЦИЕ и България като добра. България е подписала меморандума за разбирателство за ПиП през 2015 г. Вярваме, че за оптимални резултати в нашия регион ПиП трябва да се развива в синергия със съществуващите връзки, транспортни и логистични платформи като Трансевропейската транспортна мрежа, Стратегията за свързване между ЕС и Азия и платформата за свързване между ЕС и Китай. Ние разглеждаме ПиП като добра възможност за засилване на връзката между Европа и Азия и за привличане на инвестиции в нашата икономика. Бихме искали да видим повече практически резултати във всички сектори на Инициативата - енергетика, транспорт, инфраструктура и човешки контакти. За нас е важно проектите на ПиП да бъдат финансово, екологично и социално устойчиви и да се прилагат в съответствие с принципите на откритост, прозрачност и равнопоставеност.  Преките инвестиции на Китай в България са все още доста малки, много по-малки от това, което бихме искали да видим. Въпросът, който зададохте за \"капана на дълга\", не се прилага в никакъв случай за нас. Освен това, тъй като е част от семейството на ЕС и има много стабилна фискална политика, България има много стабилна и предвидима финансова система.     ПиП е дългосрочна програма, която не е ограничена по време и обхват. България постави на масата за нашите китайски партньори редица възможни проекти в енергийния сектор, транспорта, пристанищната и железопътната инфраструктура, електрическия транспорт, селското стопанство и др. Ние очакваме да видим как съответните китайски институции и компании проучват и работят за изпълнението на тези проекти. Някои от тях имат много видимо регионално значение.  Туризмът е много перспективна област на сътрудничество. Тази година България създаде центрове за кандидатстване за визи в 15 големи китайски града, за да улесни процеса. Наскоро в Пекин бе създаден център за насърчаване на туризма в България като част от подобни центрове в други градове. Опитваме се да убедим нашите китайски партньори да обмислят откриването на директен полет до София и някои други градове на Балканите. Новото международно летище Пекин Даксинг предлага отлични възможности за разширяване на въздушните връзки между двете страни.  България има отлични съоръжения и бази за зимни спортове. Ние сме отворени за сътрудничество с Китай в областта на зимните спортове като част от подготовката за Зимните олимпийски игри 2022 в Пекин.     Създаването в София на Глобалния партньорски център (ГПЦ) в рамките на инициативата \"17 + 1\" е насочено към насърчаване на по-нататъшното развитие на ЦИЕ с сътрудничеството на Китай съгласно нормите и регламентите на страните от ЦИЕ, ЕС и Китай. Когато направих предложение на премиера на страната Ви Ли Къцян по време на нашата среща през май 2018 г., той веднага прие идеята, след като възприе изключителната стойност на такава структура.  България е активен участник в инициативата \"17 + 1\" и, както знаете, успешно беше домакин на срещата на върха в София през юли 2018 г. Вярваме, че инициативата има голям потенциал за засилване на сътрудничеството, особено в областта на икономиката. За да видим осезаеми икономически резултати, особено в областта на икономиката, е важно да задълбочим нашето възприемане за съответните правила и регулации, бизнес средата и възможностите за търговия, инвестиции и туризъм. Ето защо по време на посещението на премиера Ли в България ние предложихме да създадем ГПЦ в България като инструмент за подпомагане на бизнеса в страните от ЦИЕ и Китай с познания по тези въпроси.  Центърът е мозъчен тръст, ръководен съвместно от Института по маркетинг към Министерството на икономиката и Китайския институт за международни изследвания към Министерството на външните работи на Китай в партньорство с Института за икономически изследвания към Българската академия на науките. Центърът предоставя интелектуална подкрепа за сътрудничество в рамките на инициативата \"17 + 1\" чрез институционално сътрудничество на съответните институции и организации на мозъчните тръстове, с цел задълбочаване на комуникацията и взаимното разбирателство между страните от ЦИЕ и Китай. Центърът планира да организира обучителни и консултантски дейности и обмен за насърчаване на сътрудничеството в областта на търговията, инвестициите, инфраструктурата и др. и да помогне на различни участници във формата \"17 + 1\" да разберат по-добре законодателството на ЕС, страните от ЦИЕ и Китай. ГПЦ може да предоставя съвети за изпълнението на проекти, да създава мрежа от контакти между институции, търговски и бизнес асоциации, предприятия от страните от ЦИЕ и Китай и да улеснява бизнес контактите.  Надяваме се, че центърът ще допринесе за още по-силни икономически връзки, повече китайски инвестиции и туристи в България и региона, както и повече български и европейски продукти на китайския пазар.   ", "date": "2019.07.03", "title": "Global Times (Китай): Българският президент има големи очаквания за китайско-българските отношения "}
{"url": "http://epicenter.bg/article/Georgi-Markov--Kak-Merkel-pochna-s-Kol-i-svarshi-s-Timermans-Soros-/187145/11/33", "text": "  Няма как в юбилейната 2019 г. да не върнем лентата в 1989 г., когато Източна Европа се сбогува с комунизма. Не можем да не си спомним 10-милионната \"Солидарност” на легендата Лех Валенса в Полша, нежна­та революция през ноември на великия Вацлав Хавел на \"Вацлавски намести” в Прага, както и речта на Виктор Орбан на 16 юни на площада на героите в Будапеща, когато призова за свободни избори и напускане на съветските танкове от родината му.   През септември 1989 г. падна първата тухла от Берлинската стена в Унгария, когато унгарското правителство преряза телената гранична ограда и хиляди източногерманци, събрали се в унгарската столица, минаха в Австрия. След масови протести и възгласи: \"Ние сме народа” в Дрезден и Лайпциг на 9 ноември, падна и самата Берлинска стена. Свалиха я източногерманците, докато Кол и Геншер са на посещение в Пол­ша.     Това, разбира се, не е пречка, младата германка през декември 1989 г. да се включи в демократичните промени и със своите небесноси­ни очи да стане любимка на Великия обединител на Германия - Хелмут Кол. Младата източногерманка толкова му влиза под кожата, че макар и твърде млада, става негов министър на жените и младежта още през 1989 г.     През 2000 г. Меркел е вече шеф на ХДС, а през 2005 г. става първата жена канцлер на Германия. И така до днес. Шеметна кариера.   Как стана така, че на 30-тата година от демократичните промени рожбата на Хелмут Кол, издигна за председател на Европейската комисия социалиста Тимерманс, най-близкия човек на Сорос всред Брюксел­ските чиновници. Защо предаде ЕНП и сънародника си Вебер, след срещата в Осака, която наблюдавах по унгарската телевизия, със загубилия изборите на Евровота, френския президент Макрон, с търсещия си вече работа Доналд Туск /в Полша той е презрян от партията Право и справедливост на Качински/ и испанския премиер Педро Санчес /Санчес победи на изборите, но не можа да направи кабинет без популистите, както ги наричаше, от „Подемос“ и някой и друг сепаратист/.       1.  и европейските институции тя покани над 1 милион ислямски преселници в Германия с безумните думи: „Елате, ще се справим!“. Последваха  и селфита с така наречените мигранти.  2.  , я послушаха и поощрени нанесоха удар на една от най-важните европейски ценности - реда и законността. Нарушени бяха границите на десетки суверенни европейски държави. Ислямистите не се легитимираха на КПП-та и не бяха проверени за оръжие. Те бяха де факто признати за първа категория граждани, за разлика от европейски, които киснеха по опашки по летища и магистрали.  3.  . Бяха премазани християни на Коледния базар в Берлин. Малтретирани бяха хиляди европейки и германки в Новогодишната нощ в гр. Кьолн /само жалбите са 1200/. Полицията бездействуваше. Медиите дни наред криеха. Препоръката на кметицата бе жените да стоят далеч от мьжете. Случи се най-страшното. В гр. Кандел малолетната Мия бе заклана на публично място от поканения мигрант, афганистанеца Абдула. Кланета имаше и в Кемниц, Фрайбург, Дрезден.  въпреки тяхното желание и въпреки нежаланието на самите мигранти. Идеята за така наречените квоти бе наложена на Европейската комисия , но срещна съпротивата на Вишеградската четворка. Каните ги у дома, а ги пращате на обяд в комшиите, каза с ирония чешкият президент Земан.   от Втората световна война, повлечена бе надолу и \"сестринската” партия от Бавария ХСС, която за първи път от войната слез под 40%.  .  5. , Очевидно миграцията на ножа ще заплашва всекидневно живота и здравето на германците.  , която проби в дясно ХДС и ХСС. Формацията Алтернатива за Германия има вече 100 депутата в Бундестага и представители във парламентите на всички германски провинции, постигна двуцифрен резултат на евровота. Алтернатива за Германия е вече, ПЪРВА ПОЛИТИЧЕСКА СИЛА В ИЗТОЧНА ГЕРМАНИЯ. Бившето ГДР не харесва политиката на канцлера. Германия е политически разделена.   със славно минало се смъкна на комичните 15%. Лидерката Андреа Налее подаде оставка. ГЕРМАНСКИТЕ СОЦИАЛИСТИ СЛЕДВАТ СЪДБАТА НА ФРЕНСКИТЕ  .   Е, това се казва християндемокрация! Самата Меркел за камуфлаж бе против.  . НО ПРИ НОВИ ИЗБОРИ ТРИТЕ ПАРТИИ ХДС, ХСС и СОЦИАЛДЕМОКРАТИТЕ ЩЕ СА ПОД 40%. Това е политическо земетресение в Германия.  , с надежда, че ПЕС ще вразуми коалиционния партньор в ляво. Затова се въздържа при гласуването за шеф на еврокомисията и то за министър от нейната партия и правителство. Достолепната Урсула фон дер Лайен.   Така трябва - политическа коректност към канцлера на такава велика страна като Германия и то дама.   в резултат на което загинаха и ще гинат невинни хора. Фразата „Елате, ще се справим!“ няма как да бъде забравена.   ", "date": "2019.07.03", "title": "Георги Марков: Как Меркел почна с Кол и свърши с Тимерманс/Сорос"}
{"url": "http://epicenter.bg/article/Makron--Ne-tryabva-da-stavame-zalozhnitsi-na-Velikobritaniya/187127/7/0", "text": "Европа не трябва да се страхува от Брекзит без сделка. Това заяви френският президент Еманюел Макрон, но предупреди, че ако новото правителство на Великобритания поиска удължаване на срока след 31 октомври, то ще трябва да предостави нови аргументи, за да го оправдае, съобщава БТА.  \"Смятам, че не би трябвало да се страхуваме от най-лошия сценарий, излизането на Великобритания от ЕС без споразумение, в противен случай ще се окажем заложници на противоположната страна\", заяви Макрон на пресконференция в Брюксел след срещата на Европейския съвет.  Той напомни, че отговорността за подобен ход на събитията в крайна сметка ще носи Великобритания. \"Защото до последната секунда британското правителство има възможност да се откаже от използването на член 50 от Договора за ЕС и да реши да не напуска Съюза\", добави френският президент. ", "date": "2019.07.03", "title": "Макрон: Не трябва да ставаме заложници на Великобритания"}
{"url": "http://epicenter.bg/article/Krasen-Kralev--Vseki-chetvarti-balgarski-sportist-ot-sastezatelite-ni-v-Minsk-se-varna-s-medal-/187150/8/0", "text": "Представянето на България на Европейските игри в Минск е в резултат на сериозна работа, а не на късмет. Изпратихме 85 атлети, които се състезаваха в 15 вида спорт. Имаме 18 медала, спечелени от 22 спортисти – това означава, че всеки четвърти от състезателите ни се е върнал с медал. Това каза министърът на младежта и спорта Красен Кралев в сутрешния блок на „Нова телевизия“. Той изтъкна, че това е наистина голям успех предвид резултатите на първите игри преди четири години, когато страната ни е участвала със 127 атлети и са спечелени 10 медала, съобщават от пресцентъра на ММС.  „Новите спортове, които ни донесоха медали тази година, са боксът, художествената гимнастика, джудото и каратето. Това са четири олимпийски спорта, които се върнаха с общо 10 медала“, каза Кралев.  Спортният министър коментира, че специално за женския бокс и борба преди няколко години са отделени допълнително средства, с които да се стимулират клубовете, развиващи тези спортове. По думите му, за разлика от преди четири-пет години, женската борба вече печели по няколко медала на всяко първенство и то с различни състезателки.  „Вече имаме школа на световно ниво. Миналата година имахме три европейски шампионки в женския бокс. Няколко от състезателките ни влязоха в световния елит“, подчерта Красен Кралев.  Според министър Кралев джудистът Ивайло Иванов е един от най-талантливите ни спортисти и е изключително силен в категорията, в която се състезава. По думите на спортния министър Иванов се представя впечатляващо в последната половин година и това се дължи и на добрата му работа с новото ръководство на Българската федерация по джудо.  България е една от страните, които дава много високи премии за медал от олимпийски игри, обясни Красен Кралев. Относно премирането на медалистите от игрите в Минск спортният министър коментира, че боксьорът Даниел Асенов и джудистът Ивайло Иванов ще получат премии като за европейско първенство, защото спортовете, в които се състезават, имат такъв статут. За сребърен медал те ще получат по 10 000 лева.  „Има много държави, които не дават премии за медали от европейско първенство. Ние даваме. За световно първенство сумите са по-високи, а за олимпийските игри са изключително високи – там златен медал е оценен на 250 000 лева. Според мен премирането е добро. За Европейските игри първото място се премира с 6000 лв“, посочи още той.  Министърът на младежта и спорта коментира и казуса със спортните имоти в Борисовата градина като подчерта, че няма да има разширяване на обектите извън сегашната им територия. Кралев бе категоричен, че със Столична община и кмета Фандъкова имат пълно разбирателство по тази тема.  Той обясни, че Министерство на младежта и спорта (ММС) е подало възражение срещу проекта на Подробен устройствен план (ПУП), защото е допусната сериозна грешка от страна на архитектите. Спортните имоти в парка, които са собственост на държавата, са включени в няколко урегулирани поземлени имоти, в съсобственост с частни имоти. ММС предлага всеки спортен обект в Борисовата градина да е независим от останалите обекти.  В проекта е допусната грешка и относно предвидения тип реконструкция – невъзможно е с лека реконструкция стадион „Българска армия“ да стане модерно европейско съоръжение, както е предвидено. Намерението на ММС и ръководството на ЦСКА включва изграждането на нови трибуни и нови козирки, в рамките на сега съществуващата част, коментира още Красен Кралев.  ", "date": "2019.07.03", "title": "Красен Кралев: Всеки четвърти български спортист от състезателите ни в Минск се върна с медал "}
{"url": "http://epicenter.bg/article/Brat-Pit--Naistina-vyarvam--che-aktyorskata-igra-kato-tsyalo-e-za-po-mladite-mazhe/187137/10/100", "text": "  Брад Пит доказа, че изглежда по-добре от всякога на 55-годишна възраст, позирайки за корицата на последния брой на изданието GQ Australia и сподели някои интересни мисли за разликата между по-младия и по-възрастния мъж.    В привличащата погледа снимка Брад позира в кафява тениска върху бяла риза с дълги ръкави и черни панталони. Той леко се усмихва на камерата, докато я гледа с привлекателните си сини очи. Интервюто му за списанието е също толкова привлекателно, колкото и снимките към него, а една от най-изненадващите части е тази, в която Брад говори за това как напредва в актьорската и продуцентска професии.    , признава той в интервюто.  , казва Брат Пит.   Брад е известен като актьор, но също така е собственик на компанията \"Plan B Entertainment” и е прекарал последните няколко години зад камерата като продуцент и режисьор.   Източник: Канал 3", "date": "2019.07.03", "title": "Брат Пит: Наистина вярвам, че актьорската игра като цяло е за по-младите мъже"}
{"url": "http://epicenter.bg/article/Pochina-Liy-Yakoka---quot-bashtata-quot--na-legendarniya--quot-Ford-Mustang-quot-/187147/10/100", "text": "  Якока започва кариерата си в автомобилната индустрия през 1946 г. във \"Форд Мотор Къмпани”. Той е признат за водещ инженерния екип, който разработва и създава първата версия на емблематичния автомобил \"Форд Мустанг” през 1964 година.   През 1970 г. Якока става главен изпълнителен директор на \"Форд”, преди да бъде уволнен от Хенри Форд II около 8 години по-късно.   След това Лий се присъединява към \"Крайслер” и става главен изпълнителен директор на компанията. Той стана популярен във всяко американско домакинство, участвайки в серия от телевизионни реклами на \"Крайслер” с фразата:  .   Президентът на САЩ Роналд Рейгън назначи Якока за председател на Комисията за възстановяване на Статуята на свободата през осемдесетте години на миналия век, възлагайки му задачата да събере средства.    Източник: Канал 3", "date": "2019.07.03", "title": "Почина Лий Якока, \"бащата\" на легендарния \"Форд Мустанг\""}
{"url": "http://epicenter.bg/article/Dzheyms-Franko-svidetel-po-deloto-za-kleveta-na-Dzhoni-Dep-sreshtu-bivshata-mu-sapruga-Ambar-Hard/187149/10/100", "text": "Джеймс Франко ще се яви като свидетел по делото на Джони Деп срещу бившата му съпруга Амбър Хърд, съобщава \"Контакт мюзик“, цитиран от Канал 3.   Актьорът трябва да даде показания пред адвокатите на звездата от \"Карибски пирати“, заради видео, на което се вижда как се прегръща с тогавашната съпруга на колегата си в асансьор. Според защитниците на Хърд, ден след като е направен записът, Деп е ударил актрисата и насинил окото й. Адвокатите на Деп са призовали и бившето гадже на Амбър – милиардерът Илон Мъск, тъй като имат доказателства, че той е видял актрисата по това време и тя не е имала синина на лицето. 56-годишният актьор съди бившата си съпруга за клевета и я обвинява в умишлени преструвки и измислени наранявания, които тя твърди, че звездата й е причинила по време на брака им.", "date": "2019.07.03", "title": "Джеймс Франко свидетел по делото за клевета на Джони Деп срещу бившата му съпруга Амбър Хърд"}
{"url": "http://epicenter.bg/article/Zapochvat-izslushvaniyata-na-kandidatite-za-generalen-direktor-na-BNT/187120/2/0", "text": "В Съвета за електронни медии започват изслушванията на кандидатите за генерален директор на Българската национална телевизия. Допуснатите за изслушване кандидати са шестима. Решението си за това кой ще бъде новият генерален директор на обществената телевизия членовете на медийния регулатор ще обяват на 5-и юли, петък.  Шестимата кандидати за поста са сегашният изпълняващ длъжността Емил Кошлуков, Сашо Йовков, Никола Тодоров, Явор Симов, Сашо Диков и Стоил Рошкев. Първоначално кандидатите бяха 8, но от надпреварата бяха отстранени Кръстьо Вапцаров и Радослав Главчев, припомня БНР.  Изслушванията започват днес, като те се провеждат съгласно входящия номер на кандидатите в процедурата, подадено в СЕМ. Днес ще бъдат изслушани Сашо Йовков, Никола Тодоров и Явор Симов.", "date": "2019.07.03", "title": "Започват изслушванията на кандидатите за генерален директор на БНТ"}
{"url": "http://epicenter.bg/article/slanchevo--maksimalnite-temperaturi-shte-sa-mezhdu-34-i-39-/187121/2/0", "text": "Днес ще бъде слънчево, около и след обяд горещо. Това съобщиха за Агенция „Фокус“ от Националния институт по метеорология и хидрология. Максималните температури ще бъдат между 34 и 39°.   По-късно след обяд над северните и планинските райони ще се образуват купести облаци, на отделни места и купесто-дъждовни и ще превали краткотраен дъжд. Възможни са локални гръмотевични бури и градушки. Вятърът ще е слаб от северозапад, в източните райони от юг-югоизток. По Черноморието ще бъде слънчево и горещо. Ще духа характерен бриз. Максималните температури ще са 30-33°. Температурата на морската вода е 26-28°. Вълнението на морето ще е 2-3 бала.   Над планините ще е предимно слънчево. След обяд ще се развива купеста облачност, а до полунощ на места ще превали и прегърми. Вятърът ще е слаб, предимно от изток-североизток, привечер ще се ориентира от север-северозапад. Максималната температура на височина 1200 метра ще е около 29°, на 2000 метра – около 22°. Атмосферното налягане ще е близко до средното за месеца.    ", "date": "2019.07.03", "title": "Слънчево, максималните температури ще са между 34 и 39°"}
{"url": "http://epicenter.bg/article/V-petak-izticha-srokat-za-kandidatstvane-v-gimnaziite-sled-7-klas/187126/2/0", "text": "Резултатите от тазгодишното националното външно оценяване на учениците от 7 клас ще представи днес Министерството на образованието и науката. На него се явиха над 61 хиляди ученици от цялата страна, които на 17 юни държаха изпит по български език и литература, на 19 юни – по математика, а на 21 юни – по избран от тях чужд език.  От днес до петък е срокът за кандидатстване след 7 клас в профилираните и професионални гимназии. За първи път кандидатстването за класиране в гимназиите ще е изцяло електронно. То може да се направи както от вкъщи, така и в училищата-гнезда.  Учениците могат да кандидатстват в неограничен брой училища. Всяка желана паралелка трябва да бъде вписана като отделно желание. При кандидатстването се посочват областта, града, училището и специалността, в която учениците искат да продължат образованието си.  Максималният брой точки, с които могат да кандидатстват учениците, е 500. 400 от тях са от националното външно оценяване, провело се миналия месец. Останалите точки са от свидетелството след 7 клас.  След като бъде обявено първото класиране, учениците могат да се запишат в учебното заведение, за което са класирани или да продължат на второ класиране, без да имат право да разместват желанията си. На третото класиране желанията могат да бъдат пренаредени в зависимост от останалите свободни места.  2499 паралелки са заложени в държавния план-прием след 7 клас. 57 на сто от тях са професионални, а останалите-профилирани. ", "date": "2019.07.03", "title": "В петък изтича срокът за кандидатстване в гимназиите след 7 клас"}
{"url": "http://epicenter.bg/article/Plamen-Dimitrov--Dohodite-tryabva-da-rastat-pone-s-10-15--na-godina/187128/2/0", "text": "\"Ние питаме доста години докога ще сме най-бедни в Европа. Не сме престанали да предлагаме мерки за подобряване на живота на хората. През последните 5 години сме успели да увеличим заедно с бизнеса между 8 и 15% заплатите и средна заплата 1200 лева – все още 70% от българите получават заплащане, което е по-ниско от това\". Това каза председателят на КНДБ Пламен Димитров в ефира на БТВ.  „Миналата година успяхме да договорим заедно с премиера Бойко Борисов 10% увеличение на заплатите в публичния сектор, увеличи се максималния осигурителен доход и таванът на пенсията стана 1200 лева, около 40 милиона повече за енергийни помощи“, даде пример той.  „Не стана ясно с каква цел се предлага намаляването на ДДС на храните. Нека да не лъжем хората, с тази мярка няма да паднат цените. Много хлебопроизводители казват, че са стигнали предела на разходите си, това ще е глътка въздух за тях“. Димитров предложи да се намали облагаемият данък на доходите. „Това е мярката, която ще остави пари в хората. Трябва да намаляваме косвените данъци, но е нужно да има дебат за това“.  „От 12 години предлагаме да се увеличи цената на нощния труд. Поне с едно левче да се увеличи. Заплатите трябва да се увеличават. Цените ще растат и занапред. Доходите трябва да растат поне с 10-15% на година, за да догоним европейците“, убедени са от КНСБ.  В момента доплащането на час за нощен труд е 25 стотинки, което по думите на Дмитров е абсурдно. Той даде за пример колективните договори, които засега покриват около 30% от работещите – в тези случаи заплащането на нощния труд било по-високо.  От КНСБ призоваха министър Горанов да се вслуша в тях и да се промени заплащането на нощния труд.  ", "date": "2019.07.03", "title": "Пламен Димитров: Доходите трябва да растат поне с 10-15% на година"}
{"url": "http://epicenter.bg/article/Petar-Vitanov--S-imeto-na-Stanishev-po-skoro-se-spekulirashe/187129/2/0", "text": "С името на Сергей Станишев за председател на Европейския парламент по-скоро се спекулираше, неговата кандидатура не е обсъждана в групата на социалистите. Те възразяват остро на сделката, която се подготвя. Това коментира българският евродепутат Петър Витанов (БСП). Ангел Джамбазки заяви, че се води срамен пазарлък, без идейност и политически разговор. Той заяви, че няма хора от Централна и Източна Европа на ръководни постове. Андрей Ковачев (ГЕРБ/ЕНП) заяви, че има компромис, от който никой не е доволен. Социалистите не ни подкрепиха в демократичната процедура за водещи кандидати. По думите му ЕНП са спечелили евроизборите и е трябвало Манфред Вебер да бъде подкрепен за председател на Европейската комисия. Илхан Кючюк (ДПС/\"Обнови Европа\") заяви, че транснационалните листи не са приемливи за малките държави. Има смисъл да се разговаря за това кой ще е председател на ЕК - ако има ясно изявена кандидатура, но и транснационални листи. Манфред Вебер не изложи своята визия за Европа. В него не видяхме кандидата, който ще реши проблемите на Европа, допълни Кючюк. Източник БНТ", "date": "2019.07.03", "title": "Петър Витанов: С името на Станишев по-скоро се спекулираше"}
{"url": "http://epicenter.bg/article/Valeri-Simeonov--Pri-izvezhdane-kucheto-tryabva-da-ima-namordnik---vkashti-da-hape--kogoto-si-iska-/187136/2/0", "text": "При извеждане кучето трябва да има намордник - вкъщи да хапе, когото си иска. Това каза лидерът на НФСБ Валери Симеонов по време на обсъждане на промените в Закона за ветеринарномедицинската дейност, предаде репортер на Агенция „Фокус“. Според Симеонов промените са навременни и НФСБ ще подкрепи измененията на първо четене, но ги определи като плахи.  „С такива плахи промени нищо друго няма да се постигне освен известно време темата да бъде коментирана по медиите, известно време да бъде създавана някаква работна група от специалисти, привличане на много институции, едно дълго продължително говорене - създаване на впечатление, че правим нещо. В крайна сметка резултатът ще бъде до следващото нахапване, разкъсване и изяждане на човек“, коментира още Симеонов.  „И сега действащият текст, който изисква използването на повод, трябва да остане задължителен. Няма как да се мерят кучета“, допълни още лидерът на НФСБ. Той посочи, че много от колегите му не са декларирали, че са в конфликт на интереси, тъй като имат кучета и добави че самият той няма такова.  „Не съм почитател на отглеждането на кучета в градски условия“, посочи Симеонов и уточни, че кучетата трябва да има намордник. „Всяко куче може да хапе“, посочи още Симеонов. Според него контролът трябва да се осъществява от полицията.  Измененията в Закона за ветеринарномедицинската дейност се налагат във връзка със зачестилите инциденти с домашни кучета, заяви народният представител от ПГ на ГЕРБ Десислава Атанасова по време на представянето на мотивите на промените в Закона за ветеринарномедицинската дейност.  „Осъзнаваме, че общественият интерес през последните десет години бе насочен основно към проблема с безстопанствената и бездомни кучета и овладяване на популацията. Така на заден план останаха обществените отношения, свързани с отглеждането, безконтролното пускане и разхождане на кучета“, посочи Атанасова. Тя уточни, че изменението цели подобряване на контрола и повишаване безопасността за населението.  „За съжаление серия от трагични инциденти, свързани с ухапвания от кучета, причиняващи средни, тежки телесни повреди и дори смърт, в последните седмици са станали ежедневие. Това наложи и бързи законодателни промени“, допълни депутатът от ГЕРБ. Тя заяви, че ако се подкрепят промените на първо четене, ще поиска максимално удължаване на срока между четенията, за да се проведе обществена дискусия по темата.  ", "date": "2019.07.03", "title": "Валери Симеонов: При извеждане кучето трябва да има намордник - вкъщи да хапе, когото си иска "}
{"url": "http://epicenter.bg/article/Orosyavat-ulitsite-v-Sofiya-zaradi-goreshtinite-/187138/2/0", "text": "Днес, 3 юли, във връзка с очакваното горещо време ще продължи извършването на оросяване на улични платна, съобщиха от Столична община.  Дейностите ще започнат от 14.00 ч. и ще се извършват на основните булеварди в София, по които се движи градски транспорт. Ще се оросява по бул. “Ботевградско шосе“, \"Цариградско шосе\", \"Сливница\" и др.  От общината напомнят на водачите на моторни превозни средства да карат със съобразена скорост и се съобразят с извършване на дейността.  Това е една от мерките, които се предприемат във връзка с високите летни температури. Днес продължава и раздаването на вода на четири пункта в София от 13.00 часа.  Водата ще се раздава в четири пункта – на площадното пространство при храма „Св. Неделя”, на \"Орлов мост\" – при езерото „Ариана”, на пилоните на Националния дворец на културата и на пл. „Славейков“.  ", "date": "2019.07.03", "title": "Оросяват улиците в София заради горещините "}
{"url": "http://epicenter.bg/article/Deputatat-ot-BSP-prof--Georgi-Mihaylov-shte-se-otkazhe-ot-imuniteta-si/187139/2/0", "text": "Депутътът от БСП профил. Георги Михайлов ще се откаже от имунитета си. Това потвърди той пред журналисти в Народното събрание, предаде репортер на  .     На 1 юли главният прокурор Сотир Цацаров сезира повторно 44-то Народно събрание с искане за даване на разрешение за започване на наказателно преследване на народния представител Георги Михайлов - за извършено от него данъчно престъпление.  ", "date": "2019.07.03", "title": "Депутътът от БСП проф. Георги Михайлов ще се откаже от имунитета си"}
{"url": "http://epicenter.bg/article/Stanishev-sam-se-otkazal-ot-nominatsiyata-za-predsedatel-na-Evroparlamenta-/187143/2/0", "text": "Сергей Станишев се е отказал от номинацията му за президент на Европейския парламент. Това става ясно от заявление на лидер на ПЕС Сергей Станишев, публикувано във Фейсбук.  За мен е голяма чест, че Европейският съвет е разглеждал (и постигнал широко съгласие за) моята кандидатура за председател на Европейския парламент. Това е признание за моите политически позиции и поведение през годините и оценка на моята категорична европейска ангажираност. Благодаря на премиерите и на европейските лидери за инициативата и номинацията.  Наред с това, за мен водещият политически ангажимент е бил и остава този към политическото семейство на социалистите като президент на #ПЕС. През последната година проведохме мощна и вдъхновяваща кампания за социална промяна на Европейския съюз. Издигнахме най-убедителния кандидат за президент на Комисията, който спечели дебатите и сърцата на европейците. Представихме манифест “Нов социален договор за Европа”.  След проведените европейски избори последователно отстоявахме кандидатурата на Франс Тимерманс за председател на ЕК - като носител на тази промяна. Оценявам усилията на всички от нашето политическо семейство, начело с премиерите ни, които водиха преговорите в Съвета. Знам, че балансът между политическите сили, географски региони и равноправно представяне на половете е сложен и не се съмнявам в усилията на нашите представители в Европейския съвет.  Не мога да не скрия моето разочарование, че голямата промяна в #Европа, която можеше да се постигне с Франс Тимерманс начело на ЕК, се отлага. Това породи недоволство и в Групата на социалистите и демократите в ЕП по отношение на постигнатия в Брюксел пакет, както и сред повечето евродепутати. Отстъплението от принципа за Общия кандидат, отстояван вече в два избора, ще разочарова и отдалечи европейските граждани. Логичен е въпросът защо издигаме кандидати и участваме в кампании, щом накрая някой друг взема решенията.  Позицията председател на ЕП е една от 5-те ключови за ЕС. Тя би била чест за мен и висок престиж за страната ми. Но кандидатурата ми като президент на ПЕС е обвързваща за политическото семейство и парламентарната група по отношение на постигнатия пакет. Моето участие в състезанието щеше да послужи като печат на взетите решения.  Ето защо вчера се обърнах към председателя на групата на социалистите Ираче Гарсия, да не разглеждат моята номинация за президент на Европейския парламент.  За мен на първо място винаги са били и остават интересите и единството на Социалистическото семейство и Голямата промяна в ЕС. Отстояването на Социална и справедлива Европа изисква друга моя роля - тази на лидер на европейската левица, която да превърне нашата битка в реални политики - вече имаме повече премиери в Съвета, втори сме в ЕП, а лявата вълна на Стария континент ще укрепи и позициите на партиите ни в отделните държави-членки. А тази битка далеч не е приключила. Бих казал, че тя сега започва.  ", "date": "2019.07.03", "title": "Станишев: Номинацията за председател на ЕП е чест, но ПЕС е на първо място!"}
{"url": "http://epicenter.bg/article/Borisov-pred-ministrite--Sivata-ikonomika-namalyava--Balgariya-e-stabilna--VIDEO--/187144/2/0", "text": "Сивата икономика намалява. България е стабилна. Това заяви премиерът Бойко Борисов пред министрите в началото на днешното заседание на кабинета.  Когато цифрите и фактите говорят, много лесно се правят изводи, изтъкна Борисов. Той цитира доклад на Асоциацията на индустриалния капитал в България за изсветляването на икономиката и икономическия ръст.  \"Усилията на НАП доведоха до намаляване с 5 млрд. лв. на касовите наличности във фирмите, както и кампаниите за заплатите в плик\", коментира Борисов.  По думите му според прогнозите на АИКБ, през 2023 година България ще достигне най-добрите си показатели.  \"Сега в 11.30 ще отчетем как върви и битката на контрабандата на цигари. И неправителствените организации отчитат постиженията\", заяви министър-председателят.   Изчисленията на Асоциацията на индустриалния капитал в България (АИКБ) показват значително изсветляване на икономиката през 2018 г. Показателят се повишава до рекордните 79.1 пункта, което е с 4.55 пункта над нивото от година по-рано, написа премиерът във Фейсбук.   От АИКБ подчертаха и усилията на Агенция \"Митници\", в резултат на които се увеличава и събираемостта на дължимия акциз за алкохол и цигари. Изсветляването на икономиката през последните пет години се дължи на няколко фактора. От една страна, България е стабилна както в икономическо, така и в политическо отношение. От друга страна, стоят усилията на НАП например. Сред външните фактори са излизането на глобалната икономика от финансовата криза и липсата на миграционен натиск по границите на България, подчертава още Бойко Борисов.    ", "date": "2019.07.03", "title": "Борисов пред министрите: Сивата икономика намалява, България е стабилна (ВИДЕО) "}
{"url": "http://epicenter.bg/article/1000-leva-globa-za-razhozhdane-na-agresivno-kuche-bez-namordnik--reshi-parlamentat-/187148/2/0", "text": "На първо четене парламентът забрани свободното разхождане на кучета над 5 кг без повод и намордник, предаде репортер на Агенция „Фокус“. Измененията бяха заложени в Закона за ветеринарномединската дейност, внесени от депутата от ГЕРБ Десислава Атанасова.  „За“ законопроекта гласуваха 145 народни представители, без „против“ и с 5 „въздържал се“. Промените се налагат във връзка със зачестилите инциденти с домашни кучета.  Промените забраняват свободното пускане и извеждане без повод на кучета с тегло над 5 кг. Предлага се прецизиране на разпоредбата, свързана с извеждането на кучета без повод или намордник, според тяхната агресивност.  Допълнително са регламентирани изключенията от забраната за свободно пускане на извеждането на кучета без повод. Забраната няма да се отнася за кучета, които се пускат свободно в обособените и обозначени за това места в урбанизираните територии, по време на лов, подложени на обучение при условията и по реда на наредбите и участващите в състезания.  Законодателят предвижда извеждането на кучета над 5 кг без повод и намордник да се наказва с глоба от 300 лв.  За извеждането на агресивни кучета без повод и намордник глобата за нарушителите ще бъде в размер на 1000 лв.  500 лв. е глобата за разхождане на кучета на детски площадки и на места, обозначени от общините със забранителни знаци.  ", "date": "2019.07.03", "title": "1000 лева глоба за разхождане на агресивно куче без намордник, реши парламентът "}
{"url": "http://epicenter.bg/article/Borisov--Ot-nachaloto-na-godinata-sme-zadarzhali-11-t-naryazan-tyutyun--e-prez-2018-g----110-t-kanabis/187152/2/0", "text": "Президентът се подигра, че ровя в кофите за боклук, моля ви, да кажете, че това е ваша социология и практика. Не съм я измислил аз най-малкото. Вие отчитате по тази формула и нямам вина затова. Имам вина за резултатите, че са толкова добри.  Това каза министър-председателят Бойко Борисов при представяне на резултатите за първото тримесечие на 2019 г. от проведеното от „Инициативата срещу незаконната търговия“ изследване за тенденциите и нивата на незаконна търговия с цигари от проучването на празните опаковки проучването на празните опаковки, предаде репортер на Агенция „Фокус“. В представянето участват още главният прокурор Сотир Цацаров и министърът на вътрешните работи Младен Маринов. По думите му изсветляването на сектора коства големи усилия на всички служби. Борисов отново се позова на доклада на АИКБ, който отчита, че сивата икономика в България се изсветлява заради стабилността на държавата. Той добави, че през миналата година НАП е предприела редица проверки. „Ние сме за пример. Преди няколко дни беше международната операция на „Гранична полиция“ и в Европа се отчете, че България най-добре се справя по броя на трафикантите и мрежите на трафик на хора“, уточни премиерът. „Рязаният тютюн досега е 11 тона и половина от ГД „Гранична полиция“. Всяка сряда като се събираме с главния прокурор, с директори на дирекции, с НАП и \"Митници\", първото, което докладват е колко незаконни цигари са задържали и колко тютюн. За миналата година сме задържали 110 тона канабис“, посочи премиерът.  Борисов коментира, че аплодира неправителствения сектор за това, че помага в тази тема.  „Тези резултати са заради волята на правителството и на главния прокурор, на прокуратурата“, изтъкна министър-председателят. Премиерът се позова на резултатите, които отчита АИКБ за нивата на сивата икономика.  По думите му светлата част на икономиката се повишава до рекордните 79,1 пункта. „Фалитът на КТБ и политическата нестабилност през 2014 г. доведе до повишаване на индекса“ добави премиерът.  3,8% е нивото на незаконната търговия с цигари за първото тримесечие на 2019 г., което е намаление с 0,6 % от последното тримесечие на 2018 г. и с 2% спрямо същото тримесечие на 2018 г., показват резултатите от проучването.  Най-голям брой нелегални цигари са установени в градовете: Велико Търново - 9,3 %, Хасково - 7,3 %, Благоевград - 6,7 % и Пазарджик – 6,5 %. Най-ниските нива на цигари, непредназначени за местния пазар, са отчетени в Габрово – 1,3 %, Русе – 1,6 %, София 2,2% и Бургас – 2,4 %.  Проучването е направено в 20 големи града, като в него са участвали 3,38 млн. души (47,1%). Според доклада тенденцията на намаляване на незаконна търговия с цигари е устойчива.  „Инициативата срещу незаконната търговия“ се състои от 5 тютюневи компании в България – Бритиш Американ Табако България, Булгартабак, Джапан Табако Интернешънъл България, Импириъл Табако България и Филип Морис България“.  ", "date": "2019.07.03", "title": "Борисов: Президентът се подигра, че ровя кофите за боклук, но спряхме контрабандата на цигари!"}
{"url": "http://epicenter.bg/article/Sotsdeputat-kam-ministar-Marinov--Elate-i-obyasnete-za-zaplashtaneto-na-noshtniyat-trud-v-MVR-/187153/2/0", "text": "„Необходимо е министърът на вътрешните работи Маринов да дойде на вътрешна комисия, за да се обсъди един изключително важен въпрос – напрежението сред служителите на МВР, засягащо заплащането на нощния труд”. Това заяви на заседание на Комисията по вътрешна сигурност и обществен ред народният представител от ПГ на „БСП за България” Иван Иванов.   По думите му темата касае нормалното функциониране на министерството и трябва министърът да дойде, за да бъде изслушан и да даде своето становище какви мерки ще бъдат предприети.  Иванов подчерта, че съгласно правилника за дейността на Комисията за вътрешна сигурност и обществен ред, министърът е трябвало да се яви днес, за да бъде изслушан, но в дневния ред на комисията за днешното заседание няма включена точка за изслушване на министъра.  ", "date": "2019.07.03", "title": "Соцдепутат към министър Маринов: Елате и обяснете за заплащането на нощния труд в МВР!"}
{"url": "http://epicenter.bg/article/Borisov--80-trafikanti-sme-zadarzhali-ot-nachaloto-na-godinata--nay-dobrite-sme-v-Evropa-v-tazi-sfera-/187154/2/0", "text": "80 трафиканти сме задържали от началото на годината, най-добрите сме в Европа по тази сфера. Това каза министър-председателят Бойко Борисов при представяне на резултатите от първото тримесечие на 2019 г. за тенденциите и нивата на незаконна търговия с цигари от проучването на празните опаковки, предаде репортер на Агенция „Фокус“.   „МВР и прокуратурата направиха десетки операции относно трафика на хора. От началото на годината са задържани 80 лица – говорим за трафиканти, а не мигранти. От тях с влезли в сила присъда са 30“, коментира той. „Най-добрите сме в Европа и по тази сфера. Всичко това е забелязано от правителствата на Европа“, изтъкна Борисов.   \"Призовавам всички, които работят за цигарите да се включат и в сферата на петрола – горивата, за да имаме по-разностранна информация. Работим много сериозно и по захарните изделия, както и по ТЕЛК-вете. Не го казвам случайно, виждате какви безобразия се правят там“, добави премиерът.    Разпоредил съм на МЗХГ и БАБХ да започнат процедури по пръскане срещу комари край Дунава, каза още министър-председателят.   \"Разпоредил съм на земеделието и БАБХ, защото по Дунава от комари, насекоми и въшки е страшно бедствие. От този климат, това всичко избуява. Сега тепърва ще почнем с процедурите“, посочи той. „Това означава, че най-рано в началото на август да приключат, ако няма обжалвания. Помолил съм ги да се свържат с кметовете, за да ни улеснят“, коментира премиерът. „Трябва със самолет да се пръска около Дунава, защото и да пръскаш в населеното място няма да има ефект\", поясни той. По думите му Министерството на земеделието, храните и горите ще предупреди всички пчелари и животновъди за предстоящите действия. \"В рамките на днешния и утрешния ден ще направим такива действия, за да спасим хората от това бедствие”, добави министър-председателят.  ", "date": "2019.07.03", "title": "Борисов: 80 трафиканти сме задържали от началото на годината, най-добрите сме в Европа в тази сфера!"}
{"url": "http://epicenter.bg/article/Daritkova--GERB-ostava-na-tvardata-si-pozitsiya-za-1-lev-partiyna-subsidiya-/187155/2/48", "text": "Ще подкрепим промените в Закона за държавния бюджет във варианта, който беше внесен от Министерски съвет и субсидията трябва да остане 1 лев на глас. Това каза по време на брифинг в парламента председателят на ПГ на ГЕРБ д-р Даниела Дариткова след среща с \"Обединени патриоти\", предаде репортер на Агенция \"Фокус\".  „След среща с колегите от коалицията, проведохме разговори и обсъдихме предложенията, които са внесени и които предстои да бъдат разглеждани по отношение на субсидията на партиите\", съобщи тя.  \"От ПП ГЕРБ оставаме на твърдата си позиция за първоначално внесения законопроект от Министерски съвет и подкрепа субсидията за глас да остане 1 лев\", обяви Дариткова.  \"С коалиционните партньори поехме ангажимент след това да продължим разговора за това как може да бъде ревизиран Законът за политическите партии, така че да се търсят решения, които те смятат за по-рационални по отношение на финансирането на политическите партии“, посочи д-р Дариткова.  Няма смисъл от консултации за субсидиите при една такава смяна на позицията на ГЕРБ, коментира лидерът на НФСБ Валери Симеонов след срещата. Той попита след като има промяна в позицията на 180 градуса за пореден път за какво да се правят срещи.  „Като поканим другите партии, какво да им кажем: „Ние миналата седмица ви призовахме да коментираме, уточняване и намираме мехенизъм за финансиране на партиите“, а днес да ги съберем и да им кажем: „Няма да стане това нещо, ще гласуваме 1 лев. Няма смисъл от консултации с останалите партии при една такава смяна на позицията на ГЕРБ“, коментира Симеонов.  Попитан дали може да се обърне резултатът в пленарна зала, Симеонов поясни, че като народен представител в 44-ото Народно събрание при този брой депутати в различните партийни групи не вижда как ще се обърне решението. На въпрос дали може заедно с БСП да се отхвърли това решение, Симеонов отговори: „А, с БСП ще направим мнозинство. Можете ли да смятате, извинявайте“.  С ГЕРБ се споразумяхме Законът за бюджета за субсидиите да се гледа със Закона за политическите партии - ако някой се отмята, да си носи отговорността, подчерта Симеонов.  „Ние сме показали на първо гласуване, че искаме намаляване\", посочи Симеонов. \"Аз съм бил на политически съвет с председателя на ПП ГЕРБ Бойко Борисов, както и с Владислав Горанов и Томислав Дончев, там други неща сме говорили. Както чухте от брифинга след политическия съвет, трябваше законопроекта за бюджета да се гледа заедно със Закона за политическите партии. Това е споразумението на политическия съвет на коалицията. Това е споразумението, ако някой се отмята, да си поеме отговорността за това“, каза още Симеонов.  „Не знам кой управлява ГЕРБ всъщност и на кого да вярваме. На това, което сме се договорили на политическия съвет или това, което се изнася от парламентарното ръководство на партията. Просто ще трябва да се уточнят, да получим един категоричен отговор на коя позиция са, защото става въпрос за две противоположни позиции, и тогава ще ви дам отговори“, допълни още лидерът на НФСБ.  Не трябва да правим крачка назад със субсидията от 1 лев, да се търсят други варианти означава, че бягаме от това, което хората искат. Това каза по време на брифинг в парламента лидерът на \"Атака\" Волен Сидеров след среща с ГЕРБ. Той допълни, че колегите му от НФСБ и ВМРО също са присъствали на срещата с ГЕРБ.  „От името на партия \"Атака\" ще отговоря, защото те са на друго мнение. Ние, депутатите от \"Атака\", сме също на мнение, че субсидията трябва да остане 1 лев, както беше гласувано в зала със 117 „за“. Всички от „Обединени патриоти“ гласуваха „за“. Няма как сега да правим крачка назад“, посочи Сидеров.  Той обърна внимание на референдума по тази тема. „Харесва ни, не ни харесва, това е гласът на българина“, коментира той. Сидеров припомни, че в периода 2005-2009 г. \"Атака\" е работила без субсидии и е вкарала трима евродепутати и 21 народни представители на балотаж с Георги Първанов. „Така че, когато искаш - можеш“, допълни още лидерът на \"Атака\".   Тепърва ще има предложения от политическите партии за финансирането на политическата система и да се намери най-оптималният вариант, коментира организационният секретар на ВМРО Юлиан Ангелов. Той добави, че второто четене на Закона за бюджета и да идва или да не идва, не означава, че не могат да се водят разговори и да се промени Законът за политическите партии.  \"Трябва да се търсят варианти, които да направят така, че политическите партии в България да бъдат независими от външни фактори. Конкретни неща няма като разговори или като разбирателство\", обясни Ангелов.  \"Предполагам, че до края на месеца може би ще има конкретни предложения от различни политически партии за това по какъв начин да бъде решен проблемът с подпомагането на политическите партии. А в скоро време в дневния ред ще влезе предложението на Министерски съвет за 1 лев. След това може би ще се търсят вариантите спрямо вижданията на политическите партии, да има широко обществено обсъждане за това по какъв начин и как партиите да могат да съществуват реално\", допълни Ангелов. Той припомни, че ВМРО, НФСБ и \"Атака\" са подкрепили предложението за намаляване на субсидията на първо четене.  \"Ние сме подкрепили философията на закона от гледна точка на това, че считаме, че трябва да бъде намалена партийната субсидия, но сме против това партиите да бъдат зависими от бизнеса в България, или да бъдат зависими от чужди фактори извън държавата. Така че има хиляди варианти, по които може да се подпомагат партиите. Не е казано, че трябва да става изцяло финансово. Няма за момента точни виждания на всички политически партии по какъв начин да се случи\", допълни още Ангелов.  БСП не е канена на консултации за субсидиите. Това каза народният представител от ПГ на \"БСП за България\" Александър Симов.  \"Нас никой не ни е канил на консултации за субсидиите. Изразили сме своята позиция, че сме против 1 лв. субсидия\", поясни депутатът от БСП.  ", "date": "2019.07.03", "title": "Дариткова: ГЕРБ остава на твърдата си позиция за 1 лев партийна субсидия "}
{"url": "http://epicenter.bg/article/Borisov--Ministar-Taneva--deystvayte-sreshtu-komarite--da-spasim-horata-ot-tova-bedstvie-/187157/2/0", "text": "Министър-председателят Бойко Борисов разпореди спешни мерки във връзка с проблема с масовата популация на комари край река Дунав, съобщиха от правителствената информационна служба.   По време на днешното правителствено заседание премиерът поиска министърът на земеделието, храните и горите Десислава Танева, заедно с БАБХ да влязат във връзка с кметовете на засегнатите общини, за да може да се реагира незабавно като се отпуснат средства и се осигури самолетно пръскане. „Лично ги прозвънете и им кажете, че имаме желание да им помогнем и то максимално бързо, но трябва да съдействат“, обърна се премиерът Борисов към министър Танева.  Министър-председателят специално обърна внимание, че е важно да бъдат предупредени пчеларите и животновъдите. „Да спасим хората от това бедствие, защото от много места се обадиха”, добави премиерът Бойко Борисов и разпореди координация и с другите министерства, които биха имали отношение към проблема.     БОЙКО БОРИСОВ: Колеги, заради жегите и дъждовете има сериозен проблем с комарите.  Министър Танева, заедно с БАБХ влезте във връзка с кметовете, за да се реагира незабавно, да дадем пари и спешно да отидат самолети и в двукилометровата зона по Дунава да пръскат, а и на други места. Лично ги прозвънете и им кажете, че имаме желание да им помогнем и то максимално бързо, но трябва да съдействат.  Да спасим хората от това бедствие, защото от много места се обадиха. Трябва да се пръска със самолети. Също така да се предупредят пчеларите и животновъдите. Министерство на вътрешните работи също да се включат – районните управления да предупредят, да кажат кога ще се пръска. Всички колеги, които имат отношение или биха имали – туризъм, регионално, здравето – да се координират.  ДЕСИСЛАВА ТАНЕВА: Това сме го правили през 2015 г. Имаме правила за информиране. Ще съберем веднага и областните дирекции по безопасност на храните, за да направим организацията.  БОЙКО БОРИСОВ: Да. Действайте!  ", "date": "2019.07.03", "title": "Борисов: Министър Танева, действайте срещу комарите, да спасим хората от това бедствие!"}
{"url": "http://epicenter.bg/article/Razlikata-v-zaplashtaneto-mezhdu-zhenite-i-mazhete-v-Balgariya-e-namalyala-do-13-6-/187162/2/0", "text": "  Разликата в заплащането на жените и мъжете в България намалява за трета поредна година - от 15,4% през 2015 г. до 13,6% през 2017 г. Това показват данни на Евростат, цитирани в Доклад за равнопоставеността на жените и мъжете за 2018 г., който беше приет от правителството. Средната разлика в заплащането в ЕС през 2017 г. е 16%.  Докладът за равнопоставеността между половете отразява и резултатите от изпълнението на политиките за повишаване на участието на жените на пазара на труда, насърчаването на равенството в процесите на вземане на решения. Сред приоритетните области в документа са още борбата с насилието, основано на биологичния пол и промяната на обществените стереотипи спрямо жените и мъжете.  В доклада се посочва, че през 2018 г. средногодишният брой на безработните лица на възраст 15-64 навършени години е 170 800 души. От тях 100 200 са мъже, а 70 600 са жени, което е с 33 400 по-малко от 2017 г. Броят на безработните жени се е понижил с 21 000.  Акцент в доклада е поставен върху изпълнението на Закона за равнопоставеност между мъжете и жените, който регламентира институционалната рамка, стратегическите и оперативни документи за управление на политиката по равнопоставеност на жените и мъжете и върху представянето на темата по време на Българското председателство на Съвета на Европейския съюз. Докладът отчита също дейността на Националния съвет по равнопоставеност на жените и мъжете към Министерския съвет, който е орган за осъществяване на консултации, сътрудничество и координация между централните и териториалните органи на изпълнителната власт и структурите на гражданското общество.    Предприемачи и изследователи ще могат да тестват нови безжични технологии, бързо и на ниска цена, в най-различни честотни ленти, чрез издаване на временни разрешения. Това предвижда Актуализираната политика в областта на електронните съобщения на Република България 2019-2022 г., която бе приета от правителството. Документът предлага стъпки за улесняване на използването на радиочестотния спектър и намаляване на регулаторната намеса.  Политиката в областта на електронните съобщения включва конкретни цели и мерки за намаляване на административната тежест, стимулиране на инвестициите в сектора, разгръщането и използването на мрежи с много голям капацитет и предоставяне на услуги от пето поколение.  Документът е съобразен с новата регулаторна рамка на Европейския съюз в областта на електронните съобщения от 2018 г.    Министерският съвет прие изменение на Националния план на Работната програма на Комуникационната стратегия на Република България за Европейския съюз за 2019 година.  Изменението е във връзка с необходимост от пренасочване на средства поради невъзможност за реализиране на някои дейности и постъпило предложение за допълнителни инициативи. С направеното изменение не се променят целите и общият бюджет за изпълнението на Работната програма на Комуникационната стратегия на Република България за 2019 г.    Министерският съвет прие промени в две правителствени постановления - ПМС № 90/2000 г. за условията и реда за предоставяне на стипендии на студентите, докторантите и специализантите от държавните висши училища и научни организации и ПМС № 64/2016 г. за условията и реда за утвърждаване на броя на приеманите за обучение студенти и докторанти в държавните висши училища и за приемане на Списък на приоритетните професионални направления и на Списък на защитените специалности.  С промяната в Постановление № 90 се дава възможност на висшите училища да заплащат стипендии на студентите при провеждане на студентска практика, извън предвидената по учебен план практическа подготовка. Размерът на стипендиите на студентите за времето на провеждане на практиката не трябва да изостава от минималната работна заплата в страната, за да имат младите специалисти мотивация да придобиват практически приложими познания. С постановлението се определя и размер на присъщи разходи за провеждането на една студентска практика до 320 лв. В тях се включват разходите за възнаграждение на академичния наставник от висшето училище и на ментора от обучителната организация, пътните разходи на академичните наставници за осъществяване на проверка на практическото обучение, разходите за застраховки на студентите по време на практиката и други.  Като част от присъщите разходи се предвижда броят на часовете, в които ще е ангажиран академичният наставник за една студентска практика, да е 5 часа. а часовата ставка да е до 20 лв. на час или общо до 100 лв. Броят на часовете на ментора за 1 практика да е 10 часа при часова ставка до 20 лв. на час или общо до 200 лв. В останалите 20 лв. са включени пътните разходи на академичните наставници за осъществяване на проверка на практическото обучение, когато същото се провежда в различно населено място от това на висшето училище, в което се обучава студента, практика и други съпътстващи практиката разходи. Актуализира се и часовата ставка за нейното провеждане на 2,50 лв. на час.  Промените ще обхванат всички висши училища в страната, в които през учебната 2018/2019 година се обучават общо 203 602 студенти в редовна и задочна форма на обучение - 178 098 студенти в държавните, и 25 504 в частните висши училища. Средствата за осигуряване на стипендиите на студентите и присъщите разходи при провеждане на студентските практики се осигуряват от бюджетите на висшите училища, целеви средства или чрез финансиране от европейските структурни и инвестиционни фондове.  Допълнението в ПМС № 64 се налага, поради отлагане на влизането в сила на Наредбата за единните държавни изисквания за придобиване на висше образование по специалността „Право“ и професионална квалификация „юрист“, приета с ПМС № 82 от 2017 г. с още една учебна година. Тази нормативна промяна влезе в сила от 11 юни 2019 г., като създаде необходимост да се осигурят места за обучение на студенти и в задочна форма по специалността „Право“ за учебната 2019/2020 година.    Министерският съвет прие постановление за изменение на Тарифа № 12 за таксите, които се събират в системата на Министерството на финансите по Закона за държавните такси. Целта е да се намали административна тежест за лицата, извършващи дейност като обменно бюро.  С постановлението се отменя таксата от 50 лв. за вписване на промени в обстоятелството. Направените изменения се отразяват в публичен регистър и няма основания заявителят да уведомява органа за настъпването им. В допълнение, разпоредбата на чл. 3, ал. 4 от Валутния закон предвижда заплащане на такса само при вписване в публичния регистър на лицата, които извършват сделки като обменно бюро, но не и за вписване на промени в обстоятелствата.  Приетият от правителството документ е разработен в изпълнение на Решение № 704 на Министерския съвет от 2018 г. за приемане на мерки за трансформация на модела на административно обслужване.    Правителството одобри 8 337 346 лв. за осигуряване на дейности по Националната програма „Оптимизиране на вътрешната структура на персонала“ за 2019 година в сферата на образованието.  Средствата са предназначени за изплащане на обезщетения на персонала за месеците януари-април 2019 г. поради настъпила промяна в структурата и състава му, при прекратяване на трудови правоотношения на друго основание или при преструктурирането на мрежата чрез преобразуване или закриване на образователни институции.  Средствата се превеждат по бюджетите на общините и ще се осигурят за сметка на бюджета на Министерството на образованието и науката за 2019 г.    „Български пощи“ ЕАД ще продадат чрез търг апартамент с площ 97 кв. м в гр. Трявна, както и гараж и складова база в гр. Харманли с площ от 396 кв. м. Имотите не са необходими за дейността на дружеството, а поддръжката им е свързана с неоправдани разходи. Продажбата ще се извърши по цена, не по-ниска от определената от независим оценител.  За частна държавна собственост бяха обявени три сгради, разположени в близост до жп гара Волуяк. Правителството даде съгласието си те да бъдат премахнати от активите на Национална компания „Железопътна инфраструктура“ заради отпадналата необходимост от използването им, както и лошото им конструктивно състояние. Това ще позволи реализацията на проект „Модернизация на жп участък гара София-гара Волуяк“. В сградите не са разположени обекти на железопътната инфраструктура, съгласно § 1, т. 1 от Допълнителните разпоредби на Закона за железопътния транспорт. През тях не преминават действащи кабели и съоръжения на железопътната инфраструктура и нямат функционално и технологично значение за сигурността на железопътните превози.  Променя се статутът на поземлен имот, управляван от Държавно предприятие „Национална компания Железопътна инфраструктура“. Имотът се намира в село Васил Левски, община Карлово, и от публична държавна собственост стават частна държавна собственост. Това ще даде възможност на компанията да се разпорежда с него и така да реализира необходимите за подобряване на финансовото си състояние приходи. Имотът няма функционално и технологично значение за сигурността и осъществяването на железопътните превози и в него не са разположени обекти на железопътната инфраструктура.  Имоти - публична държавна собственост се обявяват за частна държавна собственост и се предоставят на община Варна. Имотите, които представляват работни помещения, се намират в една и съща сграда на ул. „Преслав“ № 22, район „Одесос“ във Варна. Помещенията ще бъдат използвани от новосъздадения отдел „Недвижимо културно наследство“ към дирекция „Архитектура, градоустройство и устройствено планиране“ при община Варна. Досега те са били стопанисвани от Министерството на правосъдието за нуждите на Агенцията по вписванията и областния управител на област Варна, но са с отпаднала за тях необходимост.    Размяна на стипендианти между България и Корейската народно-демократична република (КНДР), организиране на прояви в сферата на изкуството, културата, медиите, библиотечното дело, книгоиздаването, архивите и спорта са предвидени в проекта за подновяване на Програмата за сътрудничество в областта на образованието и културата между Република България и КНДР. Проектът беше одобрен днес от Министерския съвет.  Правителственото решение има за цел да обнови правната рамка на сътрудничеството с КНДР в областта на образованието и културата. Проектът за програма е за периода 2019-2022 г. Той отговаря на политиката на Европейския съюз спрямо КНДР и не противоречи на международните санкции, наложени на Пхенян.  Правителството одобри позицията на България за заседанието на Съвета на ЕС по заетост и социална политика, което ще се състои на 8 юли в Брюксел. Очаква се да бъде проведен дебат относно икономиката на благоденствието, която обхваща мерки на политиката в социалната сфера, в областта на заетостта, равенството между половете, здравеопазването и образованието. В дневния ред на заседанието е включено одобряване на Препоръки относно националните програми за реформи за 2019 г. към всяка държава-членка. Ще бъде проведена и дискусия на тема „Чиста планета за всички: стратегическа дългосрочна визия за неутрална по отношение на климата икономика - аспекти в сферата на заетостта“.  Съветът на ЕС по икономически и финансови въпроси (ЕКОФИН) ще заседава на 9 юли в Брюксел, Белгия. В рамките на Европейския семестър за 2019 г. се очаква финансовите министри да одобрят проекта на специфичните за всяка страна препоръки. Съветът ще обсъди актуалното състояние на модернизирането на системата за собствени ресурси на бюджета на ЕС и потенциални нови източници на приходи. Съгласно дневния ред на заседанието ще бъде представена работната програма на Финландското председателство на Съвета на ЕС.  Съветът на ЕС по конкурентоспособност (вътрешен пазар, индустрия и научни изследвания) ще проведе неформално заседание на 4 и 5 юли в Хелзинки, Финландия. В частта „Вътрешен пазар и индустрия“ се предвижда провеждането на пленарна сесия „Интегриране на единния пазар, динамична цифрова икономика и съвременна индустриална политика“, дебат относно „Интелигентни решения за конкурентоспособна и неутрална по отношение на климата Европа“, както и четири паралелни работни дискусии. Частта „Научни изследвания“ включва дебат на тема: „Научните изследвания и иновациите като двигатели на устойчив растеж“ и работна сесия относно „Мисиите като стратегически инструмент в „Хоризонт Европа“.  Министерският съвет одобри също резултатите от проведени заседания на Съвета на ЕС.  На 27 май в Брюксел се състоя заседание на Съвет „Външни работи“ (Търговия) на ЕС. Обсъдени бяха реформата и преговорите в Световната търговска организация. Беше направен и преглед на актуалното състояние на търговските отношения между ЕС и САЩ. В рамките на заседанието се състоя също политическа дискусия по предстоящите стъпки в двустранния диалог, с фокус върху възможностите за откриване на търговски преговори със САЩ в изпълнение на залегналите в Съвместната декларация на президента на САЩ и председателя на ЕК. Министрите обсъдиха и предстоящите стъпки в подготовката за подписването на Споразумението за свободна търговия и Споразумението за закрила на инвестициите между ЕС и Виетнам.  На 6 юни в Люксембург се проведе заседание на Съвета на ЕС „Правосъдие и вътрешни работи“ в част „Правосъдие“. Министрите изразиха позициите на държавите-членки по темата за „Цифровизация на съдебното сътрудничество“ в областта на гражданското право. Обсъдено беше бъдещето на материалното наказателно право на ЕС, както и взаимното признаване по наказателноправни въпроси. Приети бяха заключения относно полезните взаимодействия между Евроюст и мрежите, създадени от Съвета в областта на съдебното сътрудничество по наказателноправни въпроси, както и заключения относно съхраняването на данни за целите на борбата с престъпността. По темата за подобряването на достъпа до електронни доказателства в наказателноправната област бяха приети две решения на Съвета - за започване на преговори за споразумение между ЕС и САЩ относно трансграничния достъп до електронни доказателства и за разрешаване на участието в преговорите относно втория допълнителен протокол към Конвенцията от Будапеща.  Правителството призна Сдружение „Национална асоциация на хората с придобити увреждания“ за национално представителна организация за срок от три години.  Сдружението осъществява дейности в обществена полза чрез предоставяне на становища и участие при разработването на проекти, програми, стратегии и инициативи на национално и регионално ниво в областта на науката, културата и изкуството, образованието, спорта и професионалната реализация на хората с увреждания. Организацията работи активно за интегриране на хората с придобити увреждания в обществения живот чрез създаване на национална мрежа на асоциацията и изграждане на общински структури, за включване в работата на органите на национално и местно самоуправление при формиране и прилагане на политиките в областта на хората с увреждания.  Сдружението ръководи постоянно действащ център за консултации и подкрепа, в който се извършват безплатни юридически консултации и административно подпомагане на хората с увреждания.    Министерският съвет прие Постановление за структурни промени в системата на здравеопазването.  Преобразува се Националният център по наркомании (НЦН) чрез вливане в Националния център по обществено здраве и анализи (НЦОЗА), тъй като сходни дейности се изпълняват от специализирана дирекция на Министерството на здравеопазването. По този начин ще бъде избегнато дублиране на функции и отговорности. В резултат на преобразуването към НЦОЗА ще премине персоналът на НЦН, необходим за осъществяване специфичните функции на центъра по обществено здраве.  Ще бъде увеличена щатната численост на Националната експертна лекарска комисия, за да бъде достатъчно ефективна НЕЛК при изпълнението на възложените й функции.  Ще бъде увеличен и щатът на Държавна психиатрична болница за лечение на наркомании и алкохолизъм, като целта е запазването на функциониращия към момента в това лечебно заведение лабораторен комплекс.  Ще бъде увеличена и числеността на персонала в Държавна психиатрична болница - с. Церова Кория. Това ще се случи за сметка на закрити щатни бройки в системата на домовете за медико-социални грижи за деца. Към момента в ДПБ - с. Церова Кория има недостиг на персонал.    Правителството одобри българската позиция за заседанието на КОРЕПЕР II във формат Конференция на представителите на правителствата на държавите членки, което ще се проведе на 04 юли в гр. Брюксел.  На заседанието ще бъде разгледано назначаването на един съдия в Съда на ЕС и на двама съдии в Общия съд на ЕС.  България подкрепя предложението на Кралство Швеция за назначаване на г-н Нилс Вал за съдия в Съда на ЕС за остатъка от мандата - от 7 октомври 2019 г. до 6 октомври 2024 г. Смяната се налага, тъй като досегашният титуляр г-н Карл Густав Фернлунд подаде оставка. Подкрепяме и предложенията на Италианската република за назначаване на г-жа Орнела Порчиа и г-н Роберто Мастрояни за съдии в Общия съд на ЕС за периода от 1 септември 2019 г. до 31 август 2025 г. Те се избират, защото предстои частична промяна на състава на съда.  Съдът на Европейския съюз е със седалище в Люксембург и се състои от две юрисдикции: Съд и Общ съд.  Съдът, създаден през 1952 г., се произнася по преюдициални запитвания, за да се гарантира еднаквото прилагане на общностното право. Той контролира и спазването на задълженията на държавите-членки, като разглежда искове за неизпълнение. Съдът разглежда и жалби за отмяна на актове на евроинституции, както и искове за установяване на неправомерно бездействие.  Общият съд е създаден през 1988 г. Сред най-важните му правомощия са да разглежда жалби на физически и юридически лица срещу актовете на евроинституциите, както и жалби на държавите-членки срещу Европейската комисия или Съвета на ЕС.  Министерският съвет одобри проект на Закон за изменение и допълнение на Закона за борба с трафика на хора (ЗИД на ЗБТХ).  Промените предвиждат синхронизация на българско законодателство с международната регламентация в областта на предоставянето на период за размисъл и период за възстановяване чрез ясно дефиниране на неговите функции и срок, както и допълване на правата, от които жертвата на трафик може да се ползва в този срок в съответствие с изискванията на Конвенцията на Съвета на Европа за борба с трафика на хора.  С приемане на Проекта ролята на Националната комисия за борба с трафика на хора (НКБТХ) като национален координатор по прилагането на Национален механизъм за насочване и подпомагане на жертви и като национален орган за докладване се цели да бъде окончателно утвърдена. В Проекта е заложено подобряване на средствата и механизмите на НКБТХ за ръководство и контрол на структурите по ЗБТХ, както и надграждане на организацията и координацията между отделните ведомства и организации, свързани с функции по закона.  Сред промените са и създаването на законова възможност да се откриват специализирани приюти за последваща реинтеграция на жертви на трафик на хора, уреждане на координаторската роля на НКБТХ и закрепване на основната й роля за събиране и анализ на данни във връзка с трафика на хора. Промените целят и внасяне на яснота по отношение оказването на помощ и закрила на деца-жертви.  Целите на проекта съответстват на заложените приоритети, цели и мерки в Национална стратегия за борба с трафика на хора 2017 - 2021 и Национална програма за противодействие на трафика на хора и закрила на жертвите и кореспондират с основните цели в правителствената програма по отношение на Укрепване на държавността и стабилизиране на институционалната среда и Гарантиране на социалните права на гражданите и провеждане на социална политика, която подпомага уязвимите групи.    Правителството прие Постановление за допълнение на Наредбата за административното обслужване, с което задължава всички общински администрации да използват стандартизирани образци на заявления за 16-те най-масови общински административни услуги.  По този начин се облекчават гражданите и бизнеса, намалява се административната тежест чрез отпадане на ненужни документи и се спестява време при получаването на резултата от извършената услуга.  Селекцията на най-често предоставяните услуги от общините е извършена в партньорство с Националното сдружение на общините, а стандартизираните документи ще бъдат вписани в Регистъра на услугите към Административния регистър.  Приетото Постановление е в изпълнение на Програмата за управление на правителството за намаляване на административната тежест за гражданите и бизнеса и създаване на по-добри условия за икономическа и инвестиционна дейност. Това е втората стъпка за стандартизация на административните услуги, след постигнатото през 2018 г. уеднаквяване на услугите, които се предоставят от областните администрации.    Министерският съвет прие Наредба за правилна и безопасна техническа експлоатация и поддръжка на елементите за вграждане, филтрацията и помпите към плувните басейни - самостоятелни или прилежащи към места за настаняване.  Документът е от съществено значение за туристическия сектор и за повишаване качеството на туристическите услуги, тъй като дава ясно разписани правила за правилната и безопасната техническа експлоатация и поддръжка на елементите за вграждане, филтрацията и помпите към плувните басейни - самостоятелни или прилежащи към места за настаняване.  Чрез Наредбата се разширяват възможностите за осъществяване на регулярен контрол от страна на Държавната агенция за метрологичен и технически надзор (ДАМТН), което да гарантира правилното и безопасно използване на басейните.  Според текстовете басейните трябва да бъдат проверявани 2 пъти годишно - от 1 април до 1 май и от 30 септември до 31 октомври. Собственикът или лицата, стопанисващи плувните басейни, трябва да назначат тричленна комисия от експерти, която да извърши проверка на басейна.  Задължение на собственика е също да съхранява досие на съоръжението, което съдържа проектната и техническа документация, информация за всички елементи на вграждане, филтрация и помпи към басейните, документацията за извършените ремонти, както и всички документи, издадени от ДАМТН.  В случай, че комисията установи несъответствия, касаещи безопасната  експлоатация на елементите на вграждане, филтрация и помпите към плувните басейни, е длъжна в 3-дневен срок от подписването на протокола да уведоми писмено председателя на ДАМТН за констатациите си.  Документът е преминал през обществено обсъждане.  Очакваният ефект от Наредбата е да се осигурят максимални условия за гарантиране на здравето на туристите чрез ясни правила и отговорности за проверка и контрол на басейните.    Министерският съвет одобри позицията на Република България по дело Т-136/19 пред Общия съд на Европейския съюз. Делото е образувано по жалба на „Български енергиен холдинг“ ЕАД, „Булгаргаз“ ЕАД и „Булгартрансгаз“ ЕАД, с която се иска от Общия съд да отмени Решение на Европейската комисия от 17-ти декември 2018 година. То се отнася до производство по член 102 от Договора за функциониране на Европейския съюз по Дело АТ.39849 БЕХ-Газ за блокиране на достъпа на конкуренти до ключова газова инфраструктура в България в нарушение на антитръстовите правила на ЕС. Българската страна встъпва по дело Т-136/19 в подкрепа на искането на трите енергийни дружества да бъде отменено посоченото решение на Европейската комисията.  Изпълнението на Решението ще се отрази върху възможностите на БЕХ ЕАД и „Булгартрансгаз“ ЕАД да изпълнят ангажиментите си по реализацията на стратегически за българската държава инфраструктурни проекти, между които изграждането на междусистемната газова връзка Гърция-България, развитието на националната газопреносна мрежа, изграждане на Газов хъб „Балкан“ и други.    Правителството одобри допълнителни разходи по бюджета на Министерството на младежта и спорта за 2019 г. Средствата в размер на 1 000 000 лв. ще бъдат изразходвани за развитие на детско-юношеския футбол в Република България.  Развитието на детско-юношеския спорт в страната е един от основните приоритети, заложени в Националната стратегия за развитие на физическото възпитание и спорта в Република България 2012 - 2022 г.  Насоките за развитието на детско-юношеския футбол са заложени в Програмата за развитие на детско-юношеския футбол на сдружение „Български футболен съюз“.  Пилотният проект на програмата стартира през 2016 г. с участието на състезатели от 12-те най-добре представящи се футболни школи в страната. През 2017 г. обхватът на Програмата се разшири до участие на спортисти от 16 футболни школи.  Продължаването на програмата ще даде възможност да бъде унифицирана структурата на детско-юношеския спорт, която да бъде в съответствие с целта и основните задачи на Националната стратегия за развитие на физическото възпитание и спорта в Република България 2012 - 2022 г. Ще се разшири кръгът от включените спортисти, ще се даде възможност подрастващите да развият двигателната си култура и координация чрез прилагането на утвърдени европейски модели за развитие на тези качества. ", "date": "2019.07.03", "title": "Разликата в заплащането между жените и мъжете в България е намаляла до 13,6%"}
{"url": "http://epicenter.bg/article/Desislava-Radeva-razgleda-Zabraneniya-grad-vav-floralen-toalet--Snimki-/187151/10/84", "text": "  Първата дама придружава съпруга си по време на държавно посещение в Пекин. Част от приграмата на първото семейство бе посещение на дворцовия комплекс Забранения град в китайската столица. \r\n \r\n За разходката Радева бе избрала дреха с дължина до коляното и 3/4 ръкав, завършващ с разкроени воланчета.    Г-жа Радева бе допълнила тоалета си с черни пантофки без ток и големи слънчеви очила. ", "date": "2019.07.03", "title": "Десислава Радева разгледа Забранения град във флорален тоалет (Снимки)"}
{"url": "http://epicenter.bg/article/Dizaynerat-Zhulien-Furnie--Veshtitsite-sa-parvite-feministki/187158/10/100", "text": "  Френският дизайнер Жулиен Фурние отдаде почит на вещиците като пра-феминистки, които са разтърсили патриархата, организирайки шоуто си в Париж във вторник.   Яркият дизайнер, който вярва, че жените трябва да се научат да обичат своите извивки и да знаят как да извлекат най-доброто от тях, показа поредица от модели от всички възрасти в корсети, обувки на убийствено високи токчета и плисирани поли. Наричайки своята колекция \"First Spell\", той каза, че е получил вдъхновението си от вещиците, които \" \".   Жените \" \", каза той пред AFP. ”, добави той, като се опълчи срещу скорошното приемане на рестриктивни закони за абортите от някои щати в САЩ.    каза Фурние. , казва дизайнерът, който учи анатомия и се обучава като лекар, преди да открие истинската си страст в модата. Фурние е един от елитната група дизайнери от \"Haute Couture\", на които е позволено да покажат ръчно изработените си творения във френската столица.     Изявите на \"Haute Couture” се случват само в Париж, като някои от най-богатите жени в света плащат хиляди, за да бъдат облечени от малко повече от дузина дизайнери, на които е разрешено да използват бранда съгласно френския закон.    \"- каза Фурние за \"Haute Couture”.   Източник: Канал 3", "date": "2019.07.03", "title": "Дизайнерът Жулиен Фурние: Вещиците са първите феминистки"}
{"url": "http://epicenter.bg/article/Monika-Beluchi-otnovo-e-svobodna--vrazkata-y-s-Nikola-Lefevr-priklyuchi/187192/10/100", "text": "Това е краят на една красива история. След няколкомесечна връзка Моника Белучи обяви, че е скъсала с Никола Лефевр. Човек, към когото запазва най-дълбока привързаност. На 54 г. Моника Белучи отново е свободна. Докато бившият й съпруг Венсан Касел изживява прекрасна любов с Тина Кунаки, която роди малкото си момиченце на 19 април, красивата брюнетка току-що скъса с любимия си Никола Лефевр. Четири месеца след официализиране на връзката им актрисата и нейният 37-годишен художник, решиха всеки да тръгне по своя път. Това е, което майката на Дева и Леони сподели пред италианското списание F. Без да разкрива причините за тяхната раздяла, актрисата от \"Астерикс и Обеликс: Мисията Клеопатра\", обяви, че поддържа много добри отношения с този, който сега е нейния бивш. Моника Белучи и Никола Лефевр остават приятели \"Връзката ни сега продължава по друг път, който е приятелски за цял живот. Разбира се, ще продължим да ходим заедно на изложби или в ресторанта: като приятели“, обещава секссимволът на 90-те години. Нека феновете на тази двойка се уверяват, че отново ще имат възможност да видят Моника Белучи и Никола Лефевр в първия ред на най-големите събития, както вече бяха направили за шоуто \"Шанел\" през март, за вечеря на \"Картие\" през април, или за бала с маски на \"Диор\" през май. Моника Белучи запазва наистина много красив образ за този, с който споделяше живота си в продължение на няколко месеца. \"Много добре се разбирахме и този човек ме научи толкова много. Това е човек, който има истинска артистична чувствителност\", казва актрисата от сериала \"Ten Percent\". От друга страна, не е възможно да се разбере дали Моника Белучи вече е намерила нова любов. На въпроса за темата тя просто отговаря: \"Без коментар\". И все пак, с такъв сексапил, италианският модел едва ли ще остане свободна дълго време… ", "date": "2019.07.03", "title": "Моника Белучи отново е свободна, връзката й с Никола Лефевр приключи"}
{"url": "http://epicenter.bg/article/Putin-izpprati-lichno-Sergey-Shoygu-da-razsledva-smartta-na-14-te-voenni-spetsialisti/187130/7/0", "text": "Руският президент Владимир Путин възложи на министъра на отбраната Сергей Шойгу да отлети за Североморск и на място да гарантира щателно разследване на причините за пожара на дълбоководния апарат на военноморския флот, предаде ТАСС. Пожарът стана причина за гибелта на 14 военни специалисти. \"Искам веднага да тръгнете за Североморск и лично да чуете докладите и да насочите комисията към безусловно изясняване на причините за тази трагедия, а след завръщането да ми докладвате лично\", поръча Путин. Той изрази дълбоки съболезнования за гибелта на хората при пожара и поръча да бъде оказана цялата необходима помощ на семействата на загиналите. Президентът отбеляза, че трагедията се е разиграла на необикновен научно-изследователски съд с високопрофесионален екипаж, като седем от 14-те жертви са капитани първи ранг, а двама са носители на високото държавно звание \"Герой на Русия\" и добави, че това е \"голяма загуба на флота и за армията изобщо\". Шойгу информира днес държавния глава, че пожарът е възникнал в процеса на планови работи по изучаване на морското дъно в руски териториални води в Баренцево море на научно-изследователски дълбоководен апарат на Северния флот. Загиналите са се отровили от продукти на горенето. Министърът отбеляза, че благодарение на решителните действия на екипажа пожарът е бил потушен и в момента се намира във военноморската база в Североморск, където се прави негов оглед и се търсят причините за случилото се. Разследването е възложено на комисия начело с главнокомандващия военноморския флот.", "date": "2019.07.03", "title": "Путин изпрати лично Сергей Шойгу да разследва смъртта на 14-те военни специалисти"}
{"url": "http://epicenter.bg/article/Palno-slanchevo-zatamnenie-nablyudavaha-vchera-nad-Chili-i-Arzhentina/187132/7/0", "text": "Пълно слънчево затъмнение, продължило 2,36 минути, наблюдаваха вчера в северната част на Чили, съобщиха световните агенции. Редкият феномен беше наблюдаван също в Тихоокеанския регион и Аржентина.  Затъмнението започна в 13.01 часа местно време /17.01 по Гринуич/ в Тихия океан. Ивицата на пълната тъмнина, широка над 150 км, достигна северните брегове на Чили в 16.38 часа /20.38 по Гринуич/, преди да прекоси централните части на Аржентина и да се изгуби в Атлантическия океан.  Близо 300 хиляди туристи, учени, любители на слънчеви затъмнения или просто любопитни се стекоха в северните части на Чили, където са разположени близо половината от обсерваториите на планетата, за да наблюдават феномена. В столицата Сантяго, където затъмнението беше видимо на 92 процента, жителите се струпаха по покривите на сградите, в парковете и площадите, за да се възхитят на космическия спектакъл. В Аржентина основната географска точка за наблюдение беше района Куйо в централната част на страната.  Следващото пълно слънчево затъмнение, видимо над Южна Америка, ще бъде на 14 декември 2020 година.   Източник: Новини.бг", "date": "2019.07.03", "title": "Пълно слънчево затъмнение наблюдаваха вчера над Чили и Аржентина"}
{"url": "http://epicenter.bg/article/Feriboti-i-kruizni-korabi-v-Gartsiya-ostavat-na-kotva-dnes--moryatsite-iskat-po-visoki-zaplati/187135/7/0", "text": "Стачка блокира морския транспорт в Гърция. Туристите търсят начин да напуснат островите, круизни кораби също стоят по пристанищата, информира БНР.   Гореща вълна завладява Гърция с температури до 41 градуса. Стачката на моряците прекъсна морския транспорт в Гърция. На котва остават фериботи и товарни кораби.   Моряците стачкуват за увеличение на заплатите и екипажите на корабите. От туристическия сектор приканват стачкуващите да прекратят протестите, за да обслужат туристите.   По пристанищата много хора също чакат с надежда, че би могло да се прекратят стачните действия още преди края на обявената стачка, която приключва тази нощ. По островите хиляди туристи удължиха почивката си с ден и се опитват да намерят място в първите фериботи, други търсят билети за самолетните полети. За туристите с автомобили и каравани е много трудно да си осигурят места във фериботите дори за следващите дни. Моряците не отстъпват и настояват за подписване на колективни трудови договори. Синдикатите заплашват с нова стачка през туристическия сезон. Заради стачката на моряците в Гърция Министерството на външните работи отправи препоръки към българските граждани. Те трябва да се информират за ситуацията и да обмислят варианти за транспорт извън морския и фериботите, препоръчват от външно министерство.   При необходимост може да бъде потърсена помощ на следните номера: +30 210 67 48 107 и +30 693 70 96 220.", "date": "2019.07.03", "title": "Фериботи и круизни кораби в Гърция остават на котва днес, моряците искат по-високи заплати"}
{"url": "http://epicenter.bg/article/Opredeliha-data-na-prezidentskite-izbori-v-Rumaniya---10-noemvri/187140/7/0", "text": "Първият тур на президентските избори в Румъния ще се състои на 10 ноември, а вторият – на 24 ноември. Това стана ясно след предварителни консултации между премиера Виорика Дънчила и представителите на Постоянния избирателен орган (ПЕО), съобщава БГНЕС.   Решението ще бъде взето официално от правителствена резолюция, изготвена от ПЕО и Министерството на вътрешните работи /МВР/ като съ-инициатор. Проектът ще бъде изпратен от ПЕО на МВР в сряда и може да бъде приет от правителството следващата седмица.   Последните президентски избори се състояха през ноември 2014 г., след като Клаус Йоханис ги спечели след втория тур. Президентът Клаус Йоханис заяви в неделя в Брюксел, преди заседанието на Европейския съвет, че иска да бъде президент на Румъния, като по този начин отрече информацията, че ще се кандидатира за висок пост в Европейския съвет или до Европейската комисия. Последните социологически проучвания, публикувани във вторник сочат, че Клаус Йоханис ще спечели втори мандат в президентския дворец в Коточани.   Управляващата социалдемократическа партия (СДП) все още не е решила кой ще е нейния кандидат. Очаква се няколко души да се състезават в партията за кандидат – президент. Премиерът Дънчила каза, че няма да участва в надпреварата, докато Еуген Теодоровичи, Ливиу Плесояну и Сербан Николае изразиха намерението си да се включат в нея.   В същото време Дънчила се съгласи с Калин Попеску Търичану да има коалиция между социалдемократите, АЛДЕ и Про-Румъния с общ кандидат за Коточани.", "date": "2019.07.03", "title": "Определиха дата на президентските избори в Румъния - 10 ноември"}
{"url": "http://epicenter.bg/article/Zhshtsh/187141/7/0", "text": "Финландия вчера пое ротационното председателство на ЕС от Румъния без много шум, докато европейските лидери се бяха събрали в Брюксел, опитвайки се да изберат кандидати за най-важните постове в евроинституциите. \"Вече е 6.30 ч. сутринта, започна утрото на новия ден след безсънна нощ в Брюксел. А заседанието на Европейския съвет така и не приключва\", се казва в туит на финландското председателство. Централна тема на шестмесечното финландско председателство ще бъде насърчаването на \"глобалната лидерска роля на ЕС в действията за опазване на климата\".   Това означава и поемане на задължение до 2050 г. да бъде постигната климатична неутралност, заяви в реч във финландския парламент миналата седмица премиерът Анти Рине.  Мотото на финландското председателство е \"Устойчива Европа - устойчиво бъдеще\". Като част от усилията да бъде вярна на тази идея, Финландия реши да се откаже от подаръците, които прави председателството - като вратовръзки и шалове. Спестените 500 000 евро ще бъдат използвани, за да се компенсира въглеродният отпечатък от полетите, с които ще пристигат делегатите на европейските срещи във Финландия.   В статия, поместена вчера на сайта на финландското председателство Рине отбеляза, че млади хора в ЕС и други страни се събират пред \"националните парламенти, за да покажат какво мислят по големия въпрос, който ги тревожи: кризата с климата\". Той имаше предвид протестите, организирани се под мотото \"Петъци за бъдещето\", вдъхновени от шведската екоактивистка Грета Тунберг.   \"По време на финландското председателство не само ще чуем тревогите на младите хора, но и ще отговорим на тях\", написа Рине. Над финландското европредседателство - както и над самия съюз - тегне  предизвикателството с отложеното излизане на Великобритания от ЕС, насрочено за 31 октомври. Управляващата в Обединеното кралство партия на торите избира нов лидер, който да замени отиващия си премиер Тереза Мей. Подкрепящият Брекзита бивш министър на външните работи Борис Джонсън е смятан за фаворит в надпреварата за следващ лидер на партията, а значи и за следващ премиер. Джонсън иска да бъдат подновени преговорите с ЕС за Брекзита - вариант, който няколко висши представители на съюза последователно отхвърлиха. Ако до 31 октомври не бъде постигнато разбирателство, Великобритания може да напусне ЕС без споразумение - вариант, който крие редица проблеми както за Обединеното кралство, така и за ЕС. Сред другите ключови теми за следващите шест месеца са решенията за бюджета на съюза за периода 2021-2027 г.   Финландия вероятно ще бъде склонна да обсъди \"леко увеличаване\" на бюджета заради необходимостта да бъдат финансирани нови области като имиграционната политика, изследванията и развойната дейност, както и международните отношения, каза Тейя Тиликайнен, ръководител на Финландския институт за международни отношения. Тя посочи пред ДПА, че това донякъде е свързано с нуждата от повече подкрепа за финландския земеделски сектор. Друга тема в дневния ред на финландското председателство е необходимостта да бъдат защитени общи европейски ценности като върховенството на закона, човешките права, равенството и демокрацията. В програмата на председателството се казва, че ще продължат усилията \"получаването на европейски фондове да бъде обвързано със зачитането на върховенството на закона\". Полша и Унгария например бяха критикувани от други членки на ЕС и Европейската комисия, че нарушават върховенството на закона, но получават значително европейско финансиране. Миграцията е друга тема, по която Финландия има интерес да има напредък, въпреки безизходицата около Общата европейска система за убежище. През 2015 г. Финландия донякъде се оказа неподготвена за наплива на мигранти по време на миграционната криза, каза Тиликайнен. Откакто се присъедини към съюза през 1995 г., 5,5-милионната страна за трети път е председател на ЕС. В сравнение с 2006 г., когато за последно беше ротационен председател, бяха извършени реформи за укрепване на ролята на други евроинституции. това значи, че \"ролята на председателството е по-скромна, и смятам, че Финландия със задоволство приема това\", каза Тиликайнен. Петпартийната лявоцентристка управляваща коалиция на Рине, която пое властта в началото на юни, може да разчита на подкрепа за ЕС сред финландските избиратели. Според неотдавнашно проучване по поръчка на Финландския форум за бизнес и политика 56 процента от финландците имат положително отношение към членството в съюза, а 13 на сто - отрицателно. Може би това се обяснява с проблемите, свързвани с Брекзит, и с факта, че избирателите гледат на ползите от членството в ЕС през призмата \"на новия тип политическа среда и съперничеството между великите сили\", каза Тиликайнен.    ", "date": "2019.07.03", "title": "Финландия пое председателството на ЕС без много шум"}
{"url": "http://epicenter.bg/article/Nito-edin-ot-kandidatite-za-predsedatel-na-EP-ne-uspya-na-parvi-tur/187156/7/0", "text": "Нито един от кандидатите за председател на Европейския парламент не успя да събере необходимите 332 гласа на първи тур, предаде кореспондентът на БНР в Брюксел.   Председателстващият Антонио Таяни даде почивка, след което ще има гласуване на втори тур. Кандидатът на партията на европейските социалисти Давид Мария-Сасоли получи 325 гласа или седем по-малко от необходимите за абсолютно мнозинство. Съпредседателката на Зелените/Свободен демократичен Алианс Ска Келер получи 133 гласа, испанката Сира Рего от Eвропейска обединена левица/Северна зелена левица – 42. За Ян Захрадил от групата на европейските консерватори и реформисти гласуваха 162 евродепутати.  Малко преди началото  на вота четиримата кандидати представиха вижданията си за поста, за който кандидатстват.  По процедура евродепутатите могат да гласуват в три тура, докато един от кандидатите получи абсолютно мнозинство. Ако това не стане, следва четвърти тур, на който се състезават получилите най-много гласове двама кандидати. За избран се смята  този, който е взел най-много гласове.   На първия тур гласувалите бяха 735, като 73 са невалидните бюлетини. Така броят на валидните е 662, от които се изчислява необходимото мнозинство от 50 плюс един гласа.  ", "date": "2019.07.03", "title": "Нито един от кандидатите за председател на ЕП не успя на първи тур"}
{"url": "http://epicenter.bg/article/Nad-200-dushi-s-hranitelno-otravyane-na-partito-na-Imelda-Markos/187161/7/0", "text": "  Десетки линейки извозваха приятели и поддръжници на вдовицата на диктатора Фердинанд Маркос от централния стадион в Манила, където 2500 души се бяха събрали за празненството. Въпреки че Маркос беше свален от власт с мирен преврат през 1986 година, семейството на диктатора все още има доста поддръжници във Филипините и през последните години отново се намеси във властта. , съобщи председателя на филипинския Червен кръст Ричард Гордън. Според министъра на здравеопазването Франциско Дюке броят на пострадалите е 260 души.   На партито бяха раздавани бутилки с вода с името на Имелда и порции с храна в пластмасови кутии. Няма информация какво е здравословното състояние на 90-годишната рожденичка. Имелда беше осъдена през ноември миналата година за корупция по случаи, датиращи от времето на управлението на покойния й съпруг.   Източник: Канал 3", "date": "2019.07.03", "title": "Над 200 души с хранително отравяне на партито на Имелда Маркос"}
{"url": "http://epicenter.bg/article/Italianetsat-David-Mariya-Sasoli-e-noviyat-predsedatel-na-Evroparlamenta-/187165/7/0", "text": "Евродепутатите избраха днес на втори тур италианския социалист Давид-Мария Сасоли за председател на институцията с 345 гласа „за“, предаде БНР. Кандидатът на Европейските консерватори и реформисти Ян Захрадил спечели 160 гласа, а Ска Келер от Зелените/Европейски свободен алианс - 119.  На първи тур нито един от кандидатите не успя да събере необходимите 332 гласа. На него Давид-Мария Сасоли получи 325 гласа, съпредседателката на Зелените/Европейски свободен алианс Ска Келер – 133, испанката Сира Рего от Eвропейска обединена левица/Северна зелена левица – 42, Ян Захрадил от групата на Европейските консерватори и реформисти – 162.  Малко преди началото на първия вот четиримата кандидати представиха вижданията си за поста, за който кандидатстват.  По процедура евродепутатите могат да гласуват в три тура, докато един от кандидатите получи абсолютно мнозинство   от валидните гласове. Ако това не стане, следва четвърти тур, на който се състезават получилите най-много гласове 2-ма кандидати, а за избран се смята този, който е взел най-много гласове.  Сасоли каза при представянето на кандидатурата си:    Сасоли (63 г.) е член на лявата италианска Демократическа партия, а преди да стане част от нея, работи като журналист. Избран е за евродепутат през 2009 г., а настоящият му мандат в институцията е трети.  ", "date": "2019.07.03", "title": "Италианецът Давид-Мария Сасоли е новият председател на Европарламента "}
{"url": "http://epicenter.bg/article/Koy-e-David-Mariya-Sasoli--noviyat-shef-na-Evroparlamenta--/187172/7/0", "text": "Давид-Мария Сасоли е роден на 30 май 1956 година във Флоренция.   Сасоли е избран от лявоцентристката Демократическа партия. Той е за трети мандат член на Европейския парламент, където е избран за първи път през 2009 г. През предишния мандат на парламента той беше един от неговите заместник-председатели.   Преди да влезе в политиката Сасоли е бил известен журналист в Италия. Тръгнал е от малки регионални вестници в родната му Флоренция, която заедно с Болоня и Модена е в триъгълника на биещото сърце на италианската левица. Първата му по-сериозна работа в професията е на 30-годишна възраст, когато е назначен в дясноцентристкия всекидневник Ил Джорно. После започва работа и в каналите на обществената телевизия RAI. През 2009 г. става член на лявоцентристката партия Partito Democratico и веднага е избран за евродепутат. 10 години по-късно вече е председател на Европейския парламент.   Италианският парламентарист заяви пред колегите си, че Европа може да е силна, само ако има силен парламент и че “можем да се справим с предизвикателствата, само ако сме единни в разнообразието”.  Той обеща Европейският парламент да стане по-отворен към нуждите на европейските граждани и да бъде независим от останалите европейски институции.  През 2013 година се кандидатира за кмет на Рим, но не е избран.  На европейските избори през 2014 година той е преизбран за член на Европейския парламент и на 1 юли същата година е избран за заместник-председател на европейския законодателен орган.  На европейските избори през 2019 година е преизбран за трети мандат за евродепутат и на първата сесия на Европарламента в новия му състав е избран за негов председател, като член на групата на Прогресивния алианс на социалистите и демократите.  Той наследява на поста друг италианец – Антонио Таяни и е общо седмият италианец избиран на този висок пост.  Сасоли е женен и има две деца.   С избора на Сасоли, който е представител на втората по големина група в Европейския парламент - 154-членната група на “Социалистите и демократите”, приключва разпределението на постовете на най-важните европейски институции. Предстои европейските депутати да изберат сега 14 подгласници на Сасоли, който ще бъде председател на Европейския парламент през следващите 2,5 години. Той наследява на поста друг италианец, но от ЕНП - Антонио Таяни.  ", "date": "2019.07.03", "title": "Кой е Давид-Мария Сасоли, новият шеф на Европарламента? "}
{"url": "http://epicenter.bg/article/Putin-izvadi-Rusiya-ot-Dogovora-za-likvidirane-na-raketi-sas-sreden-i-malak-obseg-/187175/7/0", "text": "Руският президент Владимир Путин подписа закона за прекратяване на Договора за ликвидиране на ракети със среден и малък обсег, сочи сайтът за официална правна информация на страната.  Изтеглянето от договора вече бе одобрено от двете камари на руския парламент.  Вашингтон първи обяви оттеглянето си (но то ще бъде финализирано през август 2019 г.) след решение на президента Доналд Тръмп в края на миналата година. Тогава Тръмп цитира системно нарушаване на условията в него, като посочи разполагането на ракетната система 9M729 като скорошен пример.  След обясненията на Тръмп, че САЩ ще разработят нови оръжия със среден и малък обсег, ако Русия не изпълнява условията или ако заедно с Китай не предложи нов договор, Москва заплаши с огледална мярка. Така изтеглянето и на двете страни бе на практика потвърдено в началото на февруари тази година. По това време НАТО призоваваше Русия за диалог и изпълнение на договора.  Договорът се смяташе за един от най-важните за баланс на силите в света. Тръмп същевременно настоява, че в документа, подписан от Съединените щати и Съветския съюз (с правоприемник Русия) през 1987 г., трябва да бъдат въвлечени и други държави.", "date": "2019.07.03", "title": "Путин извади Русия от Договора за ликвидиране на ракети със среден и малък обсег "}
{"url": "http://epicenter.bg/article/Natovski-korabi-navlyazoha-v-Cherno-more--Rusiya-zorko-gi-sledi-/187177/7/0", "text": " \"Торонто\", които вчера са навлезли в акваторията на Черно море, съобщиха от националния център за управление на отбраната, цитирани от руските медии.   Уточнява се, че наблюдението се извършва от малкия кораб за борба с подводници \"Касимов\" и патрулния кораб \"Пытливый\". Новината беше обявена от руския Национален център за управление на отбраната. Двата кораба са навлезли в акваторията на Черно море.  В определени райони кръжат и самолети на руската военноморска авиация. Провежда се и радиоелектронно проследяване.  Корабите „Дънкан“ и „Торонто“ пътуват към Украйна. Там те ще участват в съвместни военни учения със САЩ.  По-рано по същата причина в Черно море навлезе и американският разрушител „Карни“. Руското външно министерство вече се обяви срещу ученията и се очаква те да са под сериозно наблюдение.", "date": "2019.07.03", "title": "Натовски кораби навлязоха в Черно море, Русия зорко ги следи "}
{"url": "http://epicenter.bg/article/Ruskiyat-ministar-na-otbranata--Ima-otseleli-pri-pozhara-v-batiskafa-/187178/7/0", "text": "Руският министър на отбраната Сергей Шойгу потвърди днес появилите се в някои местни медии догадки, че няколко членове на екипажа са оцелели при пожара, при който загинаха 14 техни колеги на борда свръхсекретен руски дълбоководен апарат, предаде АП.  Шойгу не уточни колко души от екипажа са били спасени при пожара в понеделник по време на дълбоководни изследвания на дъното на Баренцево море в Арктика.   Министърът говори в базата на руския Северен флот в Североморск, където е и щабът на флота. Той похвали екипажа на съда, за \"героичните му действия\", като отбеляза, че те са пожертвали живота си, за да спасят цивилен експерт и самия батискаф след избухването на пожара.   Министърът на отбраната, изпратен лично от президента Владимир Путин да надзирава разследването на трагичния инцидент, обаче отново не разкри колко души е имало на борда на съда, който е докаран в Североморск за оглед и за разследване на причините за пожара.  Данните за инцидента остават твърде оскъдни и руските власти с явна неохота дават някоя и друга подробност. Съобщено бе само за броя на жертвите, за това, че те са загинали от отровните газове, отделени при пожара, че това е станало при изследвания на морската дълбочина в руски териториални води в Баренцево море, че жертвите са \"големи професионалисти\", двама от тях \"Герои на Русия\", и че самият пожар е бил \"геройски потушен\". Тази потайност дава поводи за всякакви спекулации в медиите. За пожара, възникнал на борда на съда в понеделник, и за трагичните му последици, бе съобщено чак във вторник вечерта - с ден и половина закъснение.  Все още не е съобщено и името на свръхсекретния батискаф, който според някои руски медии се нарича \"С-12 \"Лошарик\" и е предназначен за тайни проучвания на големи дълбочини в световния океан.   Предполага се, че е създаден през 2003 г. и е влязъл в експлоатация през 2010-а. Знае се, че през 2012 г. е участвал в изследване, целящо да докаже руските претенции върху обширни части от дъното на целия (Северен ледовит) океан. Събирал е образци от дъното на дълбочина 2500 м според официални руски съобщения от онова време. Обикновените подводници не могат са се потапят по-дълбоко от 600 м, предаде БТА, цитирайки АП.  Според някои медии този руски апарат има редица сходства с американския съд за дълбоководни проучвания NR-1, който бе \"пенсиониран\" през 2008 г. след 40-годишна \"служба\". За разлика от американския батискаф, който бе проектиран да се спуска на дълбочини до 910 м, \"Лошарик\" може да се потапя много по-дълбоко - според някои спекулации до 6000 м.  Най-много спекулации от вчера обаче се ширят относно това дали руският \"Лошарик\" е имал ядрен двигател. Новинарският сайт \"Газета.ру\" дава утвърдителен отговор на този въпрос. Според медията, която цитира неназован източник, пожарът вероятно е възникнал заради късо съединение.  Някои руски медии сравняват руското официално мълчание по случая с ядрената катастрофа в Чернобил през 1986 г. \"Близо ден и половина без информация за инцидента с ядрен обект и нуждата да търсим съобщения от Норвегия за нивата на радиация кара да тръпнат онези, които помнят Чернобилската ядрена трагедия\", писа сайтът \"Бел\", който често е критичен към руското правителство. Норвежките власти съобщиха вчера, че не са засекли някакви необичайни равнища на радиация.  А коментаторът на Радио \"Ехото на Москва\" Евгений Бунтман отбеляза: \"Ние не знаем абсолютно нищо до момента - кой, какво . Не разбирам едно нещо: защо трябваше да мине цял ден, преди да бъде направено съобщение за жертвите? Защо не знаем техните имена? Това нормално ли е?\", попита той.  Днес руските медии успяха да идентифицират някои от загиналите, включително капитана на подводния съд Денис Долонски, който бе награден със званието \"Герой на Русия\" за изследователската мисия по арктическото дъно през 2012 г. Впрочем, няколко часа преди официалното съобщение, руският блогър Евгений Карпов съобщил за пожар на борда на съд на руския Северен флот, но трябвало да свали новината от блога си по искане на флота. Това каза самият той пред новинарския сайт \"Медуза\".  Говорител на Ватикана съобщи днес, че Папа Франциск, който утре ще се срещне с гостуващия руски президент Владимир Путин, \"е информиран за трагедията\" и \"изразява своите съболезнования\".", "date": "2019.07.03", "title": "Руският министър на отбраната: Има оцелели при пожара в батискафа "}
{"url": "http://epicenter.bg/article/EK-ottegli-zaplahata-si-za-distsiplinarna-protsedura-sreshtu-Italiya-/187188/7/0", "text": "В сряда Европейската комисия оттегли заплахата си за предприемане на дисциплинарна процедура срещу Италия, след като управляващите в Рим предприеха действия за привеждане на растящия италиански дълг в съответствие с фискалните правила на ЕС, предава БНР.  ЕК заяви, че очаква Италия да се придържа към пакта за стабилност и растеж на единния блок през настоящата година. Комисията отбеляза, че италианското правителство е предприело допълнителни усилия тази година, за да компенсира частично влошаването на структурния баланс през 2018 година.  Европейската комисия също така призова Италия да спази ангажимента си да подготви бюджет за 2020 година, който да е в съответствие с фискалните правила на ЕС, за да се избегне допълнителна несигурност. Италианският проектобюджет за догодина трябва да бъде представен на ЕК до 15 октомври.  Повод за оттеглянето на заплахата на ЕК за наказателна дисциплинарна процедура дават обявени от властите в Рим нови шестмесечни данни, които показват, че прогнозният дефицит за 2019 година ще бъде с около 7 млрд. евро по-малък от планирания през април благодарение на по-ниски от очакваните разходи и на по-високи приходи.  Според агенция Ройтерс италианското правителство също така е изготвило постановление за ограничаване на бюджетния дефицит през 2020 година, което вероятно ще уталожи отчасти опасенията на Европейската комисия.   ", "date": "2019.07.03", "title": "ЕК оттегли заплахата си за дисциплинарна процедура срещу Италия "}
{"url": "http://epicenter.bg/article/Izbyagalata-sapruga-na-premiera-na-OAE-mozhe-bi-e-v-London/187189/7/0", "text": "Избягалата съпруга на премиера на ОАЕ шейх Мохамед бин Рашид ал Мактум може би е в Лондон, пише в. „Таймс“, цитиран от БГНЕС.   Според публикацията принцеса Хая бинт ал-Хюсеин може да се намира в къща на стойност 85 милиона паунда, разположена близо до двореца \"Кенсингтън\". Както уточнява вестникът, предполага се, че принцесата е придобила тази къща без участието на съпруга си през 2017 година.   Британският таблоид „Сън“ писа по-рано, че съпругата на премиера на ОАЕ, владетелят на Дубай, шейх Мохамед бин Рашид Ал Мактум е избягала от страната с голяма сума пари. Според изданието принцеса Хая бинт ал-Хюсеин не се е появявала публично от февруари тази година. Съобщава се, че заедно с 11-годишната си дъщеря и 7-годишния си син, тя е избягала от Обединените арабски емирства в Германия, където потърсила убежище и подава молба за развод. Твърди се, че изглежда принцесата е взела със себе си 31 милиона паунда.   Според „Сън“ действията на принцесата са довели до началото на дипломатическа криза между ОАЕ и Германия. Според някои съобщения, министър-председателят се обърнал към властите в Берлин и настоява за екстрадиране на съпругата и децата му, но е получил отказ.   Германското външно министерство не потвърди информацията, че Хая бинт ал-Хюсеин, избягала от ОАЕ, е поискала убежище в Германия.", "date": "2019.07.03", "title": "Избягалата съпруга на премиера на ОАЕ може би е в Лондон"}
{"url": "http://epicenter.bg/article/Amerikanskiyat-kongres-podgotvya-sanktsii-sreshtu--quot-Turski-potok-quot--i--quot-Severen-potok-2-quot--/187191/7/0", "text": "Конгресът на САЩ придвижва законопроект, чрез който да санкционира руските енергийни проекти в Европа. Комисията за външна политика към Камарата на представителите вече одобри текстовете, които позволяват на Вашингтон да наложи санкции на фирми и физически лица, чиито плавателни съдове участват в доставката или полагането на тръбите за газопроводите \"Северен поток 2\" и \"Турски поток\".  Американските законотворци разглеждат общо четири проектозакона, които са насочени срещу руските енергийни проекти на Стария континент. Те предвиждат въвеждане на санкции срещу руския енергиен износ, производството на петрол, подкрепяни от държавни компании, както и за намесата на Русия в американския изборен процес.  Очакванията са почти всички законопроекти да преминат през гласуване до края на лятото.  Миналия месец президентът на САЩ Доналд Тръмп заяви, че разглежда възможностите за налагане на санкции срещу компаниите, ангажирани с проекта \"Северен поток 2\". Според енергийния министър Рик Пери санкционирането на фирмите пък е въпрос на време.  Проектът се изпълнява съвместно от руския \"Газпром\", френската фирма Engie, австрийската OMV AG, холандската Royal Dutch Shell и германските Uniper и Wintershall.   ", "date": "2019.07.03", "title": "Американският конгрес подготвя санкции срещу \"Турски поток\" и \"Северен поток 2\" "}
{"url": "http://epicenter.bg/article/Analizat-na-ISA--Sled-evrovota-Borisov-zatvarzhdava-vlastta-si-v-partiyata-i-v-darzhavata/187166/11/0", "text": "Институтът за стратегии и анализи (ИСА) публикува политическия си анализ за събитията в България, в Европа и в света през месец юни 2019 година под заглавие:  - ГЕРБ СЕ РАЗДЕЛИ С ЦВЕТАНОВ БЕЗ ДРАМАТИЧНИ СЪБИТИЯ - БСП ПРЕПОТВЪРДИ ЛИДЕРСТВОТО НА НИНОВА - ДПС ЗАСИЛИ АКТИВНОСТТА СИ В ПАРЛАМЕНТА - ПРЕЗИДЕНТЪТ - С НОВА АТАКА ЗАРАДИ ИЗТРЕБИТЕЛИТЕ И С ВЪНШНОПОЛИТИЧЕСКИ АКЦЕНТИ - МОДЕРНИЗАЦИЯТА НА ВВС УСЛОЖНЯВА ОТНОШЕНИЯТА НИ СЪС САЩ, РУСИЯ И БРЮКСЕЛ - Г-20 – БЕЗ ОБЩО РЕШЕНИЕ ЗА ТЪРГОВСКАТА ВОЙНА И КЛИМАТИЧНИТЕ ПРОМЕНИ   Ето резюме от    Хоризонтът за радикална промяна се отдалечи и стана зависим от случайни политически фактори.   Темата, която доминира в публичното и институционално пространство в месеца след европейските избори, бе за намаляване на партийните субсидии.  Стигна се до напрежение вътре в управляващата коалиция, дори тръгна пореден разговор за преформатирането ѝ. Очевидно е, че проблемът ще се използва с максимално популистки заряд (от различни среди), за да се търси реализация на паралелни цели (влизане в политиката, унищожаване на опонент, акумулиране на обществена подкрепа), поради факта, че партиите като такива предизвикват масов обществен негативизъм.  . В противен случай това не е политика, а вървене след желанията на масата, които често носят и ирационален заряд.   Сагата около закупуването на нови бойни самолети за армията продължи да се развива и през този месец. Ускорение за това даде признанието на министъра на финансите, че осемте машини ще бъдат платени накуп, каквото е настояването на американската страна.  В държава, затънала в социално-икономически проблеми, подобна сделка има потенциал да нанесе сериозни имиджови щети на кабинета. . Подобно плащане може да „взриви“ бюджета на страната и да свали рязко кредитния й рейтинг. В този смисъл сделката става проблематична и поставена под въпрос.    В случая Москва бе поставена в унизително положение, а председателят на българския парламент - в нелепа ситуация. Може да се направи извод, че темата със самолетите комплицира отношенията на България със Съединените щати (F-16) и Руската федерация (ремонта на Су-25). България продължава да се лута геополитически и забравя, че е член на ЕС. Редно е да оползотворява членството си в Съюза, за да навакса изоставането си спрямо всички страни от организацията.   . Това създаде среда за слухове и спекулации. Още повече, че новината дойда от БНБ, а не от ведомството на Владислав Горанов, което е политическият орган във финансовия сектор и е редно да води комуникацията по разходването на публичните средства. Държавата не беше теглила заеми повече от година и половина. Бюджетният излишък в момента е повече от 3 милиарда лева. Ако парите се вземат заради добрата вътрешна конюнктура и изгодни условия, това следва да се аргументира публично.    Казусът не е незаконен, но има етична страна, която е обществено неприемлива и доведе до серията оставки и смени на лица на висши държавни длъжности. Казусът не е напълно затворен дотолкова, доколкото прокуратурата продължава проверките и изчаква резултатите от данъчните ревизии на НАП.    Постмониторингът върху страната ни остава, като тя е единствената страна от ЕС, наблюдавана от европейския орган и то вече близо 20 години. Сигналът е изключително лош в имиджов аспект.   , защото не е уверена, че страната ни пази стриктно границите на ЕС, бори се с корупцията и трафика на хора. Сходни позиции изразява и Франция.  Подходът на българските власти да впечатлят госта със снимки на границата изглежда доста дилетантски и доведе до контра-изказване от негова страна, че е впечатлен от фотосите на границата, но борбата с корупцията има нужда от допълнителен напредък.   В началото на месеца излезе и Годишният доклад на Европейската комисия. В него има сериозни критики към много от страните-членки.  България все още не е приела всички евродирективи и правила, свързани с противодействието на прането на пари, а това е едно от условията за влизане в чакалнята на еврото (механизмът ERM II).    след като непосредствено след евроизборите започна окончателната му раздяла с Цветан Цветанов.  Осигуряването на парламентарното мнозинство става лично от него, а не през коалиционни споразумения, договорки или координация между парламентарните групи. Основното предизвикателство е организационно с оглед на приближаващите местни избори и концентрацията на прекалено много отговорност и задачи персонално върху Борисов (структурни, кадрови, парламентарни, медийни, управленски, коалиционни).   Резултатите от евровота и първите социологически изследвания за юни (Тренд, Маркет линкс) препотвърдиха водещата роля на ГЕРБ в електоралните нагласи. Партията влезе в обичайното си русло на профил, доминиран от изпълнителната власт и лично от Борисов.  (оставки, скандали, кадрови рокади). Въпреки това, анализът показва, че зад политическата фасада липсва компенсаторен механизъм по отношение на процеса на оперативно взимане на решения.   ГЕРБ вече е стабилно прокоалиционна и много гъвкава по отношение на участието си в избори и властова конфигурация.  който го придружава по време на срещи, появява се публично и очевидно се ползва с доверието на лидера.    Баталиите около разделението в партията показаха на широката публика партията и отвътре.  На форума опозицията не се заяви като политика и намерения, а само като група за гласуване и медийни изяви преди конгреса. Нейните най-ярки представители направиха тактическа грешка – проведоха яростна медийна атака срещу Нинова преди конгреса и на самия форум вече нямаше какво да кажат. Има още един момент, който вътрешната опозиция подцени – редовите членове на БСП не обичат, когато публично се говори срещу лидера им. Те не приемат, когато той е обругаван, още повече пък, ако това го правят „наши другари“. „Сатанизирането“ на Нинова прехвърли граници, отвъд които то вече има обратен ефект.  . Дебати по отношение на ценностната политика на конгреса не се състояха. Нинова трябва да намери тон да говори с други партии и формации, чиято членска маса има същата социална база като БСП. Трябва да изгражда мостове, да лансира политика на събиране, политика на съгласие.     Те вече са трета политическа сила само парламентарно, но не и електорално, като бяха изместени от ДПС (3-ма евродепутати срещу 2-ма на ВМРО, а „Атака“ и НФСБ завършиха с пълно фиаско). След евровота ВМРО демонстрира по-голямо самочувствие от коалиционните си партньори, очевидно като следствие от седем пъти по-голямата тежест, измерена в реални гласове.   . Партията излезе рязко напред с предложението за намаляване на ДДС на хляба и лекарствата (5%) и за безплатни детски градини, лансирано в края на май от депутата Делян Пеевски. В резултат на това през целия юни темата за данъчната реформа доминира политическия дневен ред. Въпреки че стана трета политическа сила на евровота и изпълни целите си,   Резултатите от европейските избори показаха, че традиционният електорат на движението е засегнат от острата демографска криза в България, като една от водещите причини е емиграцията.    Основен вносител на законопроекти продължава да е Министерски съвет. Тонът, засега, е много по-спокоен.    Диалогът между изпълнителната власт и президентската институция се води през медиите и засяга широк спектър от проблеми: инфраструктурните проекти, законодателството, субсидиите, модернизацията на армията, съдебната реформа, обществените поръчки и др.    Съвместната комисия не работи нормално. Антибългарската кампания се поде с нова сила около проблемни моменти, конкретно през изминалия месец – за Гоце Делчев. Допълнително усложняват ситуацията политици и от двете страни, търсещи пиар ефект.   Стана ясно, че в Турция обединяващата реторика е печелившата. Опозицията се представи като изключително подготвена по време на повторното гласуване в Истанбул.   Обявено бе, че Имамоглу (новият кмет на Истанбул) ще бъде кмет на всички граждани, независимо от тяхната етническа принадлежност, религия и произход.   Вашингтон смени посланик Ерик Рубин и номинира за поста г-жа Херо Мустафа. Биографичният и кариерен анализ на г-жа Мустафа показва, че с нейното назначение   Това ще е основен регионален акцент наред с познанията й за политиката в Босна и Гърция.    Тръмп обяви, че ще поднови преговорите относно търговското споразумение с Китай, но на подобни думи не може да се отдава сериозно значение. Част от преговорния процес е постоянното спиране на разговорите. На срещата Тръмп предпочете компанията на лидери като руския президент, председателя на Северна Корея и престолонаследника на Саудитска Арабия. Вече е видно, че има някакъв фетиш към севернокорейския лидер, който постоянно приковава интереса му за разговори, писма, комуникация. Вторият най-важен въпрос - за климатичните промени, остана без сериозно развитие. Вашингтон отказва да се върне в споразумението и блокира общи инициативи. Франция и Великобритания са основните двигатели за справяне с този глобален проблем, но не срещат достатъчна подкрепа от останалите, въпреки че с 19 от 20 гласа приеха финалната декларация.    след като Брюксел сключи търговско споразумение с южно-американското обединение МЕРКОСУР. Сделката засяга около 800 милиона души. По силата на договора, постигнат след 20 години преговори, европейските страни навлизат на южноамериканския пазар с автомобили, телекомуникации, финансови услуги, докато към Европа тръгват селскостопански продукти при облекчени условия. Това автоматично предизвика недоволството на европейските фермери, които се опасяват за конкурентноспособността на своята продукция.   Фейсбук валутата ще се нарича „Либра“ и вече предизвика цунами във финансовите среди. Това може да промени из основи банковата система в световен мащаб с бързо, лесно и безплатно местене на пари до всяка точка на света до опасност за световната финансова стабилност, защото нито една държава не обезпечава стойността на „либрата“. Поради фундаменталното значение на този въпрос ИСА ще подготви специален доклад по темата в следващия си месечен анализ.   Анализът е изготвен от авторски колектив:  политолог  - Изпълнителен директор на Институт за стратегии и анализи   - Институт за стратегии и анализи  Международни наблюдатели:   (Македония, Русия)   (Албания)   (Турция)   (данъчна реформа)      ПРАВИТЕЛСТВОТО – МЕЖДУ ОЦЕНКИТЕ НА ЕВРОПА И ВЪТРЕШНИТЕ ПРЕДИЗВИКАТЕЛСТВА ПАРЛАМЕНТЪТ – ТРУДНИ БАЛАНСИ И КАДРОВИ ДЕФИЦИТ РЕФОРМА НА ДАНЪЧНАТА СИСТЕМА ЩЕ СТИМУЛИРА ПОТРЕБЛЕНИЕТО И РАСТЕЖА ПРЕЗИДЕНСКАТА ИНСТИТУЦИЯ С ВЪНШНОПОЛИТИЧЕСКИ АКЦЕНТИ МИСИЯТА НА САЩ В СОФИЯ – С НОВ ПОСЛАНИК     ГЕРБ – СЛЕД НАПУСКАНЕТО НА ЦВЕТАНОВ НЕ ПОСЛЕДВАХА ДРАМАТИЧНИ СЪБИТИЯ БСП ПРЕПОТВЪРДИ ЛИДЕРСТВОТО НА НИНОВА ОБЕДИНЕНИ ПАТРИОТИ – ВОЙНАТА СЕ РАЗГАРЯ С НОВА СИЛА ДПС ЗАСИЛИ АКТИВНОСТТА СИ В ПАРЛАМЕНТА „ВОЛЯ“ ИЗЧЕЗНА ОТ ПУБЛИЧНОТО ПРОСТРАНСТВО ДЕМОКРАТИЧНА БЪЛГАРИЯ – ОТНОВО ТЪРКАНИЯ И РАЗЛИЧИЯ ОМБУДСМАНЪТ МАЯ МАНОЛОВА – ПРЕКАЛЕНО АКТИВНА     СЪЕДИНЕНИТЕ ЩАТИ – ТРЪМП СЕ КАНДИДАТИРА ЗА НОВ МАНДАТ КРИЗАТА В ПЕРСИЙСКИЯ ЗАЛИВ ТЪРГОВСКАТА ВОЙНА САЩ - КИТАЙ В ГЛОБАЛНИЯ РЕД 5G МОБИЛНАТА МРЕЖА – ГЛОБАЛЕН ПОЛИТИЧЕСКИ ВЪПРОС БРЕКЗИТ НА ТРУПЧЕТА, БИТКА ЗА НОВ ПРЕМИЕР И ОЧАКВАНЕ ЗА ПРЕДСРОЧНИ ИЗБОРИ РУСИЯ – МЕЖДУ ИКОНОМИКАТА И ПРОБЛЕМИТЕ С МЕДИИТЕ МАКЕДОНИЯ ИЗЛЪГА БЪЛГАРИЯ С ДОГОВОРА ЗА ДОБРОСЪСЕДСТВО ТУРЦИЯ – ВТОРО ПОРАЖЕНИЕ ЗА ЕРДОГАН В ИСТАНБУЛ АЛБАНИЯ ВЪВ ВИХЪРА НА ПОЛИТИЧЕСКАТА КРИЗА      ", "date": "2019.07.03", "title": "Анализът на ИСА: След евровота Борисов затвърждава властта си в партията и в държавата"}
{"url": "http://epicenter.bg/article/-quot-Doyche-vele-quot-/187180/11/0", "text": "  \"Всеки преце́ня къде да ходи и всеки има право на избор\", казва министърката на туризма. Нейният избор е ясен - щом наближи краят на седмицата, тя грейва от екрана някъде край морския бряг.     Ако се съди по систематичните ѝ петъчно-съботни появи в новините, може да се предположи, че опитва да съчетава приятното с полезното - хем е на море, хем изглежда, че е на работа. Бори се с нередностите в туризма, като лично инспектира плажове, курорти, хотели. Неизменно съпровождана от телевизионни камери и голяма свита чиновници. От репортажите е видно, че много ѝ отива да е инспектор. Във всеки случай повече, отколкото да е министър.   Така в последните седмици \"залови\" неправоспособни екскурзоводи, туристически агенти без (или с непоставена на видно място) застраховка, къща за гости с изтекло удостоверение за категоризация. \"Провери\" алкохола по барове, храната в ресторанти и водата в басейни. \"Установи\" липса на указателни табели, повече преместваеми обекти, високи цени на чадъри и шезлонги. \"Разкри\" изпочупени плочки, мухъл и инсекти (мухи). Както и санитарни възли без алармена инсталация и апартаменти, \"от които не може да се набере рецепцията с регламентирания номер 9\"...     \"За нас е много важно качеството на услугите. То трябва да отговаря на нормативните изисквания и затова министерството реагира на всеки сигнал и ще бъде безкомпромисно спрямо нарушителите\", казва министърката, но едва ли някой приема приказките ѝ на сериозно. Най-малкото защото това, което прави, не е нейна работа.Все едно министърът на земеделието лично да следи колко дълбока е дълбоката оран, министърът на здравеопазването да инспектира по телевизията хирургически операции или министърът на вътрешните работи да спира на пътя за непоставени колани.   Не знам кого се опитва да излъже министърката с карикатурната си имитация на дейност. Може би трупа точки пред началника си в правителството, който вече десет години е главният идеолог и практик на подобни пиар акции на терен. Сигурно е обаче, че дори и денонощно да проверява дали качеството на услугите \"отговаря на нормативните изисквания\", няма да привлече никого към българското крайбрежие. Точно обратното.     \"По отношение на презастрояването бих казала, че това наистина е невярно твърдение\", казва министърката. И моментално отблъсква всеки, който помни Черноморието преди да бъде превърнато в негостоприемна бетонна джунгла. Благодарение на държавата, която направи от глупостта, лакомията и мутренската наглост своя туристическа стратегия. И по всичко изглежда, че е решена да следва тази стратегия докрай. С последните промени в Закона за устройство на Черноморското крайбрежие тя погна свободно плажуващите, кърпите, палатките и чадърите им и застана на страната на онези, които са се притаили и чакат, за да залеят с бетон и последните незастроени кътчета по морето. Самата министърка на туризма не само има възможност, но е и задължена от същия този закон да спаси пясъчните дюни, придобити някога по \"втория начин\". Но години наред отказва да го направи. Вместо това обикаля студията и говори небивалици.   \"Откакто е създадено министерство на туризма, е направено изключително много за привличане на все повече туристи към България и най-вече, които да оставят повече средства в икономиката\", казва тя с присъщата си скромност. Вероятно има предвид примерно германски пенсионери, които са си направили сметка, че ще им е по-евтино да прекарат две седмици на море в България, отколкото да си стоят в къщи. Или британски безработни с увлечение по алкохола (и други упойващи вещества), които са открили, че за дребна сума попадат в райско кътче, където бутилка водка излиза по-евтино от \"едно малко\" в родината им.     \"България е позната като дестинация, която предлага изключително добро качество на добра цена\", обявява министърката. Не знам на кого е \"позната\", но е факт, че всяка година все повече българи отпадат от тази категория. А в последните няколко дни хиляди български туристи избраха друга дестинация и задръстиха с колите си изходите към Гърция. Тук министърката е права: \"Всеки преце́ня къде да ходи и всеки има право на избор\".   Казвам всичко това със съжаление. Защото знам, че има много хора по българското Черноморие, които се опитват да правят туристически бизнес, работят съвестно и дават всичко от себе си, за да успеят. Въпреки държавата и нейната министърка на туризма.  ", "date": "2019.07.03", "title": "\"Дойче веле\": Българският туризъм - глупост, лакомия и мутренска наглост "}
{"url": "http://epicenter.bg/article/Ministerstvo-na-kulturata-prasnalo-43-000-lv--za-komandirovki-na-Venetsianskoto-bienale-/187182/11/0", "text": "Над 43 000 лв. е похарчило Министерството на културата за командировъчни на свои служители и участници на Венецианското биенале тази година. Това показва разследване на сайта OFFNews.    На първата командировка - от 6 до 9 ноември 2018 г., са изпратени четири експертки да изберат пространство за българското представяне.   Това са: Татяна Цветанова, шеф на дирекция \"Правно-нормативна дейност и обществени поръчки\"; Екатерина Джумалиева, директор на \"Културно наследство, музеи и изобразителни изкуства\"; Ярослава Бубнова, временно изпълняваща длъжността директор на Националната галерия и комисар на националното участие на Венецианското биенале, и Борислава Чакринова, сътрудник в Българския културен институт (БКИ) в Рим. Тридневният им престой излиза на държавата 6500 лв. Самолетните им билети струват 2400 лв., или по 832 лв. за билет.  Справка в сайтовете показва, че дори закупен в последния момент билет по маршрута София-Венеция-София струва 585 лв., при това с италианска авиокомпания, която не е нискотарифна. Закупен седмица по-рано, билетът струва 380 лв., а резервиран преди 3-4 месеца излиза до 200 лв. Трите нощувки на всяка от дамите пък струват отделно по още 613 лв. в луксозен хотел. Справка в сайтове за резервации показва, че ако запазим от днес за днес стая във Венеция в разгара на туристическия сезон, може да се намери хотелска стая между 62 и 100 лв. на вечер.   Към харчовете се прибавят и по 273 лв. за дневни и 101 лв. за вътрешен транспорт за всяка, освен за Чакринова, която пътува с влака от Рим до Венеция за 326 лв. - също на завишена цена.  Прахосването продължава, когато от 7 до 10 май за откриването на биеналето са изпратени вече пет дами: Иванка Бедрова, Екатерина Джумалиева, Жулиде Хамзова, Борислава Чакринова и Жана Яковлевна. Бедрова и Хамзова са летяли до Венеция и обратно за умопомрачаващата сума от 2425 лв. всяка.   Максималната сума, която се открива по сайтовете за тази дестинация, е 1700 лв. за билет. Билетът на Джумалиева струва 1700 лв., шефката на политическия кабинет на министър Боил Банов Иванка Бедрова пък е летяла до Венеция за 2400 лв. Две от служителките са похарчили още по 359 лв. за влак. За всяка от петте държавата е платила за нощувки по 1015 лв., което предполага, че са спали в луксозни апартаменти. С дневните и вътрешния транспорт МК е платило 13 857 лв. за командировка на петте служителки за 4 дни.  Държавата поела и разноските във Венеция на кураторката на българския павилион Вера Млечевска, артистите Лазар Лютаков и Рада Букова, комисарката Яра Бубнова, директорката на павилиона Катя Ангелова и Зорница Миткова, уредник отдел \"Комуникации\" към НГ. За общия престой на всички тях от 102 дни във Венеция, командировъчни, билети и т.н. министерството се е бръкнало с 23 120 лева. Целият този скандален харч е станал с одобрението на министъра на културата Боил Банов.       Едни чиновници, които нямат нищо общо с творчеството, се разхождат на държавен туризъм за едни чаши, обявени за проект. Знае ли премиерът Борисов как харчат в Министерство културата половин милион лева, отпуснати от Министерски съвет за Биеналето? Какъв е този чумав културен туризъм?! Знае ли някой от кабинета, че никой не влиза в българския павилион във Венеция, макар посещенията да са безплатни? ", "date": "2019.07.03", "title": "Министерство на културата пръснало 43 000 лв. за командировки на Венецианското биенале!"}
{"url": "http://epicenter.bg/article/Doyche-vele--Koy-e-vinoven-za-fiaskoto-v-Bryuksel-/187199/11/0", "text": "  Една неочаквана победа за Ангела Меркел. През последните близо 50 години не се е случвало германец да оглави Европейската комисия. Урсула фон дер Лайен, която е част от консервативното партийно семейство на ЕНП, би била първата жена на този пост.  Ако германската канцлерка си беше поставила за цел да постигне този резултат, навярно щеше да се провали. Но в ситуацията на пълна безизходица, след като бяха отпаднали всички останали възможности, правителствените ръководители на държавите от ЕС бяха направо облекчени, че могат да се обединят около една приемлива кандидатка.  Еманюел Макрон беше този, който в последната минута даде рамо на Ангела Меркел, предлагайки Урсула фон дер Лайен. Губещият в тази ситуация обаче е Европейският парламент и номинираните от него основни кандидати за поста.  Задават се още повече разпри  На тази среща на върха пролича липсата на желание за компромис. Заслугата за това е основно на четирите Вишеградски държави, които демонстрираха огромно самочувствие и направиха всичко възможно, за да унищожат шансовете на социалдемократическия кандидат Франс Тимерманс. Като еврокомисар той държеше на върховенството на закона много по-силно, отколкото тези държави желаеха, и преследваше техните нарушения. А националистите във Варшава и Будапеща не могат да му простят подобно нещо. На всичкото отгоре те бяха подкрепени и от популисткото правителство на Италия. Това съотношение на силите в сегашния ЕС тепърва ще създава огромни проблеми.  На човек му иде да се пръсне от яд, че изборът на един истински демократ като Франс Тимерманс беше провален заради съпротивата, оказана от Полша и Унгария. Правителствените ръководители обаче не искаха да налагат решения пряко волята на големите държави в Общността, както поясни Ангела Меркел. Чисто математически, изборът на Тимерманс щеше все пак да е възможен.  Сегашните многодневни дискусии ни показаха какво ни очаква през следващите години в ЕС: много повече разпри и разединение. Някои източноевропейски държави искат съвсем друга политика - те са срещу модела на либералната демокрация и срещу по-нататъшното сближаване в рамките на Европа. А сега вече се събраха и достатъчно саботьори, които са в постоянна готовност да поставят под въпрос механизмите и решенията на ЕС.  И накрая: задкулисна сделка  Основната отговорност за провала на консервативния кандидат Манфред Вебер носи френският президент Макрон, който от самото начало не криеше, че смята германеца за недостатъчно авторитетен и твърде неопитен. Макрон успя да привлече на своя страна скандинавците и Испания, обединявайки ги около целта да се пречупи 15-годишната хегемония на консерваторите в Европейската комисия. В крайна сметка и тази цел се провали, но френският президент поне показа готовност за компромиси, приемайки кандидатурата на германската министърка на отбраната.  Третата кандидатка - либералката Маргарете Фестагер, уважавана заради досегашните ѝ заслуги като комисарка за защита на конкуренцията - се провали заради съпротивата на италианците. Веднъж тя им се беше противопоставила по въпрос, касаещ банковоте дело. Ето, че сега си пролича, че пазарлъците за постове в Брюксел често се превръщат и в повод за лично отмъщение. Това е показателно за характера на сегашното италианско правителство, което унищожи и последния шанс за председател на ЕК да бъде избран един от водещите кандидати.  Каква е поуката?  За Европейския парламент целият този спектакъл е невероятна катастрофа. ЕП искаше да демократизира избора на президент на ЕК и да го направи по-разбираем за гражданите. Сегашната процедура е просто временен ерзац, тъй като се видя, че избирателите в отделните страни не проявяват голям ангажимент, когато трябва да гласуват за политици от чужди държави. И все пак - тази процедура е първа крачка във вярната посока.  Германската канцлерка Меркел се опита да спаси каквото може, оказвайки подкрепа на социалдемократическия кандидат Тимерманс. Но след като се разбра, че и тримата основни кандидати, номинирани за поста, нямат реални шансове за успех, остана единствено вариантът за изненадващата кандидатка.  Проблемът се крие в институционалната слабост на парламента: той няма никаква власт над председателския пост в ЕК - най-значимия пост в ЕС. Правителствата могат да номинират кандидат, а евродепутатите са длъжни да го/я одобрят, т.е. двете страни са длъжни да се споразумеят.  Поуката от сегашното фиаско е следната: при избора на кандидатите трябва да се внимава повече. Манфред Вебер беше слаб кандидат, защото му липсва управленчески отпит. А консервативното партийно семейство имаше на разположение и по-добри кандидатури, но решението бе взето под натиска на фракционната дисциплина и в знак на дългогодишна солидарност. Видя се, че това обаче е крайно недостатъчно.  Партиите би трябвало да се замислят и над това дали техните кандидати биха могли да получат подкрепа от останалите фракции. И те носят вина за този провал. Провалът, който ще отложи с години очакваното демократизиране на европейската политика. ", "date": "2019.07.03", "title": "Дойче веле: Кой е виновен за фиаското в Брюксел?"}
{"url": "http://epicenter.bg/article/Koy-mozhe-da-zaeme-myastoto-na-Erdogan--/187202/11/0", "text": "Коалицията между Партията на справедливостта и развитието (ПСР) и Партията на националистическото движение (ПНД), която загуби почти всички големи градове на местните избори на 31 март, а на повторните избори в Истанбул претърпя загуба с огромна разлика, засега изглежда, че не се вслушва в това послание, но в публичното пространство започнаха да се разпространяват новини, че особено в редиците на управляващата ПСР са налице големи спорове.   Дори президентската система, която едва навърши една година, а преходът към нея беше реализиран с подкрепата на лидера на ПНД Девлет Бахчели, е сложена на масата, за което загатват фрази като „възможна е ревизия“, идващи от средите на управляващите.    голяма част от обществото дори не знае имената на министрите, които само запълват предназначените им кресла. Съдебната система е политизирана, налице е икономическа криза. Еднодневните действия във външната политика се пласират на хората като „голямо майсторство“. Отвсякъде се чуват алармени звуци. \r\n \r\n \r\n \r\n Постъпват и данни, показващи как биха се отразили върху вота настроенията на нещастното мнозинство. Генералният директор на социологическа агенция „Конда“ Бекир Аърдър, който прогнозира с най-голяма точност резултатите от изборите в Истанбул, заяви в интервю за Хакан Аксай от електронното издание T24 следното:“Според мен ПСР вече се движи в диапазон от 36-37 процента, а ПНД – 14-15. Процентът на онези, които не биха се отказали от ПСР е 25-26, а това прави една четвърт от общия брой гласоподаватели. За 17-годишен период на управление това е най-ниският процент.“   Най-ниският процент от създаването на ПСР може да се обясни по следния начин.   Впрочем не остана и такава партия. Всичко се стопи в сянката на Ердоган. Тогава какво може да се случи на редовните избори през 2023 г., въпреки че едва ли ще са толкова далече във времето? Има ли шанс Ердоган да бъде преизбран отново? Това е политика, нищо не се знае. А Ердоган е опитен политик. Но погледнато от настоящия момент, изглежда трудно.   Кой може да заеме мястото на Ердоган? Или когато се запитаме кои лица може да са влиятелни в турската политика, пред нас се открояват три имена: Али Бабаджан, Селяхатин Демирташ, Екрем Имамоглу (подредени са по азбучен ред на фамилиите).   Първо да започнем от  . Стана ясно, че наесен ще бъде създадена нова политическа партия с лидер Али Бабаджан, подкрепена от Абдуллах Гюл. Отдавна се говореше за това, вече се изглаждат последните детайли. Лице, което е близко до формацията я описва по следния начин: \"Тя ще прегърне цяла Турция, даже се работи върху визия, която да е насочена към света. Ще бъде мащабна и всеобхватна.\" Али Бабаджан е на 52 години. Завършил е специалност индустриално инженерство в Близкоизточния технически университет, в периода 1990-1992 г. завършва магистърска степен в Kellogg School of Management към университета Northwestern, САЩ. . Предимството на Бабаджан е, че както вътре в страната, така и в чужбина той е познат като спокоен, работлив, и политик с визия. От друга страна, е известен и с това, че не може да налага мнението си дори по много важни въпроси. Когато ПСР осъществяваше политиките, които накараха Турция да изостава в демократично отношение днес, Бабаджан беше на влиятелна позиция в партията и в управлението. По онова време той остана в партията, въпреки че беше в неефективна партийна опозиция, за която обществото не знаеше. На редовните избори за президент партията на Бабаджан, която ще се създаде с подкрепата на Абдуллах Гюл може да се певърне в алтернатива. Но както подчертава и социологът Бекир Аърдър, крачейки към бъдещето Бабаджан трябва да даде обяснения и за действията си в миналото. Нищо че засега запазва мълчание. С всеки изминат ден Абдуллах Гюл все повече втвърдява тона си към Ердоган. Миналата седмица по време на една среща, на която домакин беше Партията на щастието Гюл заяви:„Историята на човечеството и политическата история е показала, че при абсолютизма, при който е налице абсолютният авторитет, този авторитет не може да просъществува дълго време. Абсолютната власт принадлежи само на Бог.“ Следователно, докато продължава това състояние конфликтът на интереси е неизбежен и тези конфликти ще възпламенят всички региони и хората ще страдат от това.    е на 46 години. Той е юрист и правозащитник. От ноември 2016 г. е в затвора, но с посланията, които отправи оттам той се превърна в едно от имената, които промениха хода на местните избори на 31 март и 23 юни. На 31 март той излъчи следното послание към електората на Демократичната партия на народите, за която гласуват предимно кюрдите:„Ако имам поне малко вашето уважение, моят призив към нашия народ и нашите избиратели е да загърбят всичко и на всяка цена да отидат до урните и да пуснат своя глас, който ще означава „Не на фашизма!“ Изборните резултати може да предоставят възможност за развитието на демокрацията и мира. Затова вашият глас е много ценен. В никакъв случай не си помисляйте за бойкотиране на изборите.“ Както на 31 март, така и на 23 юни неговите избиратели (въпреки атаката в последния момент на повторните местни избори на 23 юни) не скършиха хатъра му. Гласуваха за кандидата на Републиканската народна партия, подкрепен от Добрата партия.   Демирташ застана начело на ДПН на 37 години. Спореше се дали като съпредседател на партията той ще може да насочи посланията си към цяла Турция.  Когато беше на свобода, той умееше да се шегува, надсмиваше се на живота, но когато попадна в затвора, той не се отказа от политическите си послания, а самоличността му на романист отново го караше да се обръща към чувствата. Фактът, че сега Демирташ е в затвора, не намалява силата му, напротив, още повече я увеличава. На следващите избори той ще бъде едно от ключовите имена.   Сега да се спрем на последното име. Тоест на   за когото преди шест месеца почти никой не беше чувал. Той е на 49 години. Завършил е специалност Управление на администрацията с английски език в Истанбулския университет. В същия университет е завършил и магистърска степен „Управление на чавешките ресурси“. От една страна, търсенето на „надежден и усмихнат млад лидер“ от огромните маси, а, от друга, отблъскващата реторика на властта, което достигна връхната си точка, му осигуриха голям успех.   Разбира се, важни са и работливостта, красноречието, отношението му към хората. Тук не можем да изпуснем от поглед и ролята на лидера на РНП Кемал Кълъчдароглу, който се изправи срещу влиятелни фигури в партията и подкрепи Имамоглу, както и активната работа на Джанан Кафтанджъоглу от Истанбулската организация на партията. Но не може да се отрече и фактът, че Имамоглу притежава лидерски качества. Засега мнението е, че той трябва да се концентрира върху работата си като общински кмет, за да не се изхаби името му за президентските избори, но когато дойде този ден той ще се кандидатира.    Може би при повторното изграждане на демокрацията и връщането към парламентарната демокрация те ще заемат обща позиция. Или ще се разберат по основните теми, но ще се конкурират помежду си. Но така или иначе ние ще продължим да наблюдаваме за дълго тези трима близо петдесетгодишни политици.   Последната бележка е свързана с Ердоган. Възможно ли е той да се промени и да стане лидер, който вдъхва надежди за бъдещето? Трудно. Но най-малкото той ще направи равносметка когато Бабаджан основе партия и откъсне гласове от неговия електорат, когато Имамоглу се издига със своите управленски практики и самоличност, когато не успява да пречупи влиянието на Демирташ, въпреки че се намира в затвора. И ще накара Турция да отиде на предсрочни избори.  ", "date": "2019.07.03", "title": "Кой може да заеме мястото на Ердоган? Три имена, които турската политика изважда"}
{"url": "http://epicenter.bg/article/Ministerstvoto-na-turizma--Visokite-tseni-za-chadari-sa-zaradi-stari-kontsesionni-dogovori--VIDEO-/187146/4/0", "text": "При по-старите концесионни договори няма ограничение на максималната цена за чадър и шезлонг - така коментира началникът на отдел \"Контрол на концесионната дейност\" към Министерство на туризма Василка Цанева касовата бележка за 70 лв. за сянка на плаж \"Каваците\", която предизвика възмущение в социалните мрежи.  Тя допълни, че непрекъснато се правят проверки на концесионерите на българските плажове.  \"Проверките са много строги, от 1 юни до 1 юли минаха първите проверки и всички цени са отразени на интерактивната карта на Министерство на туризма. Пазарът определя цените. Има разнообразие от плажове - някои са с нови договори, други са със стари\", посочи Цанева пред bTV тази сутрин.  Тя допълни, че инспекторите следят стриктно на плажовете да са със 50% свободна зона за разполагане на плажни принадлежности.  По думите на Константин Занев от Институт за анализи и оценки в туризма цените за чадър и шезлонг не са нормални.  \"Виждаме как българина има едни очаквания за лоялност към Гърция, а не към България. Защото там знае какво ще получи за парите си и какво качество ще получи. В България никога не знае какви нови промени ще има. Започваме да губим българския турист\", коментира Занев.  Представителят на Министерство на туризма заяви, че има и по-евтини цени за чадър и шезлонг, като даде пример с плажа \"Бургас-Север\", където цента 1,20 лв., а на \"Поморие-Централен\" - 3,60 лв.  \"Когато се прави сравнение е редно то да се прави между големите курорти в Гърция и България, между малките населени места в Гърция и у нас\", каза Цанева.  Експертът допълни, че и у нас вече се въвежда практиката да не се плаща за чадър и шезлонг, а де се консумира храна и напитки към определено заведение, което предлага сянка. Константин Занев посочи, че е необходима устойчива концепция за развитие на туризма и адекватни цени.  \"Всичко е свързано - заведения, плажове. Ние разчитаме от 10 юли до 15 август да направим целия си летен сезон. Всички разчитат да изкарат много пари. В Гърция обаче има един дълъг сезон, който е свързан с добро промотиране и маркетинг. Нашият туризъм беше на автопилот\", посочи Занев.  ", "date": "2019.07.03", "title": "Министерството на туризма: Високите цени за чадъри са заради стари концесионни договори (ВИДЕО)"}
{"url": "http://epicenter.bg/article/Mazhd-Algafari-kam-hotelierite-i-kontsesionerite-na-plazhove--Vie-sami-si-izgonihte-turistite--/187160/4/0", "text": "С остра критика срещу българските хотелиери, ресторантьори и концесионери на плажове изригна журналистът и преводач Мажд Алгафари във Фейсбук.   Той ги обвинява, че сами са виновни за плачевното състояние на българското Черноморие, след като са го презастроили и бетонирали.  Само да припомня на хотелиерите, концесионерите, съдържателите на ресторанти и всякакви други атракции по българското Черноморие. Четете постовете на българските граждани във Фейсбук и техните коментари в социалните мрежи.  Те са тези, които могат да ви дадат най-точна представа за това, защо предпочитат гръцките или турските плажове пред тези, които вие предлагате.  Запитвате ли се, защо румънците, които са на две крачки от вас, пътуват още 500-600 километра до Гърция или Турция за да си похарчат парите там?  Запитвате ли се защо руските, молдовските, украинските и прочие туристи ви избягват?  Отговорите на всички тези въпроси ще намерите в постовете и коментарите на българите в социалните мрежи.  Вие застроихте и бетонирахте плажната ивица на българското Черноморие. Вие не оставихте две педи зеленина покрай брега. Вие приехте принципа - ден година храни. Вие плащахте мижави заплати на служителите си, които в последствие избягаха да работят в чужбина за по-достойно и редовно заплащане.  И повярвайте ми, ако има някой, който да е съсипал българския летен туризъм, то това сте ВИЕ. Вие сами си изгонихте туристите. Задайте си въпроса сами, и сами ще намерите отговора.  Пожелавам ви приятно плажуване и успешен сезон.  ", "date": "2019.07.03", "title": "Мажд Алгафари към хотелиерите и концесионерите на плажове: Вие сами си изгонихте туристите! "}
{"url": "http://epicenter.bg/article/Shesti-blok-na-AETs--quot-Kozloduy-quot--e-izklyuchen-sled-zadeystvane-na-elektricheska-zashtita-/187181/4/0", "text": "В 13.50 часа шести блок на АЕЦ \"Козлодуй\" бе изключен от енергийната система на страната след задействане на електрическа защита, съобщиха от централата, предава Агенция \"Фокус\".  Всички системи на блока са сработили съгласно проектните алгоритми.  В момента екипите на атомната централа отстраняват причините за задействане на електрическата защита.  След като бъде потвърдена работоспособността на оборудването, шести блок ще бъде включен в електроенергийната система.  ", "date": "2019.07.03", "title": "Шести блок на АЕЦ \"Козлодуй\" е изключен след задействане на електрическа защита "}
{"url": "http://epicenter.bg/article/Ryazko-uvelichavane-na-targovskiya-defitsit-na-SASht-prez-may-do-5-mesechen-vrah-/187185/4/0", "text": "Търговският дефицит на САЩ се увеличи рязко през май до най-високо ниво за годината, тъй като вносът нарасна с най-силно темпо от близо четири години насам, докато износът се увеличи малко по-сдържано с оглед на охлаждащата се глобална икономика, показват данни на Департамента по търговия, предава БНР.  През май 2019 гмеждународният дефицит на САЩ при търговията със стоки и услуги нарасна с 8,4% до 55,52 млрд. долара, достигайки най-голяма стойност от началото на годината, след дефицит за 51 22 млрд. долара през април (възходяща ревизия от 50,79 млрд. долара).  Американският износ нарасна през май с 2,0% до 210,64 млрд. долара, най-вече в резултат на увеличаване с 41% на експорта на соя. Това представлява най-голям месечен ръст на американския износ в рамките на настоящата година.  Вносът в САЩ обаче скочи с цели 3,3% до 266,16 млрд. долара, отбелязвайки най-драматичен месечен ръст от март 2015-а година насам, като вносът на автомобили и части за тях се увеличи със 7,5% до рекордните 33,23 млрд. долара, а вносът на суров петрол - с 11% до 13,02 млрд. долара.  Трябва да се има предвид, че през май дефицитът при търговията със стоки с Китай се разшири с цели 12,2% на месечна база до 30,2 млрд. долара, като и вносът и износът се увеличиха рязко въпреки новите по-високи мита, които САЩ наложи на китайските стоки. На 10 май президентът Доналд Тръмп изненадващо увеличи митническите тарифи за вноса на китайски стоки за 200 млрд. долара от 10% до 25%.  Разширяването на дефицита за втори пореден месец увеличават вероятността външната търговия да се отрази негативно на икономическия растеж в САЩ през второто тримесечие. Така например анализаторската компания Macroeconomic Advisers прогнозира, че БВП на САЩ ще нарасне през второто тримесечие с 2,1% след солидна експанзия от 3,1% в началото на годината.  ", "date": "2019.07.03", "title": "Рязко увеличаване на търговския дефицит на САЩ през май до 5-месечен връх "}
{"url": "http://epicenter.bg/article/BABH-potvardi-vtoro-ognishte-na-Afrikanska-chuma-pri-domashnite-svine-/187194/4/0", "text": "Българската агенция по безопасност на храните (БАБХ) получи сигнал за повишена заболеваемост в животновъден обект в село Жернов, област Плевен на 2 юли 2019 г. В личното стопанство се отглеждат 14 свине, от които 2 са умрели. След постъпило уведомление за случая в ОДБХ-Плевен, незабавно е сформиран екип за проверка на място,  Взетите проби от умрелите прасета са потвърдени като положителни за вируса на Африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София. Труповете на животните са загробени в близост до стопанството, а на мястото е извършена дезинфекция.  БАБХ незабавно предприе мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на АЧС. Принудителното убиване по хуманен начин и обезвреждането на всички домашни свине ще стартира утре, 4 юли, при спазване на изискванията на Наредба № 22 за намаляване до минимум страданията на животните по време на клане или умъртвяване.  Директорите на ОДБХ Плевен, Видин, Монтана, Враца, Велико Търново, Русе, Шумен, Разград, Силистра, Добрич, Варна и Бургас ще свикат заседания на областните и общинските епизоотични комисии, включително с представители на индустрията и ловните съюзи, за предприемане на спешни мерки за предотвратяване възникването на заболяването.  Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. В тях се отглеждат домашни свине в обекти тип „лично стопанство“, няма индустриални и фамилни ферми за свине, както и източнобалкански свине. В 3-километровата предпазна зона се предвижда превантивно хуманно евтаназиране на всички домашни свине. Клинични прегледи и лабораторен надзор ще бъдат извършени в населените места, попадащи от 10-километровата надзорна зона.  Актуална информация за местата с потвърдени случаи на Африканска чума по свинете в страната и движението на заболяването може да намерите в интерактивната карта, публикувана на сайта на БАБХ. Информационна брошура с указания и съвети за ловците, стопаните и гражданите може да прочетете тук (5.3.2019г.). Всичко за болестта вижте на:   ", "date": "2019.07.03", "title": "БАБХ потвърди второ огнище на Африканска чума при домашните свине "}
{"url": "http://epicenter.bg/article/Ministar-Petkova--Shesti-blok-na-AETs--Kozloduy--otnovo-raboti--energiynata-sistema-e-stabilna-/187200/4/0", "text": "Шести блок на АЕЦ \"Козлодуй\" е въведен в електроенергийната система на страната в 17:52 ч. Това съобщи министърът на енергетиката Теменужка Петкова на пресконференция днес във ведомството, предаде БТА.  До 22:00 ч. той ще достигне мощност от 700 мегавата. Поетапно, в рамките на денонощие, блокът ще достигне и пълната си мощност, добави министър Петкова.  Теменужка Петкова припомни, че днес, в 13:50 ч. Шести блок на АЕЦ „Козлодуй“ е бил изключен от енергийната система на страната след задействане на електрическата защита.  Проверката е показала, че причината за изключването на блока е било късо съединение. Системата на централата е автоматизирана и прецизна. Тя веднага е подала сигнал къде е бил възникнал проблемът. Затова екипите на централата са отстранили бързо повредата, обясни министър Петкова.  \"Енергийната система на страната е стабилна\", увери Теменужка Петкова. По думите ѝ хората трябва да бъдат спокойни.   ", "date": "2019.07.03", "title": "Министър Петкова: Шести блок на АЕЦ „Козлодуй“ отново работи, енергийната система е стабилна "}
{"url": "http://epicenter.bg/article/Malina-Krumova--S-20--se-uvelichavat-patnite-intsidenti-prez-lyatoto-/187179/3/0", "text": "Средно статистически с 20% се увеличават пътно-транспортните произшествия през юли и август в сравнение с другите месеци на годината. Затова е много важно сега да акцентираме вниманието на хората да бъдат по-внимателни и толерантни на пътя. Това каза председателят на Държавна агенция „Безопасност на движението по пътищата“ Малина Крумова по време на представяне на резултатите от второто издание на инициативата SDIndex (Safe Drive Index/ Индекс за безопасно шофиране). Изследването, подкрепено от няколко институции, цели въвеждането на национален индекс за определяне на рисковете в поведението на водачите на моторни превозни средства в България,    “Над 56 хил. български шофьори са се включили в изследването през тази година, което показва, че в България има хиляди водачи, които искат да бъдат активна страна при формирането на политиките по пътна безопасност и елиминиране на рисковите обстоятелства на пътя“, подчерта Малина Крумова. По думите ѝ няколко фактора са водещи за пътната безопасност – инфраструктура, превозни средства, контрол, подготовката и поведението на водачите. „Институциите са предприели редица действия насочени към намаляване на жертвите и превенция“, допълни тя.  Председателят на държавната агенция коментира и данните на изследването, според което мнозинството от водачите оценяват себе си като внимателни и стриктни шофьори, а поведението на останалите участници в движението като високо рисково.  „За съжаление това показва, че рядко търсим грешката в себе си, което ни прави и по-малко толерантни. А истината е, че всички грешим и само, ако осъзнаем това, можем да променим и поведението си на пътя“, каза още Малина Крумова. Тя изрази надежда, че благодарение на подобни инициативи ще се променят и тези нагласи на водачите на превозни средства.  Проверяват се изпитите и обучението на младите водачи, които до 3 г. след като са взели шофьорска книжка претърпят пътно-транспортно произшествие. Това съобщи заместник-министърът на транспорта, информационните технологии и съобщенията Ангел Попов. Той допълни, че данните от изследването са много полезни както за планиране на по-ефективен контрол, така и за бъдещите промени в организацията на обучението на водачите.  Над 40% от установените нарушения на пътя през миналата година са били за превишена скорост. Това подчерта инспектор Мария Ботева от отдел „Пътна полиция“ към ГД „Национална полиция“. Общо 1,3 млн. нарушения са регистрирани през 2018 г. стана ясно от нейните думи.  От организаторите на инициативата подчертаха, че през тази година изследването обхваща и водачи на камиони и автобуси. За първи път то се осъществява и изцяло онлайн, което според тях е помогнало да бъде много по-масово, а получените отговори по-честни и обективни. Най-голямата цел за тях е съвместно с институциите да се намерят механизмите за промяна на поведението на водачите.  SDIndex представлява обобщена самооценка на поведението и реакциите на шофьорите на пътя в рутинни и рискови ситуации, представителна за българските шофьори на национално ниво. Тази година SDIndex има нови елементи, най-важният от които е специален модул за изследване на рисковете сред водачите на камиони и автобуси – необходимост, идентифицирана в миналогодишното издание на проучването.  Актуализиран е и въпросникът, адресиран към водачите на леки и лекотоварни автомобили, който всеки може да попълни онлайн на сайта на кампанията. Самите изчисления на Индекса за безопасно шофиране за 2019 г. са направени на базата на 35 хиляди попълнени разширени въпросника при водачите на леки и лекотоварни автомобили (за сравнение, през 2018 г. попълнените въпросници са били 1000) и 1035 попълнени въпросника от водачи на камиони и автобуси.  Организатор на изследването е SDI Застрахователен брокер, а партньори на проекта са МВР, МТИТС, МОН, Държавна агенция “Безопасност на движението по пътищата” и Дружеството на психолозите в България.  ", "date": "2019.07.03", "title": "Малина Крумова: С 20% се увеличават пътните инциденти през лятото "}
{"url": "http://epicenter.bg/article/Aktsiya-na--Vatreshna-sigurnost-quot--se-provezhda-sreshtu-sluzhiteli-na-MVR-v-Kazanlak/187190/3/0", "text": "Акция на „Вътрешна сигурност\" се провежда срещу служители на МВР в Казанлък, предаде БТВ.  През целият ден се извършват претърсвания в Районното управление на полицията и местния КАТ. Открити са малки парични суми и документи. Разследването е свързано с корупция. До момента няма задържани, съобщиха от поркуратурата.  Самата акция е свързана с едно друго криминално събитие в района – смъртта на бившия шеф на местния КАТ Тодор Николов.  В края на миналата година той бе открит мъртъв. Тогава на местопроизшествието бяха открити банкноти и кожен калъф с оръжие, вероятно незаконно.  Тогава прокуратурата разследваше версията за подтикване към самоубийство, но така и не стана ясно какво е било открито. ", "date": "2019.07.03", "title": "Акция на „Вътрешна сигурност\" се провежда срещу служители на МВР в Казанлък"}
{"url": "http://epicenter.bg/article/Ministar-Marinov-s-ekstreni-merki-za-spravyane-s-kilometrichnite-opashki-na-GKPP-Kulata-/187193/3/0", "text": "Министър Младен Маринов, главният секретар на МВР гл. комисар Ивайло Иванов и директорът на ГДГП гл. комисар Светлан Кичиков инспектираха действията на граничните служители във връзка с натоварения трафик на ГКПП-Кулата.  Министър Маринов обясни, че още миналата събота директорът на ГДГП бе на място с оглед набелязване на мерки, които да оптимизират действията на граничните служители. Освен осигуряване на допълнителен състав, са използвани и възможностите на Дирекция КИС-МВР, с помощта на която са осигурени допълнителни модули, даващи възможност за обслужване на терен.  \"Разбирам, че всички пътуващи са затруднени, но да не забравяме че не трябва пропуските на контрола да застрашават националната сигурност\", заяви категорично вътрешният министър и припомни, че вчера на граничния пункт бяха открити укрити в товарен автомобил мигранти.  \"Ще направим всичко възможно да облекчим трафика през граничните пунктове, има допълнителен състав, работата ще е на самото тресе, отделно екипи при възможност ще извършват разделяне по трасета за български и граждани на европейските страни и едно – за пътуващите от трети страни\", допълни главният секретар на МВР. Колегите ще работят отвън с мобилни устройства и ще обработват по няколко автомобила. Автобусите ще бъдат отделяни и след проверка с устройствата на място, те ще преминават директно през граничния пункт\", обясни той.  Той призова пътуващите през граничния пункт да носят всички необходими документи и да ги представят накуп на проверяващия граничен полицай.  \"При такава организация проверката протича за не повече от 10-15 секунди, колегите са достатъчно опитни, много бързо разпознават подправените документи\", увери главен комисар Иванов, който днес се убеди в това на място.  Главният секретар на МВР уточни, че в сравнение със същия период на миналата година трафикът само през ГКПП-Кулата се е увеличил с 25 % , а 65% от пътуващите са били с деца - малолетни и непълнолетни.  Заедно с вътрешния министър на граничния пункт бяха директорите на ОДМВР – Благоевград и Кюстендил - старши комисар Дойчин Дойчинов и старши комисар Елиан Стамболийски, директорът на РДГП – Смолян комисар Стоян Мандаджиев.  ", "date": "2019.07.03", "title": "Министър Маринов с екстрени мерки за справяне с километричните опашки на ГКПП-Кулата "}
{"url": "http://epicenter.bg/article/Uzhas--Bashta-hvarli-deteto-si-ot-most-kray-Gabrovo-i-zaplashi-da-slozhi-kray-na-zhivota-si--VIDEO--/187196/3/0", "text": "Баща хвърли детето си от мост край Габрово и заплаши да скочи след него. Драмата се разигра на виадукта на обходния път на града в посока Севлиево, предаде Нова тв.  31-годишният Дилян Бетев хвърлил 4-годишния си син и заплашил да скочи след него.  Той е бил твърдо решен да сложи край на живота си. Полицаи са опитвали да го разубедят в продължение на няколко часа.  Приятелката му е била в неизвестност, но е открита невредима. Служителите на реда правят оглед.  Междувременно от ОД на МВР-Габрово съобщиха, че сигналът за инцидента е подаден около 6.30 часа тази сутрин. Незабавно към мястото са насочени екипи на МВР, Спешна помощ, Гражданска защита и пожарна безопасност с готовност за бърза реакция.  С усилията на полицейските служители, около 10:00 часа, мъжът е убеден да се изтегли от опасното място. Той е задържан в ареста на районното управление на град Габрово. В момента с него работят криминалисти, медици и психолози от Института по психология на МВР.  При първоначалния оглед, в местността под съоръжението, е открито тялото на момченцето.  По разкази на съседи мъжът от две седмици издирвал майката на момченцето, която избягала след семеен скандал.  „Майката изчезна. Даже бяха разлепили снимки по спирките, че я търсят. Сега прочетох във Facebook, че я е пребил от бой и затова е избягала. Чували сме, че мъжът се занимава с наркотици”, разказа местната магазинерка.  Според социалните служби, семейството е било за пример... по документи.  „Доходите им са били нормални. В нашата дирекция по никакъв повод не са постъпвали сигнали, че има рискове за здравето на детето. Впечатленията на служителите са, че момченцето се отглежда при много добри условия”, заяви Радослава Христова от дирекция „Социално подпомагане”.  Мъжът е направил самопризнания, предстои му разпит пред съдия.  ", "date": "2019.07.03", "title": "Ужас! Баща хвърли детето си от мост край Габрово и заплаши да сложи край на живота си (ВИДЕО) "}
{"url": "http://epicenter.bg/article/Erik-Rubin-vrachi-gramota-na-Yordanka-Fandakova/187173/2/0", "text": "Грамота за човечност и подкрепа на каузи, свързани с толерантността в София, получи кметът на София Йорданка Фандъкова. Грамотата връчи посланикът на САЩ в България Ерик Рубин от името на \"Център за психологически изследвания\", съобщиха от Столичната община.  Кметът Фандъкова е отличена за работата си по инициативи, свързани с отстояването на принципите за толерантността.  София от векове е символ на толерантност и разбирателство, е посочила Фандъкова, цитирана от пресцентъра.  Посланик Рубин е подкрепил инициативата за провеждане на поход на толерантността в София, почитането на Деня на спасението на българските евреи, както и манифеста срещу езика на омразата.  София пази принципите на толерантността и взаимното уважение между хората в нашия град, е посочила също кметът Фандъкова и е благодарила на \"Център за психологически изследвания\" за съвместните инициативи за града и работата на посланик Рубин за София.", "date": "2019.07.03", "title": "Ерик Рубин връчи грамота на Йорданка Фандъкова"}
{"url": "http://epicenter.bg/article/Si-Dzinpin-posreshtna-Rumen-Radev-s-ofitsialna-tseremoniya-v-Pekin-/187174/2/0", "text": "Президентът на Китай Си Дзинпин и съпругата му посрещнаха на официална церемония в Пекин българския държавен глава Румен Радев и съпругата му Десислава. Това съобщиха от пресцентъра на президента.  Българският президент е на петдневно посещение в Китайската народна република по покана на китайския си колега. Преди това Румен Радев участва в 13–тия Световен икономически форум \"Летен Давос\" в град Далиен от 1 до 2 юли.  В Пекин Румен Радев и Си Дзинпин ръководиха пленарните разговори между официалните делегации на България и Китай. Държавният глава проведе срещи и с председателя на Постоянния комитет на Общокитайското събрание на народните представители Ли Джаншу, с представители на държавните и политическите институции.  Румен Радев отдаде почит и положи венец на мемориала на народните герои на площада „Тянънмън“.  ", "date": "2019.07.03", "title": "Си Дзинпин посрещна Румен Радев с официална церемония в Пекин (СНИМКИ)"}
{"url": "http://epicenter.bg/article/Sergey-Stanishev/187176/2/0", "text": "Сигурно само Виктор Орбан е доволен от избора на водещи позиции в ЕС. Такава теза изложи в предаването \"Плюс - минус\" по Нова телевизия президентът на ПЕС Сергей Станишев. Той коментира кандидатурите за петте водещи поста в ЕС, предложени от лидерите на държавите от ЕС. Както и оттеглянето на номинацията си за председател на Европарламента. Сергей Станишев подчерта, че изборът на лидерите е посрещнат с разочарование от групата на Социалистите и демократите.   „За мен по-важното е какви са политическите последици от този пакет, който беше постигнат. Аз и вчера призовах премиерите   - ако резултатът не е задоволителен за политиката, да не го подкрепят. От този резултат доволен е единствено може би Виктор Орбан. А моят ангажимент е да запазим единството на социалистическото семейство\", заяви по видео-връзка Сергей Станишев.  „Ако социалистите издигат президента на своето семейство за ръководител на ЕП, това означава, че приемаме политиката, която е абсолютно неприемлива. Ние се стремихме към Европа на устойчиво развитие, Европа на равноправието за всички граждани и Европа - демократична“, продължи да обяснява аргументите си да оттегли своята номинация за председател на ЕП Станишев.   Предлагането на човек, който не е участвал в надпреварата, е погрешен знак към европейските граждани - политиците говорят едно, а правят друго, подчерта президентът на ПЕС, имайки предвид номинацията на германката Урсула фон дер Лайен за президент на Еврокомисията.   Безпрецедентно високата активност на евровота е и благодарение на политиката на излъчване на водещи кандидати - гражданите виждат за кого гласуват, подчерта Станишев. Но с предложението на човек, който не е от тях, се е получила сделка зад закрити врати.   „Имахме много ясна, последователна и прозрачна позиция. На първо място - трябваше да се уважи гласа на европейските избиратели“, продължи Станишев, изтъквайки високата избирателна активност на последния вот за Европейски парламент. „Нашето политическо семейство отстояваше кандидатурата на Франс Тимерманс. Той единствен имаше ясен план как да се промени Европа“, отбеляза Станишев.   Запитан не е ли правилно ЕНП, партията победител на евровота, да излъчи президент на ЕК, Станишев отговори: \"Не е толкова важно кой ще пристигне пръв на състезанието, а кой ще постигне по-голяма подкрепа!\" И упрекна ЕНП, че се е отказала от принципа на водещите кандидати.   Не е гарантирано отсега, че кандидатурата за шеф на ЕК, предложена от Съвета, ще получи подкрепата на ЕП, каза президентът на ПЕС.   Има недоволство не само от страна на социалистите, никой не знае каква политика ще провежда предложеният кандидат за председател на Европейската комисия, подчерта Станишев.   Много напрежение има в социалистическото семейство, затова помолих да не ме издигат, подчерта Станишев. И обясни, че не иска групата на социалистите и демократите да бъде обвързана с таката сделка. \"Имаме много въпроси към кандидата на ЕК\", не скри той. И повтори: \"Не исках да правя заложници нашата група чрез подкрепа на това предложение от Съвета, затова се оттеглих!\"    „За председател на Съвета нещата са решени от самия Съвет. Обаче президентът на ЕК се избира от парламента. И ви казах - въпросът не е решен, не е затворен. Особено за социалистите, но и за зелените, и за други парламентарни групи. Наистина разговорите са много трудни“, повтори Станишев.   Според Станишев четирите държави от Вишеград носят отговорност за създалата се ситуация, но не само те.  „Донякъде може да бъде доволен и г-н Макрон, защото либералите постигнаха председател на съвета. Но така или иначе позицията на парламента тепърва ще се оформя и тя не е предрешена“, каза той. Запитан дали БСП е надежден партньор на ПЕС, той отговори: „Аз много разчитам БСП да бъде надежден партньор. Засега с колегите работим отлично. Аз казах на предпоследния конгрес на БСП - този, който копае ров между БСП и ПЕС, се прострелва в крака. Българското общество е проевропейско в своето мнозинство. Ако създадеш за себе си образ, че си евроскептичен, вредиш на себе си и стесняваш своята подкрепа. Въпросът е дали БСП говори на 60% проевропейски ориентирани граждани, или на 20% евроскептици. Откъде търси подкрепа за доверие?”    ", "date": "2019.07.03", "title": "Сергей Станишев: Единственият доволен от сделката, която видяхме, е Виктор Орбан!"}
{"url": "http://epicenter.bg/article/Karayancheva-pozdravi-David-Mariya-Sasoli-za-izbiraneto-mu-za-predsedatel-na-Evropeyskiya-parlament/187183/2/0", "text": "Председателят на Народното събрание Цвета Караянчева поздрави Давид-Мария Сасоли по повод избирането му за председател на Европейския парламент. Това съобщиха от пресцентъра на Народното събрание.   \"Всички внимателно проследихме първата Ви реч след избирането Ви за председател на Европейския парламент\", отбелязва в поздравителното си писмо председателят на Народното събрание. Цвета Караянчева посочва, че посланията, които Сасоли е отправил, са повод за оптимизъм, че колкото и бурни и критични да са времената, които Европейският съюз преживява днес, силното лидерство и новата институционална мъдрост ще надмогнат трудностите.   \"Напълно споделям мнението Ви, че европейските граждани очакват промяна и политически решения, които да преодоляват егоизма и да правят нашия съюз по-силен и единен\", подчертава председателят на българския парламент.  Цвета Караянчева изразява увереност, че под ръководството на новия председател Европейският парламент ще намери работещи решения по темите, свързани с миграцията, борбата с тероризма, климатичните промени, защитата и сигурността на европейските граждани, увеличаването на икономическия растеж, на работните места и на инвестициите. \"Нуждаем се от силни и ефективни институции, които да бъдат гарант за европейската демокрация и за жизнеността на европейския проект\", се посочва в писмото на председателя на Народното събрание.   ", "date": "2019.07.03", "title": "Караянчева поздрави Давид-Мария Сасоли за избирането му за председател на Европейския парламент"}
{"url": "http://epicenter.bg/article/Nov-sondazhen-kladenets-spasyava-ot-bezvodie-360-dushi-v-momchilgradskoto-selo-Vryalo/187184/2/0", "text": "Нов сондажен кладенец спаси от безводие трите махали на момчилградското село Вряло, където живеят 360 души.   Заради недостига на вода през последните години в населеното място имаше въведен режим. Причината е, че заради засушаването през последните години стария кладенец се е изчерпал напълно.За да разреши проблема с безводието община Момчилград извърши нов сондаж.   Той е на 30 метра от стария и е на дълбочина 102 метра. Водата се черпи със сондажна помпа, а дебитът е 3 кубически метра на час и се събира в резервоар. \"Нямаше как да допуснем в 21 век цяло село да остане без водоснабдяване. Положихме усилия и въпреки, че в района на Вряло липсва голям водоизточник, успяхме да намерим решение на проблема. Стремежът ни е община Момчилград да се развива балансирано и не подценяваме дори най-малките населени места\", заяви кметът на общината Сунай Хасан.   Като пример той посочи допълнителни водоснабдявания за селата Татул и част от Багрянка, по които се работи. \"Решаваме проблеми, свързани с бита на хората, които във вътрешността на страната не съществуват. За някои хора, попаднали случайно в политиката, може да прозвучи странно, но нещата в община Момчилград се случват въпреки отпускарския сезон. Екипът ни има сериозно отношение към проблемите на хората и отсъствието в даден момент не означава, че нещата са оставени без контрол\", коментира Сунай Хасан.", "date": "2019.07.03", "title": "Нов сондажен кладенец спасява от безводие 360 души в момчилградското село Вряло"}
{"url": "http://epicenter.bg/article/Rumen-Radev-i-Si-Dzinpin-prieha-deklaratsiya-za-strategichesko-partnyorstvo-mezhdu-Balgariya-i-Kitay/187186/2/0", "text": "Президентите Румен Радев и Си Дзинпин се договориха на среща в Пекин за издигане на двустранните отношения между България и Китай на ниво стратегическо партньорство. Това съобщиха от прессекретариата на държавния глава.   Българският президент е на държавно посещение в Китай от 1 до 5 юли по покана на своя китайски колега. Приетата днес от двамата държавни глави Съвместна декларация между Република България и Китайската народна република за установяване на отношения на стратегическо партньорство е израз на взаимното уважение, приятелството, партньорството и активния политически диалог на всички равнища между България и Китай.  \"България приема инициативите „Един пояс, един път“ и „17+1“ не само като проекти за транспортна свързаност, а като инвестиция в бъдещето и просперитета на държавите, които участват в тях\", заяви Румен Радев. Българският президент даде висока оценка на постигнатото от китайската държава през последните десетилетия по отношение на повишаването на стандарта на живот, борбата с бедността и създаването на възможности за развитие на китайските граждани.  Двамата президенти бяха единодушни, че стратегическото разположение на България като една от „вратите“ на инвеститорите към ЕС и общия европейски пазар налага много по-активно използване на възможностите на българската транспортна инфраструктура – летища, железопътни връзки, пристанища, автомагистрали. „Най-краткият търговски маршрут е и най-евтин“, заяви Румен Радев и добави, че страната ни има потенциал да се утвърди като логистичен център в Югоизточна Европа за пренос на стоки от Азия към Европа и вече има заявен инвеститорски интерес от водещи в света компании в тази област.  \"Откриването на директна авиолиния между двете държави е ключово условие за улесняване на диалога и насърчаване на взаимните инвестиции, търговията, туризма, както и обмена в образованието, науката и културата\", подчерта още българският президент. Си Дзинпин заяви, че авиокомпаниите се стремят да постигнат максимални печалби, но на държавно ниво трябва да бъде създадена рамка, която да отговори на новия характер на двустранните отношения, и откриването на пряка авиолиния е естествена стъпка в тази насока. Китайският президент увери, че ще даде незабавни указания за пристъпване към консултации между съответните компетентни институции от двете държави с цел ускоряване на този процес.  Създаването на българо-китайски център за научно-технически изследвания и иновации в София с подкрепата на китайски компании, който да насърчи трансфера на технологии и знания между Европа и Китай и да създаде нова среда за повишаване на конкурентоспособността на икономиките на двете държави, също беше във фокуса на срещата на държавните глави. Си Дзинпин изрази интереса на Китай към проекта и призова за повече информация за областите, в които центърът ще фокусира своята дейност.  Румен Радев и Си Дзинпин обсъдиха откриването на клон на китайска банка в България, който следва да стимулира дейността на китайските инвеститори и реализацията на проекти от взаимен интерес. По думите на българския президент, двете държави следва да разширят партньорството си в сферата на финансовите технологии, в които българските компании имат водещи позиции по отношение на финансовите трансакции, финансовия контрол и банковата сигурност.  Съществувалият повече от две години проблем с изпълнението на изискванията за внос на селскостопанска продукция в Китай от български фирми-износителки на млечни продукти беше поставен на срещата от Румен Радев, който получи уверение от Си Дзинпин, че въпросът ще бъде разрешен. Четирите фирми, които са били засегнати, вече са в списъка на Китайските митници за компаниите, които имат разрешение за осъществяване на такъв внос. Си Дзинпин изрази интереса на китайската страна и за последващо разширяване на вноса на храни и напитки от България.  Румен Радев благодари на своя китайски колега за увеличаването на броя на стипендиите за младите българи, които избират да завършат висшето си образование в Китай. Българският президент открои и отличните условия, които предлагат българските висши училища за чуждестранни студенти както по отношение на студентските такси, така и на качеството на образованието, което е признато в Европейския съюз.  В Пекин българският държавен глава и негова съпруга бяха посрещнати с официална церемония на източния площад пред Великата зала на народите.  По-рано през деня президентът Румен Радев проведе срещи с председателя на Постоянния комитет на Общокитайското събрание на народните представители Ли Джаншу, с представители на държавните и политическите институции, отдаде почит и положи венец на мемориала на народните герои на площада „Тианънмън“.   По време на посещението Президентът Румен Радев проведе разговори с Председателя Си Дзинпин, срещна се с Ли Къцян, Председател на Държавния съвет на Китайската народна република и с Ли Джаншу, Председател на Постоянния комитет на Общокитайското събрание на народните представители на Китайската народна република. Двамата държавни ръководители обмениха мнения по двустранните отношения, сътрудничеството между страните от Централна и Източна Европа и Китай, отношенията между Европейския съюз и Китай и по други международни и регионални въпроси от взаимен интерес, като постигнаха широк консенсус. С цел солидно и стабилно развитие на двустранните отношения, двамата държавни ръководители обявиха издигането на отношенията между Република България и Китайската народна република на ниво стратегическо партньорство.  1. Двете страни подчертават, че през 2019 година се отбелязва 70-годишният юбилей от установяването на дипломатически отношения между Република България и Китайската народна република. Двете страни ще поддържат контакти на високо ниво и ще организират редица тържествени събития. Президентът на Република България Румен Радев поздрави китайската страна за 70-тата годишнина от създаването на Китайската народна република. Българската страна високо оценява забележителните постижения в социално-икономическото развитие на Китай и пожелава искрено успех в реализирането на „китайската мечта“ за Великото възраждане на китайската нация.  2. Двете страни единодушно изразяват взаимно уважение към избрания път за развитие, суверенитета, териториалната цялост и фундаменталните интереси на другата страна. Българската страна потвърждава, че неотклонно се придържа към принципа за „един Китай“.  3. Двете страни изразяват желанието си за осъществяване на целите, заложени в подписания междуправителствен Меморандум за разбирателство за съвместно реализиране на инициативата „Един пояс, един път”, спазвайки принципите на широки консултации, съвместен принос и взаимна изгода, да стимулират практическото сътрудничество в различните области, с цел реализиране на инициативата „Един пояс един път“ по висококачествен начин.  4. Двете страни ще продължават да стимулират пристанищното сътрудничество и ще подкрепят китайските предприемачи, които на основата на пазарни принципи да участват в сътрудничеството по проектите на пристанище Варна и други проекти.  5. Двете страни дават висока оценка на позитивните резултати в областта на икономиката и търговията между България и Китай, с единодушно мнение за укрепване на практическото сътрудничество в сферите на търговията, инвестициите, инфраструктурата, малките и средни предприятия, електронната търговия и други.  6. Двете страни изразяват желание пълноценно да използват механизмите на Междуправителствената смесена комисия за икономическо сътрудничество за реализиране на нейната водеща роля на макро равнище, като така се стимулират двустранната търговия и взаимните инвестиции. Двете страни ще продължат да създават открита и прозрачна бизнес среда за предприятията и да гарантират законните им права. Китайската страна ще приветства участие на българската страна в Третото международно изложение за вносни стоки в Китай, което ще се проведе през ноември 2020 година в град Шанхай.  7. Двете страни ще продължат да издигат равнището на сътрудничество в областите на производството и преработката на селскостопанска продукция, на научните изследвания, технологиите и инвестициите в земеделието и на търговията със селскостопански продукти. Те ще поощряват участието на фирми в изложения и панаири, организирани в двете страни. Двете страни оценяват положително сътрудничеството между техните митнически органи и сътрудничеството в областта на инспекцията и карантината, както и да издигат равнището на това сътрудничество. Китайската страна приветства вноса на повече висококачествени български земеделски продукти, отговарящи на стандартите за инспекция и карантина на китайския пазар.  8. Двете страни се съгласиха да разширят сътрудничеството в областите на културата и на туризма, както и сътрудничеството на местно ниво, с цел задълбочаване на контактите и приятелството между двата народа. Двете страни придават голямо значение на сътрудничеството в областта на образованието, науката и технологиите. Те ще увеличават и задълбочават обмена на студенти, езиковото обучение, научно-изследователските дейности между висшите учебни заведения и други. Двете страни подкрепят сътрудничеството в съвместни научни изследвания между научните институции, фирмите и други организации по определени от двете страни приоритетни направления, насърчават изграждането на съвместни лаборатории или научно-развойни центрове, стимулират прилагането на научно-изследователските резултати в бизнеса и индустрията.  9. Двете страни единодушно утвърждават, че сътрудничеството между страните от Централна и Източна Европа и Китай създава важна платформа за развитието на отношенията между България и Китай и е полезен допълващ елемент към всеобхватното стратегическо партньорство между Европейския съюз и Китай. Двете страни ще подкрепят и стимулират сътрудничеството между страните от Централна и Източна Европа и Китай.  10. Двете страни потвърждават подкрепата си за всеобхватно стратегическо партньорство между Европейския съюз и Китай, за всестранното реализиране на „Стратегическата програма за сътрудничество между ЕС и Китай до 2020 г.“ и за формулиране на нов дневен ред за сътрудничество. Двете страни потвърдиха подкрепата си за синхронизиране на инициативата „Един пояс, един път” със стратегията на ЕС за свързаността между Европа и Азия.  11. Двете страни се стремят към защита на международната система, създадена на основата на мултилатерализма и международното право, имаща за свой стълб ООН. Двете страни заявяват своята готовност да спазват целите и принципите на Устава на ООН и основните норми на международното право и международните отношения, желаят засилване на координацията и сътрудничеството си в ООН и други международни организации, с цел укрепване на световния мир и развитие.  12. Двете страни потвърждават желанието си да засилят координацията и сътрудничеството в рамките на АСЕМ, да стимулират постигането на практически резултати на сътрудничеството в областта на икономиката, търговията и взаимната свързаност между Европа и Азия.  13. Двете страни ще полагат усилия за изграждане на открита световна икономика, твърдо подкрепят многостранната система за търговия, изградена на базата на норми и правила и със Световната търговска организация като нейното ядро и против унилатерализма и протекционизма.  ", "date": "2019.07.03", "title": "Румен Радев и Си Дзинпин приеха декларация за стратегическо партньорство между България и Китай"}
{"url": "http://epicenter.bg/article/Tanya-Andreeva--Zdravnata-sistema-e-v-ochakvane-na-promeni/187187/2/0", "text": "Здравната система е в очакване на промени, но към момента сме свидетели само на намерения. Това заяви бившият министър на здравеопазването д-р Таня Андреева в предаването \"Лице в лице\" по БТВ.  \"Трябва да има идея за промяна в структурата на лечебните заведения, но за сега не можем да говорим за затваряне на болници. Болници ще затворят, ако няма кадри. Така стана в гинекологичното отделение във Видин. Същото предстои и за болниците във Враца и Разград. Кадрите намаляват\", каза още тя.  \"Работата на министъра е да предвиди какво ще се случи със здравната система след 5 и 10 години\", допълни бившият здравен министър.  \"Здравеопазването не е бизнес. Крайно време е здравеопазването да се управлява от хора, които са учили за това. Трябва да спрат политическите назначения\", завърши Таня Андреева.   \"Питах как е болницата в Белоградчик. Казаха ми: „Ми, тя е умряла“. Болницата не е бизнес. Не можеш да пътуваш 100 или 200 км, ако животът ти виси на косъм. Алтернатива се осигурява със спешна помощ\", каза тя. Според д-р Андреева много клинични пътеки са неправилно остойностени. Някои били силно завишени. На болниците не били преведени пари, за да се повиши фонд работна заплата.  ", "date": "2019.07.03", "title": "Д-р Таня Андреева: Здравната система е в очакване на промени"}
{"url": "http://epicenter.bg/article/Balgariya-i-Severna-Makedoniya-shte-predsedatelstvat-zaedno-Berlinskiya-protses-/187195/2/0", "text": "България и Северна Македония съвместно ще ръководят Берлинския процес в подкрепа на регионалното сътрудничество и европейската интеграция на региона през следващите 12 месеца. Това ще бъде обявено в рамките на срещата на върха на Западните Балкани в Познан, предава БГНЕС.  Според пресслужбата на македонското правителство на годишната среща на върха за Западните Балкани, която тази година се провежда в Познан, северномакедонската делегация ще бъде водена от премиера Зоран Заев.  На срещата на върха за Западните Балкани в Познан на съвместната пресконференция на премиера Заев, министър-председателя на Полша Матеуш Моравецки, канцлера на Федерална република Германия Ангела Меркел и премиера на България Бойко Борисов, която ще се проведе в петък в 15.00 часа, ще бъде обявено, че Република Северна Македония и Република България ще ръководят съвместно Берлинския процес през следващите 12 месеца.  \"Председателството на Северна Македония и България ще приключи през юли 2020 г. с годишната среща на върха, организирана съвместно в София и Скопие“, информира македонското правителство.  От Скопие подчертават, че от самото начало на тази инициатива за първи път една страна от Западните Балкани, кандидат за членство в ЕС като Северна Македония, е съпредседател в Берлинския процес и заедно с България, държава-членка, ще организира и координира проекти за подкрепа на регионалното сътрудничество и европейските интеграции в Западните Балкани.  Министерският формат на срещата на върха за Западните Балкани започва утре.  ", "date": "2019.07.03", "title": "България и Северна Македония ще председателстват заедно Берлинския процес "}
{"url": "http://epicenter.bg/article/Ivo-Hristov--Printsipat-za-vodeshtite-kandidati-za-predsedatel-na-EK-be-pogazen-/187197/2/0", "text": " независимо от декларациите от различни политически фигури.   Това каза за БНР евродепутатът от групата на социалистите и демократите Иво Христов.  „Известно е, че депутати на президента Макрон доминират групата на либералите, а германски депутати, близки до управляващата госпожа Меркел, диктуват стъпката в Европейската народна партия (ЕНП). Сиреч, макар ЕС да претендира да е наднационално образувание, което си поставя наднационални цели и функционира в наднационални институции, всъщност винаги националната логика надделява и   което впрочем френският президент не скри,“ подчерта Христов.  Според Христов    „Друг е въпросът дали парламентът ще приеме така предложената сделка от Европейския съвет, но, при положение че той днес избра председател на парламента от социалистите и демократите, той направи първа стъпка към приемането на цялата сделка,“ коментира евродепутатът.  В предаването \"Нещо повече\" по \"Хоризонт\" Христов уточни, че     каза още той и изрази мнение, че България е изпуснала шанса да реализира възможностите, създадени от моментната конюнктура в ЕС, да реализира свое име за някой от ключовите постове.  „   Високата международна бюрокрация е тази, която предлага Георгиева на различни постове през последните години, коментира Христов и оцени като   ", "date": "2019.07.03", "title": "Иво Христов: Принципът за водещите кандидати за председаател на ЕК бе погазен"}
{"url": "http://epicenter.bg/article/Posolstvoto-ni-v-London-se-opasyava-ot-neinformiranost-sred-balgarite-za-Brekzit-/187198/2/0", "text": " Новият посланик в страната Марин Райков и неговият екип са започнали поредица от срещи от всякакъв характер, за да е сигурен, че информацията достига до всички българи, особено от по-уязвимите групи. Днес посланик Райков проведе среща с журналисти от български медии в посолството в Лондон като част от тази инициатива за достигане на информацията до нуждаещите се от нея, предаде БНР.  Преди седмица такава среща е била проведена с преподавателите и ръководствата на българските училища във Великобритания, което е напълно закономерно, като се има предвид, че училищата с прилежащите често към тях български магазини са голям събирателен пункт на сънародниците.  Райков изтъкна, че той съвсем не е за изнасяне на българите в чужбина, но тези, които желаят да останат, които са се интегрирали, трябва да могат да го сторят. И даде красноречив пример с децата, като посочи, че защо едно дете, което е преживяло вече веднъж културния шок да се интегрира в тази страна, трябва да го преживее отново да се реинтегрира в България, ако неговите родители не са взели мерки за получаване на статут на уседналост.  Завеждащата Консулската служба Мария Ангелиева изтъкна, че посолството има ресурси и възможности максимално да помогне на всички българи, стига до тях да достигне информацията и че българите не трябва да си правят илюзии, че след изтичането на крайния срок за получаване на статут на уседналост, те ще могат да останат в страната, ако не са си уредили положението.  Открит е специален целодневен телефон за връзка по този въпрос. Консулската служба е реорганизирана, вече работят пет гишета. Освен започналите вече преки срещи с различни слоеве български граждани във Великобритания, в напълно приятелския разговор с журналистите днес беше обсъдена и ролята на медиите и големите възможности на социалните мрежи за подобен род кампания.  Както изтъкна посланик Райков, в случая не е важна амбицията на българското посолство да помогне на българските граждани, а това да се обясни важността на темата.  И накрая само за информация. В случай на сделка между Лондон и Брюксел за Брекзит, правата на българските граждани във Великобритания ще бъдат гарантирани към 31 декември 2020 година.  За придобиване на статут на уседналост съответното лице трябва да е пребивавало на британска територия в продължение на 5 последователни години. При липса на сделка нещата са по-неясни, тъй като правата на гражданите ще бъдат гарантирани към датата на Брекзит, а не към 31 декември 2020 година, поради липсата на договорен преходен период.  ", "date": "2019.07.03", "title": "Посолството ни в Лондон се опасява от неинформираност сред българите за Брекзит "}
