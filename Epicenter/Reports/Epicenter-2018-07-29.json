{"url": "http://epicenter.bg/article/Karayancheva-ubedena--Balgariya-ima-podgotveni-hora-da-dirizhirat-evropeyskite-temi/160262/2/0", "text": "Успехът на Българското председателство на Съвета на ЕС не е партиен, а на България, на всички ни. Постигнат бе консенсус по много въпроси, приключи работата по голяма част от досиетата, получихме висока оценка за свършеното. Успехите показаха, че в страната ни има подготвени хора да дирижират европейските теми. Това коментира председателят на Народното събрание Цвета Караянчева, която в рамките на визитата си в морската столица откликна на поканата на народния представител и ръководител на ГЕРБ – Одесос, д-р Руслан Тошев за среща с граждани в централния варненски район.   „ Парламентът е най-прозрачната институция в България. 800 акредитирани журналисти следят работата в Народното събрание, както и в комисиите, където се структурират законите. Най-широко се отразяват обаче личните нападки и конфронтации, което вреди на имиджа на институцията”, отчете Караянчева. Като пример за активната работа в парламента тя посочи, че само за да може свидетелството за съдимост да се издава онлайн, са редактирани 57 закона.    Цвета Караянчева изтъкна, че възможността повече граждани да посещават парламента и да наблюдават отблизо законодателната дейност е важна стъпка за повишаване авторитета на Народното събрание. „Проведените срещи, дните на отворени врати в парламента, които също се радват на голям интерес, дават шанс на хората да видят, че мнозинството от депутатите не сме професионални политици, а професионалисти в различни области и следваме поетите ангажименти към избирателите”, заяви още Караянчева.    В непринуден разговор с нея присъстващите поставиха редица въпроси, свързани с предстоящата законодателна работа през новия политически сезон. Хората изразиха недоволство от ширещите се в интернет пространството фалшиви новини, които създават предпоставки за манипулиране на обществеността. Обсъдена бе и ключовата роля на инфраструктурата за подобряване на бизнес климата в страната. „Развитието на икономиката дава реални перспективи за поетапен ръст на доходите”, увери Цвета Караянчева и оцени високо ускорения темп на обновление на Варна.    Д-р Тошев й подари за спомен от срещата с членове на ГЕРБ-Одесос книгата на Офелия Хаджиколева „Варна и варненци в една колекция”, събрала стотици стари пощенски картички и любопитни истории за забележителното минало на морската ни столица.    По-късно тази вечер Цвета Караянчева ще присъства на връчването на наградите на 28-то издание на Международния балетен конкурс в Летния театър във Варна. Най-старият и престижен балетен конкурс в света се провежда под патронажа на председателя на Народното събрание. ", "date": "2018.07.29", "title": "Караянчева убедена: България има подготвени хора да дирижират европейските теми"}
{"url": "http://epicenter.bg/article/Deputat-ot-GERB--Korneliya-Ninova-si-izmislya--che-balgarite-obednyavat/160224/2/0", "text": "Това обедняване на българите, за което говори госпожа Нинова, си е нейна измислица и не почива на факти. И за това говорят точно тези, които фалираха 20 банки, фалираха и КТБ. Това е стара подривна тактика на Българската социалистическа, да не кажа Българска капиталистическа партия, тъй като там има много милионери. Така депутатът от ГЕРБ Александър Иванов на словесните атаки на социалистите към управляващите по време на събора им на Бузлуджа днес.   Икономистът се усъмни и в информацията на социалистите, че на събора е имало над 70 000 души. „БСП по техни данни преброиха 70 000 на поляна, която, както каза един техен пиар бе полупълна, и която побира 30 000 човека. Ако продължат да пият бира и да хапват кебапчета, ще станат и 250 хиляди“, изтъкна Александър Иванов. Според Александър Иванов на лидера на БСП Корнелия Нинова не й отива да си играе със страховете на хората. „Ако това управление си замине, евентуално предизвиквайки го чрез преврат, а не чрез честни избори, кой ще дойде – БСП и ДПС? Да си говорят каквото искат, но да не се заиграват със страховете на хората. Но няма проблем – демократичните избори минаха и те ги загубиха за пореден път“, посочи икономистът. Той коментира специално и програмния документ на БСП „Визия за България“. „Наричайки го документ, по този начин го хвалите. Защото в него няма нито една калкулация, таблица с ясни разчети, и това ми говори малко като – „ние да вземем властта, да раздаваме на калпак колкото стигне, пък после друг ще го плати“, обобщи депутатът на ГЕРБ. „Ако събера 5 души от улицата и си кажат мнението за бъдещето на България, със сигурност ще кажат по-добри неща. Каква програма е това, срам ме е да го нарека документ – това са преразкази с разсъждения на слаби автори. Връщат ни в плановата икономика. Те ли ще кажат на хората къде да инвестират? Това е най-нисша форма, тук няма и социалистическа аналогия в това, което искат да направят. Нямат елемент, по който нормален икономист да направи разчет кое колко ще струва. Те не казват сметката за това, което искат да предложат.“, посочи Александър Иванов.   Той оцени от 5 плюс до отличен 5,50 свършеното досега от управляващите. Като грешки депутатът от ГЕРБ посочи недобрата комуникация по някои политики. „Със сигурност могат да се изброят много грешки“, отчете той.   По повод разногласията между Волен Сидеров и Валери Симеонов, предизвикали опасения от разпадане на управляващата коалиция, депутатът от ГЕРБ увери, че коалицията е „абсолютно стабилна“ и обясни защо: „Имаме ясни приоритети и ги изпълняваме. Когато икономическият ръст стига рекордни нива, когато получаваме висок рейтинг от „Стандард енд Пуърс“, изброи Иванов.", "date": "2018.07.29", "title": "Депутат от ГЕРБ: Корнелия Нинова си измисля, че българите обедняват"}
{"url": "http://epicenter.bg/article/Oshte-nad-100-mln--lv--tryabvat-za-horata-s-uvrezhdaniya--za-da-poluchavat-mesechna-pomosht-za-bednost/160233/2/0", "text": "Допълнително над 100 милиона лева ще са необходими през следващата година, ако се приеме предложението на социалното министерство, хората с увреждания да получават месечна финансова помощ, обвързана с прага на бедност. Това заяви  пред БНР  социалният министър Бисер Петков. По думите му тази помощ ще замени сегашните добавки за интеграция, а целта на законодателните предложения е хората с увреждания над 18 години да получават средства равни на тази, които им се полагат преди да навършат пълнолетие.   \"Подкрепата за тези хора - сумарно, която ще получават като социална инвалидна пенсия, на която те имат право и получават от държавното обществено осигуряване, и тази месечна финансова помощ да е 100 процента от линията на бедност. Като допълнително те получават и добавка за чужда помощ, допълнително имат право и на така наречената „асистентска услуга“\".   В момента от бюджета за хората с увреждания се заделят над 2 милиарда лева, като само за инвалидни пенсии се изплащат 1.7 милиарда лева. Предстои изготвянето на финансова оценка на законопроекта, която ще се съгласува и с финансовото министерство, допълни Бисер Петков.   \"Правителството има волята да решава проблемите и да отговаря на реалистичните искания на хората с увреждания. Разговори са водени, параметрите са дадени. Въпросът е, че трябва кабинетът да има убеждението, че по този начин не решава съществените проблеми на хората с увреждания, защото не бива да се получава това, както стана, след като се увеличи финансовата подкрепа за семействата на деца с увреждания, за което се даде една немалка сума, а се оказа, че проблемите не са решени и майките излязоха на протест\".   \"Стремежът на МТСП е да предложи цялостно решение на проблемите на хората с увреждания. Първоначалните реакции на проекта на Закона за хората с увреждания са по скоро позитивни. Очаквам в понеделник всички страни да бъдат в работната група, да се проведе дискусия, за да можем да имаме законопроект, който като цяло се подкрепя от всички\", коментира социалният министър.    Петков каза със съжаление, че държавата не може да си позволи безлимитна лична помощ. В проекта на закона е предложено да има 3 степени на зависимост, които ще се оценяват, подчерта той и добави, че в зависимост от индивидуалната оценка ще се определя конкретно за всеки. Лимитът, който държавата ще финансира, ще бъде определен в тези рамки, които са предложени в законопроекта, каза още министърът и обясни: \"Мерките, които се предвиждат в този законопроект, предполагат значителен финансов ресурс и въпросът е кое и доколко държавата може да осигури\".   Социалният министър заяви, че е запознат с искането на майките на деца с увреждания да се закрият ТЕЛК-овите състави и оценката на уврежданията да бъде на база на разширена епикриза. Медицинската експертиза е в компетентността на Министерството на здравеопазването и то направи стъпки към усъвършенстването й.    Личната помощ трябва да е взаимно допълваща се в двата законопроекта, които се подготвят от министерството, преди да се внесе законопроекта за личната помощ, смята Петков и каза: \"Не мога да призовавам омбудсмана да оттегля този законопроект. Водим разговори с Мая Манолова по тази тема. Тя изрази публично разбирането си, че водещият закон трябва да бъде този за хората с увреждания. Нека да имаме готовност и с двата законопроекта. Тогава мисля, че ще се прецени има ли нужда от трите или всъщност би могло въпросът да се реши и с два закона\".   Майките на деца с увреждания излизат утре на национален протест с искане за законови промени, които да гарантират достоен живот на децата им.   За протеста социалният министър каза: \"Мисля, че в последните 2 месеца с представители на майките установихме работно взаимодействие. Мисля, че изградихме някаква степен на доверие. То на моменти се пропукваше, но мисля, че го има. Те са ценни с присъствието си, с мнението си и с позицията си, колкото и да са критични в работната група. Затова отидох на крака да ги поканя да се върнат в работната група. Затова и отидох да им връча проектозакона. Както и да бъде изразена тяхната позиция, за нас тя е важна. В рамките на общия контекст ще се съобразим. За нас е най-важно да има баланс. Живият контакт дава много повече възможности да се постигне съгласие. Затова аз отново каня майките и техните представители на заседанието на работната група, защото там е мястото те да изразяват позицията си и да бъдат чути и от другите участници и да постигнем общо решение\".  ", "date": "2018.07.29", "title": "Още над 100 млн. лв. трябват за хората с увреждания, за да получават месечна помощ за бедност"}
{"url": "http://epicenter.bg/article/Filip-Popov--Deseta-godina-Borisov-upravlyava--I-i-toy--i-partnyorite-hapvat-i-piyvat-i-bez-povodi/160236/2/48", "text": "Близо 70 хиляди души се събраха в местността \"Историческа поляна\" под връх Бузлуджа, където БСП проведе ежегодния си национален събор. Тез и  хора бяха там, защото искат г-н Борисов и тази негова трапезна коалиция да бъде сменена, каза  пред БНР  Филип Попов – депутат от БСП, коментирайки думите на премиера Бойко Борисов, който коментира призивите за смяна в управлението на страната, издигнати на многохилядния събор на социалистите.   \"Нека да си хапнат, да пийнат. Те обичат. Не бива да се харчи енергия, това си е тяхна традиция. Много злини са направили на България за тези десетилетия управление, но да не им разваляме празника\".   „Десета година г-н Борисов управлява, и той, и неговите коалиционни партньори хапват и пийват по различни поводи и без поводи. Видяхме колко хапнаха и пийнаха без никакъв резултат, когато председателствахме ЕС. Вече десета година, че и повече, управлява това правителство. Ние има слагаме на масата нов разговор – разговор за промяна на системата, за специфика на развитие на регионите, за достъпа до образование, до здравеопазване, изобщо за алтернативата на развитие на България, за нова та политика, която следва да преследва всяко правителство. Това се видя в събота, когато представихме нашата визия за развитие на България“.   Според Филип Попов пари за реформи има, но те се губят в т.нар. „паралелна държава“.   „Жалкото е, че голяма част от тези пари – 11 – 12 милиарда, всяка година се губят в т.нар. „паралелна държава“, в сивата икономика, в корупция, в задкулисие. И те го доказаха и в последния ден на този парламент, когато се сбиха. Те се сбиха, не за да увеличат заплатите и пенсиите на българските граждани, а кой – кого подкрепя, и тук става въпрос отново за милиони. Виждате, вицепремиер обвинява министри от правителството в задкулисие и в покровителстване на тъмен бизнес по Черноморието… тази държава за пореден път я изтупват като брашнен чувал. Това трябва да спре.“   Той допълни, че визията е отворена и всеки един гражданин или организация, които могат да се изкажат по нея, да помагат за развитието на визия, за падането на това управление, да се смени моделът на управление на България“. По думите му визията на БСП за развитие на България обаче не била конкретно насочена срещу ГЕРБ. Попов отхвърли възможността БСП и ГЕРБ да управляват заедно.     „Именно затова е тази визия. Не срещу ГЕРБ специално. Разбира се, ГЕРБ е част от този модел. Ние многократно сме заявявали, че БСП с ГЕРБ няма как да управлява или да бъде заедно в някаква коалиция, защото ГЕРБ е част от този модел, а ние се обявихме против този модел на управление. ГЕРБ трудно ще бъде откъснат от този модел и показателно е, че именно г-н Биков и Тодоров, които писаха срещу тази шайка, в момента с част от нея. Именно това е големият проблем. Тази шайка със своите икономически лостове - а тези лостове са базирани на властта, която имат, и употребяват тази власт за печалба – лична и на тяхната шайка – просто изяждат всякаква възможност на хората за нормален живот. Защото, ако се обявиш против тази шайка, ще бъдеш уволнен от работа, ще бъде оплют, обруган по всевъзможни начини“.   Филип попов заяви, че БСП ще продължи да атакува управлението и обясни: „Защото всеки един ден от оставането на това правителство във властта е вредно и носи тежки последици за всеки един български гражданин и за развитието на България“.  ", "date": "2018.07.29", "title": "Филип Попов: Десета година Борисов управлява. И той, и  партньорите хапват и пийват и без поводи"}
{"url": "http://epicenter.bg/article/Iskren-Veselinov--Mareshki-e-aktiviran-ot-nyakogo--toy-e-mutropolitik-i-komediant/160237/2/48", "text": "Лидерът на „Воля“ Веселин Марешки измисля една или друга стратегия за очерняне на политическия си противник. Да си гледа неговата партия. Това заяви пред сутрешния блок на Нова телевизия заместник-председателят на парламентарната група на Обединените патриоти Искрен Веселинов в коментар за поредните атаки на бизнесмена по адрес на патриотите.   „Атаките на Марешки точно сега, поне аз, си обяснявам с това, че е бил активиран от някого – коментира Веселинов. - Ако се проследят процесите в Министерството на отбраната, може би става ясно защо този човек, изцяло зависим от бъдещата си кариера на политик, тъй като съдбата му зависи от следствените органи, атакува. С работата на Министерството на отбраната в момента армията минава на друго ниво. Проектите за модернизация там вече са отворени за всеки. Доскоро концепцията бе да се вземе комисионна отнякъде. Това явно пречи на господин Марешки, който е проводник на олигархията, която самият той представлява. Видя се, че освен мутрополитик, Марешки е и добър комедиант“.   Искрен Веселинов заяви още, че след последната среща при премиера Бойко Борисов е на мнение, че проблемите в управляващата коалиция вече са изчистени. „Имаме фондаментални теми, по които нямаме различия – допълни той. - Приехме обща стратегия за законодателни инициативи през новия политически сезон. Надявам се, наистина това да е финала на тези спорове. Вече работим сериозно заедно.   От гледна точка на моята формация, ВМРО не сме обвинявани в лобизъм. Наистина се посочваха конкретни редници, но това не означава, че аз лично споделям мнението на един или друг от лидерите на Обединените патриоти“.   Искрен Веселинов взе отношение и по темата за отхвърлената от Конституционния съд Истанбулска конвенция. „Сладка победа за нас за Истанбулската конвенция – заяви Веселинов. – Това е победа над аморалността. По тази тема не сте забелязали какъвто и да е разнобой сред коалиционните партньори. Проведохме тази битка от началото до края обединени.Категоричен съм, че Конвенцията по никакъв начин нямаше да реши проблемите с насилието срещу жените, срещу което се борим и ще продължаваме да се борим. Турция, която прие тази Конвенция, дали гарантира по някакъв начин правата на жените? Те продължават да са забулени там, да нямат равни права.   Истината е, че опитваха през задната врата да прокарат джендърската идеология, което не се получи. Имам познати, които живеят във Великобритания, където джендър-идеологията е приета. Там се извършва едно насилие над детската психика например, което едва ли е нормално.   Тази Конвенция наистина заплашва идентичността и не е случайно, че и в други страни е отхвърляна. Всеки нормален българин разсъждава като мен и съм убеден, че говорим от името на мнозинството. Юрист съм и съм наясно, че след Конституционния съд е небето.   Съдът се избира с квота на различни институции и членовете не са зависими от политическите решения на една или друга партия. Този път институциите работят добре. Да, наш евродепутат гласува в Европарламента „въздържал се“. Тези гласове се приравняват с „против“ на практика и това трябва да е ясно. Ангел Джамбазки не е подкрепил конвенцията и неговият глас не е минал „за“.", "date": "2018.07.29", "title": "Искрен Веселинов: Марешки е активиран от някого, той е мутрополитик и комедиант"}
{"url": "http://epicenter.bg/article/Desislava-Atanasova--BSP-e-nagla---Viziya-za-Balgariya--dokaza-nemoshtta-na-levitsata/160238/2/0", "text": "Важно е това управление да е стабилно, защото политическата стабилност осигурява и икономическа такава и по-сериозен растеж. Това заяви пред БНР депутатът от ГЕРБ Десислава Атанасова.    „Никой инвеститор не инвестира в държава, в която управлението е разклатено и не се знае до кой момент каква икономическа програма ще се изпълнява. Ако това не е стабилизиращ фактор за управлението, не знам кое“.   Атанасова посочи, че партиите от коалицията самостоятелно са се явявали на избори с различни управленски програми и е нормално да има различния.   Въпреки това, тя смята, че вероятно на някой избирател не му е приятно да гледа скандали в Обединените патриоти или управляващата коалиция: „Надявам се, че това няма да бъде част от следващия политически сезон, защото пред България има важни за решаване въпроси. През изминалата пленарна сесия за първи път се случи така, че Народното събрание да има различен подход при вземането на решенията, обединени всички политически партии. Например решението за миграцията, обсъждането на разходите за отбранителна техника. Решенията, които касаят надпартийните въпроси и са важни за националната сигурност на държавата намират подкрепа“.   Десислава Атанасова посочи, че в новата пленарна сесия ще започне под знака на темата за държавния бюджет. Темата здравеопазване също ще е на дневен ред, каза тя и изказа надежда и по тази тема партиите да постигнат съгласие.   За традиционния събор на социалистите на Бузлуджа Атанасова коментира: \"Всеки може да прави предизборни или годишни срещи със своя електорат, но тонът трябва да бъде различен, било то към политическия опонент. Наглостта на БСП мисля, че не е в плюс за политическата система изобщо. За да има силна дясна партия, трябва да има и силна лява. Такава години наред ние не виждаме. Документът „Визия за България“ за пореден път доказа немощта на левицата дори да се заяви като някакъв вид алтернатива на управлението. Това всъщност е пагубното за политическата система“.", "date": "2018.07.29", "title": "Десислава Атанасова: БСП е нагла, “Визия за България“ доказа немощта на левицата"}
{"url": "http://epicenter.bg/article/Valeri-Simeonov-se-obyavi-za-preodolyavane-na-razlichiyata-v-koalitsiyata--quot-Obedineni-patrioti-quot-/160239/2/48", "text": "Вицепремиерът Валери Симеонов се обяви за преодоляване на различията в коалицията \"Обединени патриоти \". Той говори пред събралите се за отбелязването на 101-годишнината от смъртта на генерал Иван Колев в Добрич.   \"Най-доброто за България в момента е осигуряването на политическа стабилност\", заяви вицепремиерът Валери Симеонов. \"Особено в един период, когато всичко наоколо се тресе, всичко се променя… Под въпрос е даже съществуването на ЕС, така че нищо по-добро не можем да дадем на своята родина, освен стабилност. В името на тази стабилност се разбрахме да потушаваме нашите различия\".   \"На първо място трябва да е законът\", коментира вицепремиерът във връзка с проверките, които е предприел за шума по Черноморието. \"Това не е лична битка, това е битка за спазването на закона. Всичко, свързано с нарушаването на законите и гоненето на някакви лични лобистки интереси - това е в ущърб на държавата\".   Валери Симеонов бе категоричен, че контролът ще бъде още по-засилен, а санкциите още по-големи.", "date": "2018.07.29", "title": "Валери Симеонов се обяви за преодоляване на различията в коалицията \"Обединени патриоти\""}
{"url": "http://epicenter.bg/article/Stolichna-obshtina--Sobstvenikat-da-vazstanovi--Tsarskite-konyushni--v-avtentichen-vid/160241/2/0", "text": "Столичната община ще задължи собственика на горелите днес „Царски конюшни” да ги възстанови в автентичен вид, съобщиха от „Московска” 33. Сформирана е експертна комисия от СО и Район „Оборище”, който ще оцени размера на щетите.   Заради силния вятър тази нощ е имало опасения, че огънят може да засегне и Първа английска езикова гимназия. До началото на учебната година пострадалите сгради трябва да бъдат обезопасени, тъй като са по всекидневния път на ученици, родители и преподаватели.   От общината упрекнаха Министерството на културата, за това, че статутът на обекта е останал неуреден. Според зам.-кмета по културата Тодор Чобанов \"за пореден път сме свидетели на разрушителен и вероятно умишлен акт на посегателство срещу културното наследство на нашия град\".   В обширен пост във \"Фейсбук\" той припомня \"вандалското разрушаване\" на Двойната къща и пита: „Уважаеми г-н Министър на културата, ще \"доживеят\" ли знакови обекти в риск подчинените на министерството структури и експерти да си свършат работата? Или ще наблюдаваме как един по един стават жертва на бездействието и странни инвестиционни намерения?”   В официалното съобщение на общината се отбелязва, че още от 2015 г. с Подробен устройствен план е заложено запазването на сградите, защото „притежават високи исторически качества и, въпреки че нямат статут на паметник на културата, с плана е предвидено запазването им”.   В плана е записано, че не се допуска пристрояване, надстрояване и ново строителство и може да се правят само консервация и реставрация. „Това е и причината главният архитект на Столична община през май 2017 г. да откаже издаването на виза за високо строителство, поискано от собственика”, отбелязват от СО.   От общината допълват, че още през февруари кметът Йорданка Фандъкова е поискала от Министерството на културата „Царските конюшни” да бъдат обявени за паметник на културата с най-висока степен на защита.     През 2016 г. „Царските конюшни” се оказаха в центъра на скандал, след като стана ясно, че голяма част от имота е била купена за 90 лв. на квадратен метър от бизнесмена и бивш управител на КТБ Янко Иванов. Областният управител на София Веселин Пенев защити сделката, но по-късно подаде оставка и беше обвинен заради действията си.   Пред bTV Иванов днес посочи, че неговата част от „конюшните” – откъм „Дондуков” и „Васил Левски”, не е пострадала в пожара, а са горели постройки при ул. „Панайот Волов”, които от години са необитаеми и се водят на Министерството на вътрешните работи.", "date": "2018.07.29", "title": "Столична община: Собственикът да възстанови „Царските конюшни” в автентичен вид"}
{"url": "http://epicenter.bg/article/Pozharat-v-Tsarskite-konyushni-e-umishlen-/160242/2/0", "text": "„ Вероятно умишлен акт на посегателство“ нарича пожара в бившите царски конюшни зам.-кметът по култура на София Тодор Чобанов. Огън обхвана комплекса около 3,30 ч. Тази сутрин. След сигнал до 112 пожарникари изгасиха пламъците.   В остро изявление във „Фейсбук“ Чобанов осъжда посегателството на „един от най-важните обекти в историческия център, единствен по рода си в България, за който успяхме да се преборим през 2015-а да има подробен устройствен план (ПУП), чрез който да запази оригиналния си облик и даже да бъдат възстановени изчезнали негови черти и особености“.     Ще спасим ли каквото остава за спасяване от Царските конюшни?  За пореден път сме свидетели на разрушителен и вероятно умишлен акт на посегателство срещу културното наследство на нашия град. След вандалското разрушаване на \"Двойната къща\" в нарушение на всички закони и норми, за което и до днес нямаме информация да е понесена съдебна или административна отговорност от виновните лица.   Този път се посяга се на един от най-важните обекти в историческия център, единствен по рода  си в България, за който успяхме да се преборим през 2015 да има подробен устройствен план (ПУП), чрез който да запази оригиналния си облик и даже да бъдат възстановени изчезнали негови черти и особености. Уважаеми г-н Министър на културата, ще \"доживеят\" ли знакови обекти в риск подчинените на министерството структури и експерти да си свършат работата? Или ще наблюдаваме как един по един стават жертва на бездействието и странни инвестиционни намерения?  Още миналата зима Столична община изпрати до Вас подробно мотивирано предложение за обявяване на комплекса \"Царските конюшни\" за културна ценност от национално значение. Днес не задаваме въпроса защо този и други знакови обекти от първата половина на ХХ век нямат статут. Днес трябва да попитаме защо по това и по останалите предложения на Столична община няма резултат? Защо не се връщат отнетите при съмнителни обстоятелства статути и не се дават статути на тези обекти, които са в рискова ситуация? Защо, въпреки изминалите вече две години, не е осигурен за общините достъп до архива на НИНКН, както изисква закона за културното наследство?  Длъжни сме да уверим обществеността, че Столична община при никакви обстоятелства няма да допусне зловредни намеси в обекта \"Царските конюшни\", който е изцяло защитен от действащия ПУП и произтичащите от него регулации. Искрено се надяваме, че този пореден призив няма да остане без последствия и ще видим реални действия, доказващи също така, че от съществуването на специализирана администрация за опазване на културното наследство все още има смисъл.    ", "date": "2018.07.29", "title": "Пожарът в Царските конюшни е умишлен?"}
{"url": "http://epicenter.bg/article/Plamnaha-Tsarskite-konyushni-v-tsentara-na-Sofiya/160227/3/0", "text": "Голям пожар обхвана тази нощ имота \"Царските конюшни\" на столичните булеварди \"Дондуков” и \"Васил Левски” откъм ул. \"Врабча\" и ул. \"Панайот Волов\". До 6 ч. сутринта 8 коли с огнеборци овладяваха пламъците, като една от тях бе опънала маркуч чак от аптеката \"Марешки\" при паметника на Васил Левски към ул. \"Врабча\".   Най-сериозно са пострадали сгради откъм ул. \"Панайот Волов\" срещу Английската гимназия, и ул. \"Врабча\". Пожарът тръгнал от покрива, изгорели са близо 500 квадрата. Сигналът за инцидента е подаден в 3,10 часа, съобщи Дир.БГ. За гасенето са използвани и две механични стълби, за да могат огнеборците да пръскат от височина.   В сградата няма ток, като се предполага, че някой е запалил огън вътре, но това ще се изяснява днес по светло, когато полицията ще направи оглед на място.   \"Горят Царските конюшни в центъра на София! Пожарът пламна за секунди и се разрасна изключително бързо из целия комплекс - само няколко часа след дългия напоителен дъжд над София. Случайност? Самите пожарникари казаха, че \"някой го е палнал, тези имоти са много апетитни\", пише във Фейсбук   Мирослав Стоев, очевидец на инцидента.    \"Иначе никой не счете за нужно да предупреди живущите в съседната кооперация, която е на 20 метра от пожара и е свързана с горящите сгради. Нямаше събуждане, нямаше извеждане, нямаше нищо. А на улицата единствено таксиметровите шофьори услужливо предложиха да донесат храна и вода за децата\", разказа още той.   Комплексът, който от години е много запуснат, е бил използван за конюшни по времето на цар Фердинанд. Там в момента се помещава катедрата по приложни изкуства на Националната художествена академия.   В Софийски градски съд има наказателно дело, свързано с царските конюшни. По него подсъдими са двама - Веселин Пенев, бивш областен управител на София и Юлия Димитрова-Цекова, лицензиран оценител.    Пенев е предаден на съд за няколко престъпления. Едното обвинение е за сключена неизгодна сделка, т.нар. царски конюшни. Щетата е над 10 млн. лв. и е формирана от разликата между продажната цена и реалната пазарна стойност на имота.   Другото обвинение е за умишлена безстопанственост, в резултат на което също са настъпили вредни последици и за областната администрация, и за българската държава. Т.нар. царски конюшни, 7 декара и половина на пъпа на София - на 100 метра от паметника на Васил Левски, са били продадени за сумата от 658 870 лв. Тоест по 90 лв. на квадратен метър.   На 22 март lex.bg съобщи, че делото за продажбата на т.нар. „Царски конюшни“, по което подсъдим е бившият областен управител на София Веселин Пенев, най-после може да започне по същество в Софийския градски съд (СГС).   От сайта съобщиха, че това ще стане, след като определение на СГС, с което за втори път в последната година делото беше прекратено, е отменено от Софийския апелативен съд (САС). Въззивната инстанция е категорична, че обвиненията срещу Пенев и Юлия Димитрова-Цекова са ясни и не ограничават правото им на защита, както е приела съдия Снежина Колева от СГС.  ", "date": "2018.07.29", "title": "Пламнаха Царските конюшни в центъра на София (снимки)"}
{"url": "http://epicenter.bg/article/18-godishen-kanadets-zagina-sled-padane-ot-reklamno-pano-v-Haskovo/160228/3/0", "text": "18-годишен младеж от български произход с канадски паспорт загина на място след падане от огромен рекламен транспарант на входа на Хасково. Трагедията е станала около 2 часа след полунощ в събота, при крайно неясни засега обстоятелства, потвърдиха от полицията.   Според запознати, момчето било на кръчма, заедно с баща си, който е българин. След полунощ двамата се разделили и повече никой не видял младежа жив. По неизвестни причини тийнейджърът се е покатерил на рекламното пано над централния булевард „Раковски“ в края на града откъм кв. „Орфей“.   Над булеварда е изписан надписа „Добре дошли в Хасково, града на Богородица“ и има изображение на Монумента на Божията майка. Момчето се е покатерило на горния край на паното, където са закрепени в редица осветителните тела. Вероятно е загубил равновесие и е паднал, предполагат разследващите. Фаталният полет е от поне 6-7 метра височина.   Не се изключва версията за самоубийство, макар че според очевидци в кръчмата младежът бил в добро настроение.   Криминалистите на изключват мотива 18-годишният да се е покатерил на транспаранта, за да се справи с предизвикателство в интернет игра, подобна на придобилата печална слава „Син кит“. Проверява се и дали загиналият е бил сам в момента на трагедията. Това не е окончателно изяснено, за това и версията за насилствено причинено падане не е отхвърлена напълно. Близки до разследването смятат, че тя е с най-ниската, почти нищожна вероятност. Трупът е бил открит почти веднага след падането от хора в преминаващ автомобил, които са подали сигнала на спешния телефон 112.    ", "date": "2018.07.29", "title": "18-годишен канадец загина след падане от рекламно пано в Хасково"}
{"url": "http://epicenter.bg/article/Prostrelyaha-ohranitel-v-Plovdiv/160229/3/0", "text": "35-годишен охранител беше прострелян рано тази сутрин в Пловдив, съобщава bTV .   Инцидентът е станал в района на Трето районно полицейско управление. Неизвестни засега лица са открили огън по мъжа, който се прибирал към дома си.   Той е откаран в болница, а полицията е отцепила района на стрелбата.   Пострадалият е криминално проявен.", "date": "2018.07.29", "title": "Простреляха охранител в Пловдив"}
{"url": "http://epicenter.bg/article/Kmetat-na--Oborishte--Speshno-obezopasyavame-gorelite--Tsarski-konyushni-/160230/3/0", "text": "Няма пострадали при пожара в т.нар. „Царски конюшни” в центъра на София рано тази сутрин, но на старите сгради са нанесени сериозни щети. Това каза пред журналисти кметът на столичния район „Оборище” Васил  Цолов,  предаде БТВ .   По думите му „инцидентът с подпалването на сградите” е станал около 3:30 часа, като той се въздържа от коментар дали става дума за умишлен палеж.   Пострадали са сградите от вътрешната част на комплекса, както и тези, които са към улица „Панайот Волов”. Има паднали покриви.   „По-скоро мен ме притеснява частта от покривите и сградите, които са открити – във връзка с откриването на учебната година, която може би е след месец и половина, но този месец и половина ще се изтъркаля много бързо”, коментира Цолов. Учениците от Първа английска гимназия и разположеното в сградата й основно училище трябва да минават точно покрай пострадалите сгради.   Именно заради това още от понеделник започва процедура по обезопасяването им. Цолов подчерта, че извън „Царските конюшни” няма щети.  ", "date": "2018.07.29", "title": "Кметът на „Оборище”: Спешно обезопасяваме горелите „Царски конюшни”"}
{"url": "http://epicenter.bg/article/Erdogan--SASht-mozhe-da-izgubyat-silen-i-iskren-partnyor--ako-ne-promenyat-povedenieto-si/160231/7/51", "text": "Турският президент Реджеп Ердоган заяви, че страната му няма да се поддаде на натиск, след като американският му колега Доналд Тръмп заплаши Анкара със санкции, ако не освободи американския пастор Андрю Брънсън.    Това предаде Ройтерс, като се позова на телевизия \"Хабертюрк\". САЩ може да изгубят силен и искрен партньор, ако не променят поведението си, каза още Ердоган.   Андрю Брънсън, който тази седмица беше поставен под домашен арест, след като прекара 21 месеца в турски затвор, е работил в Турция повече от 20 години. Той беше обвинен в подкрепа на организацията, която според Анкара стои зад неуспелия военен преврат през 2016 г., както и в подкрепа на Кюрдската работническа партия (ПКК). Ако бъде признат за виновен, пасторът, който отрича обвиненията, може да бъде осъден на 35 години затвор. Турският президент е казал още, че Анкара му ще прибегне до международен арбитраж, ако Вашингтон блокира продажбата на изтребители Ф-35 на Турция.   \"Си Ен Ен тюрк\" цитира думи на Ердоган, че на 7 септември в Истанбул ще се състои среща на върха между Русия, Германия, Франция и Турция, на която ще бъде обсъден сирийският проблем.", "date": "2018.07.29", "title": "Ердоган: САЩ може да изгубят силен и искрен партньор, ако не променят поведението си"}
{"url": "http://epicenter.bg/article/Konservativniyat-blok-na-Merkel-s-rekordno-nisak-reyting/160234/7/50", "text": "Рейтингът на консервативния блок на Християндемократическия и Християнсоциалния съюз (ХДС/ ХСС), оглавяван от германския канцлер Ангела Меркел, е спаднал до 29%. Това е най-ниското равнище от 2006 г. насам, показва допитване на института \"Емнид\", публикувано във в. \"Билд ам зонтаг\".   Рейтингът на блока е с един процент по-нисък, отколкото предходната седмица. Сходен спад отчита и участващата в управляващата коалиция Германска социалдемократическа партия. Ако изборите за Бундестаг бяха сега, за социалдемократите щяха да гласуват 18% от избирателите, показва допитването.   Трета по рейтинг е крайнодясната популистка партия \"Алтернатива за Германия\" с 15%, каквото беше равнището на одобрението за нея и предходната седмица.   Допитването е извършено от 19 до 25 юли с участието на около 2000 души.  ", "date": "2018.07.29", "title": "Консервативният блок на Меркел с рекордно нисък рейтинг"}
{"url": "http://epicenter.bg/article/Geri-Nikol-otricha-da-e-arestuvana-v-Parizh/160225/10/0", "text": "Певицата Гери-Никол отново пусна отворено писмо до всички медии, което публикува и в профила си във „Фейсбук”, с което опровергава твърдението, че е била арестувана в Париж.   Новината, че певицата е била арестувана във френската столица заради танц пред Айфеловата кула пусна таблоидът „Дейли мейл” и беше цитирана и от български медии.   „Разпространяваният клип е заснет на точка около Айфеловата кула, на която много известни и неизвестни хора си правят снимки и клипове. Това се случва, докато колите са спрени на светофара и приключва с пускането на движението. Публикуваният клип е заснет от наши приятели и е публикуван, защото отразява нашето добро настроение в този миг, което логично не бихме направили, ако нашите действия са били санкционирани от властите. След заснемането на този клип на това култово място ние продължихме необезпокоявани от никого своето добро прекарване в града на любовта”, написа певицата в отвореното писмо.   Това е второ писмо от Гери-Никол до медиите за последните дни. Вчера тя опроверга информацията, че ще пее на събора на БСП на Бузлуджа, както и, че кметът на Варна Иван Портних я е заплашвал.", "date": "2018.07.29", "title": "Гери-Никол отрича да е арестувана в Париж"}
{"url": "http://epicenter.bg/article/S-Dimitar-Vladikov-do-Shaolin-i-Shanhay--sas-Svetoslav-Markov-na-Sveta-gora/160221/10/0", "text": "Казват, че ваканцията е като любовта: радваш се, докато я очакваш, мъчиш се, когато дойде, и си я спомняш с носталгия, когато си отиде. В Покана за пътуване, обаче ваканцията (или поне идеите за нея) ви връхлитат цяла година.   Ако сте склонни към завист, сега му е времето да я проявите с пълна сила. Авторът на редовната „50 места от българската история отвъд България” рубрика Светослав Марков посети Атон. Посока мечтана от доста мъже и напълно непостижима за дамите.  Названието Света гора идва от  XI век със златопечатната грамота на император Константин Девети Мономах. В същия указ се забранява на всякакви същества от женски пол, дори кози и овце, да влизат в монашеската република.   В Покана за пътуване гостува още един младеж, който е за завиждане – Димитър Владиков от няколко години живее в Китай и професионалните му качества на преподавател по право, бизнес ангрийски и български са толкова добре оценени там, че хич не му хрумва да се връща. Нашият разговор по телефона започна с идеята да си говорим за манастира Шаолин, но кой знае как завърши с… дронове, които носят сандвичи по домовете.    Одата на здравословната завист ще продължи да звучи и във втората част на предаването, защото Мелания Рашева ще ни отведе в Исландия – земя уж в Европа, а безкрайно далече от нас. Оказва се, че благодарение на гейзерите исландците не само отглеждат портокали  и банани, ами не дават пари за парно. Забележителности там са полетата с лава  и вулканите, водопадите и фиордите, но също така пъстрите покриви на Рейкявик, бялата църква с величествен орган и…кръчма, в която банкноти висят като гирлянди, вкл. и български левчета.   Още приключения – на страницата на Покана за пътуване във Фейсбук ", "date": "2018.07.29", "title": "С Димитър Владиков до Шаолин и Шанхай, със Светослав Марков на Света гора"}
{"url": "http://epicenter.bg/article/Vnimanie--Mineralnata-voda---smartonosno-opasna/160246/10/0", "text": "Минералните води, колкото и да са полезни за редица заболявания, могат да бъдат и изключително опасни. Ако те се употребяват повече от месец, човек може да си докара тежки бъбречни проблеми, предупреждават лекари балнеолози. Причината е, че почти всяка минерална вода е алкална, в нея се съдържа голямо количество хидрокарбонатни йони (НСО3). При въвеждането на натриев хидрокарбонат (NаНСО3), който всъщност е съставка на содата за хляб, молекулите в кръвта се държат така, сякаш кипят. От това дишането се ускорява. Причината е, че натриевият хидрокарбонат алкализира кръвта и организмът започва да изпитва кислороден глад, резултатът е усилено дишане. На практика в алкализираната по този начин кръв хемоглобинът се свързва по-силно с кислорода и не го отдава на клетките. Ако пием алкална минерална вода, кръвта ни също придобива алкална реакция. При хората, които постоянно я употребяват, често се наблюдават свръхтегло и задух. Затова, преди да купите вода за вкъщи, погледнете етикета. Ако лекарят не ви е препоръчал вода от определен избор за конкретно заболяване, то купете тази, която съдържа не повече от 60 мг/л хидрокарбонатни йони (НСО3) и не повече от 20 мг/л калциеви йони на литър. Минералната вода не бива да се използва като питейна постоянно и за повече от един месец. Дори през това време марката трябва да се сменя на всеки пет дни – максимум седмица. Тази уж здравословна напитка води и до нарушаване на баланса на хормоните на щитовидната жлеза. По-специално може да доведе до скок в нивото на хормоните ТЗ и Т4. Това от своя страна пък причинява високо кръвно налягане, рак на щитовидната жлеза, а при бременни жени - аборт или преждевременно раждане. Поради това учените препоръчват да не се прекалява с използването на флуорирана минерална вода и да се инсталират филтри за почистване на водата у дома. Трапезната вода, независимо че е по-бедна на хидрокарбонатни йони, също не е безобидна. Причината е, че в състава си тя има много над 1 мг/л соли, които, макар и в различна степен, водят до обезводняване при продължителна употреба. Най-добрата вода за пиене трябва да има общо съдържание на солите в нея 303,11 – 374,40 мг/л, тъй като организмът лесно усвоява само тази с ниско минерално съдържание. Но в същото време тя не бива да е напълно лишена от минерални соли, защото се стига до другата крайност. При системното ѝ използване клетките набъбват, а това се отразява отрицателно върху дейността на мозъка, сърцето и други органи. Съставът на кръвта и всички течности в организма на човека и на животните се регулира с висока точност, за което изключително важна роля играе осмотичното налягане. Затова балнеолозите препоръчват минералната и трапезната вода да се редуват с чешмяна, а на децата да се дава предимно вода от чешмата.  ", "date": "2018.07.29", "title": "Внимание! Минералната вода - смъртоносно опасна"}
{"url": "http://epicenter.bg/article/Krasi-Radkov-stana-tatko-na-momche/160247/10/0", "text": "Актьорът от \"Шоуто на Слави\" Краси Радков е станал баща. Щастливата новина съобщи във Фейсбук преподавателят му по правоговор в НАТФИЗ Любо Гърбев.   Неговата съпруга Станислава Ганчева е родила момче, което се казва Теодор. Бивши съученици на актьора също използваха социалните мрежи, за да честитят на щастливото семейство.   Актьорът и половинката му са женени повече от 16 години, в които многократно са правили опити да имат свой наследник, но безуспешно. И двамата отклоняваха въпросите защо все още нямат деца с оправдание, че кариерите им стоят на първо място и все още не се чувстват готови, но истината била, че чудото просто не се случвало.   Станислава и Краси са семейство от далечната 2002 г. Запознали се случайно в хотел в Смолян, където той бил на турне с трупата на Сатиричния театър, а тя чакала на рецепцията с родителите си. „Видях я, поканих я на представление и тя дойде. Не знам дали беше любов от пръв поглед или от втори, но си беше любов“, връща лентата комикът.", "date": "2018.07.29", "title": "Краси Радков стана татко на момче"}
{"url": "http://epicenter.bg/article/Politsayki-napirat-za--quot-Mis-Pleymeyt-quot-/160261/10/0", "text": "Сред новите кандидатки за тазгодишната титла \"Мис Плеймейт\" има дипломирани математички, желаещи да станат полицайки, прокурор, както и футболистка - напълно противоречиви дипломи, професии и корони от странни силиконови конкурси. На \"ти\" с топката на зеления терен е Валерия Кирилова-Амира. Детската й мечта е да бъде полицайка, но не всички желания, възникнали през годините, се сбъдват веднага и тя първо ще се пробва за короната на \"Мис Плеймейт\". Друга кандидатка за титлата - Вероника Никифорова, пък завършва природо-математическа гимназия, сега е трети курс право, но в същото време се пъчи и с титлата \"Мис Силикон\". Сред изкусителките е и Дениз Хайрула, която е крупие, танцьорка и студентка по психология. Колорит внася Жанета Осипова, която е с български и руски корени. А Жени Митрева била успешен модел в Италия, твърдят организаторите на сексапилната надпревара. Сред изненадите на тазгодишния конкурс е Катрин Апостолова, прясно завършила СМГ и вече студентка в университета по архитектура. Това май е първата възпитаничка на престижното школо, решила наред с уравненията да реши без формули и задачата как се става \"Мис Плеймейт\". Още една от кандидатките - Кристина Филипова, е завършила новогръцка филология в Софийския университет, а като дете мечтаела да бъде прокурор. И тази година сред красавиците в конкурса има майка - Галя Георгиева, чието тяло е покрито с татуси, посветени на... фолк певеца Борис Дали. Синът на хубавицата я подкрепя за участието й в конкурса. Още татуси и безкрайни крака пък предлагат Несрин Исинова и пловдивчанката Сабрина Николова. Новата реколта от 11 красавици свали задръжки за еротична фотосесия и дефилира на Слънчев бряг. Вече започна гласуването за желаещите да сбъднат мечтата си да се окичат с титлата \"Мис Плеймейт 2018\". Вотът ще продължи до 7 септември.", "date": "2018.07.29", "title": "Полицайки напират за \"Мис Плеймейт\""}
{"url": "http://epicenter.bg/article/Sarbiya-testva-moderniziran-MiG-29/160235/7/0", "text": "Пресслужбата на армията на Сърбия съобщи, че първият от шестте изтребителя МиГ-29, предадени на страната от Русия в рамките на военно-техническото сътрудничество между Москва и Белград е извършил пробен полет след модернизация, предава ТАСС.   „ На военното летище „Батайница“ вчера и днес бяха проведени първите изпитателни полети на самолетите МиГ-29, които влязоха в страната ни миналата година от Русия“, пише в доклад на ВС на Сърбия. На първия полет присъства началникът на Генералния щаб на Сърбия, генерал Любиша Дикович.    Полетът е успешно извършен от Дмитрий Селиванов, пилот-изпитател на руската корпорация „МиГ“. „Полетът е последната проверка на самолета, преди да бъде пуснат в експлоатация“, пише в заявлението на сръбските въоръжени сили.    Отбелязва се, че това е първият полет на първия от шестте изтребителя, пристигнали от Русия, както и първият полет на ново летателно средство над територията на Сърбия през последните няколко десетилетия. В допълнение към самолетите МиГ-29 Сърбия ще получи безплатно 30 танка T-72 и бойно-патрулни коли БРДМ-2.    Също така се обсъжда въпрос за доставка на системи „Бук-М1“ и „Бук-М2“, както и зенитни комплекси „Тунгуска“.", "date": "2018.07.29", "title": "Сърбия тества модернизиран МиГ-29"}
{"url": "http://epicenter.bg/article/Ruska-pevitsa--Balgarite-mrazyat-rusnatsite-/160249/7/97", "text": "Скандал предизвика известната руска певица и тв водеща Лолита Милявска по темата ”България”. Тя заяви пред сайта  , че българите мразят руснаците. Мнозина в Русия смятат, че подобно поведение може да повлияе на руско-българските отношения.   Според Лолита българите изпитват омраза и ненавист към руските туристи и руснаците, които имат имоти в България. Те не прикриват чувствата си, а дори ги афишират, категорична е актрисата.   Според Милявска много българи пишат на домовете си, че няма да ги продадат на руснаци. Видяла дори надписи:„Да изчистим страната от руснаци“, \"Ние не продаваме руснаци“. Самата Лолита притежава два имота в България от години, които купила по препоръка на приятеля си Филип Киркоров. Тя недоволства, че нейните съседи й изключват постоянно тока и водата, но полицията се прави на разсеяна и не предприема никакви мерки.   „Ниското ниво в България е обявило наказателни санкции срещу руските туристи“, - твърди още рускинята Милявска.   Руските медии припомнят, че на певицата й е забранено да посещава Украйна, макар да е родена там, заради подобни скандални изказвания. Някои дори предполагат, че тя може да получи подобна забрана и от българските власти. По този начин няма да може да посещава двете жилища, които са нейна собственост в български курорт.   Това не са първите обвинения на Лолита срещу българите. Преди време тя бе заявила, че съседи българи я \"тровят с фекалии\". Оплакала се на полицията, но не последвала реакция.", "date": "2018.07.29", "title": "Руска певица: Българите мразят руснаците!"}
{"url": "http://epicenter.bg/article/Ubiha-edin-ot-advokatite-na-Miloshevich/160254/7/0", "text": "Известен сръбски адвокат беше показно разстрелян пред дома си в столицата Белград късно вчера, предаде агенция „Бета”. Неизвестен към момента килър е отнел живота на Драгослав Огнянович и са ранили в ръката неговия 26-годишен син. Нападението е било извършено в Нови Белград, буквално на прага на къщата на адвоката. Той е защитавал бившия президент Слободан Милошевич пред Хагския трибунал за военни престъпления, а също и лидера на Земунския наркоклан Лука Бойович и семейството му. Към момента именно контактите на Огнянович в престъпния свят са в основата на версиите за покушението, по които работи полицията. По първоначална информация стрелецът е бил видян от очевидец да бяга от мястото на престъплението. В Белград и региона е започнало издирване, проверяват се и автомобилите по пътищата. ", "date": "2018.07.29", "title": "Убиха един от адвокатите на Милошевич"}
{"url": "http://epicenter.bg/article/Mark-Zukarbarg-obednya-sas-17-mlrd--dolara-za-2-chasa/160256/7/0", "text": "Само за два часа собственикът на социалната мрежа Facebook – Марк Зукърбърг, загуби 17 млрд. долара от богатството си.   Основната причина е сривът с 24% на цената на акциите на социалната мрежа. Обезценяването стана след като излязоха тримесечните резултати на компанията и се оказа, че са налице огромни загуби.   В резултат на загубените лични пари на Зукърбърг, той може да изпадне от ТОП 3 на най-богатите хора.   Според агенция Bloomberg, това е най-силното обезценяване на акциите в историята на социалната мрежа. Зукърбърг достигна третото място в списъка на най-богатите хора на планетата, според Bloomberg, през юни тази година.   Състоянието му се оценява на 81.6 млрд. USD. Към 25 юли в обновените данни на класацията то вече е 86.6 млрд. USD.", "date": "2018.07.29", "title": "Марк Зукърбърг обедня със 17 млрд. долара за 2 часа"}
{"url": "http://epicenter.bg/article/Rusiya-pokaza-korab-robot-na-parada-za-Denya-na-VMF/160259/7/97", "text": "Русия отбеляза днес Деня на Военноморския флот (ВМФ) с паради, като най-големият бе в Санкт Петербург, където присъства президентът Владимир Путин, предаде ТАСС.     Парадът по река Нева бе открит от противодиверсионни катери, издигнали руското знаме, флага на въоръжените сили и Андреевския флаг (руския военноморски флаг - бел. ред.).   След тях се появи десантният катер Д-67 с копие на лодката на Петър Първи на борда.   Сред корабите, преминали по Нева в празничен строй, за първи път беше и безекипажен роботизиран катер, базиран на миночистача от ново поколение по проекта 12700 „Александър Обухов“. Той е част от състава на корабите миночистачи.   Парадът приключи с участието на авиацията на ВМФ на Русия. Начело на въздушния парад за първи път се появи и разузнавателния хеликоптер Ка-31Р.   В парада в Санкт Петербург участваха 4000 военни и 39 бойни кораби и плавателни съдове.   Руският президент Владимир Путин отбеляза приноса на флота в борбата с тероризма и осигуряване на стратегическия паритет. В речта си на военноморския парад той изтъкна, че всекидневно интересите на Русия в световните океани се защитават от десетки кораби и подводници.   \"Ние имаме право да се гордеем с нашия военноморски флот, с нашите военни, които имат най-висока степен на подготовка. Те разполагат и с най-добрите стратегии, тактически и оперативни възможности\".", "date": "2018.07.29", "title": "Русия показа кораб-робот на парада за Деня на ВМФ (видео)"}
{"url": "http://epicenter.bg/article/Svetovnata-banka--Srednata-zaplata-v-balgarskoto-MVR-e-1700-leva/160232/3/0", "text": "В България персоналът в МВР е сред най-добре платените в Европа. Това е записано в доклад за разходите на полицията и пожарната, изготвен от Световната банка. От институцията препоръчват намаляване на административния персонал и оптимизация на регионалните структури на  полицията  и пожарната,  предаде БНР.   Средният месечен разход на човек, работещ в структурите на МВР, е над 1 700 лева, изчисляват от Световната банка и подчертават, че заключенията им противоречат на общоприетото схващане, че заплатите в полицията и пожарната са ниски.   След като се отчетат разликите в дохода на глава от населението, заплатите на полицейските служители са на равнището в Швеция и Словения и по-високи от тези в Дания, Естония, Литва и Латвия. Причината е във високите социални вноски. Те са 51% от общия месечен разход, правен за служител в полицията и пожарната. Фактът, че вноските, които по принцип се дължат от служителите, също се поемат от МВР, прави общия разход висок, но служителите получават сравнително ниски възнаграждения.   За да се подобри ефективността на харчовете в системата, трябва да се помисли и за оптимизация на звена и освобождаване на административен персонал, подчертават от Световната банка.", "date": "2018.07.29", "title": "Световната банка: Средната заплата в българското МВР е 1700 лева"}
{"url": "http://epicenter.bg/article/Arestuvaha-sina-na-izvesten-hudozhnik-za-proizvodstvo-na-droga/160240/3/0", "text": "Внукът на известния художник Злати Чалъков – Любомир, и още един мъж са задържани за производство на наркотици при акция в четвъртък на служители на РУП – Радомир в село Владимир. Разбита е нарколаборатория за отглеждане с цел разпространение на марихуана, съобщи struma.bg.   Полицаите атакували частен имот, който големият художник купил през 70-те години на миналия век, но след смъртта му е собственост на дъщеря му. 30-годишният му внук Любомир, който живеел в столицата, посещавал имота, но от селото твърдят, че къщата по-скоро изглежда като необитаема. Когато полицаите отишли в имота, вътре се натъкнали на цяла поточна линия, обособена в къщата и двора. Производствената дейност започвала от помещение за разсадъчен материал, преминавала през няколко оранжерии, парник, сушилния за обраните вече стръкове и обособен склад за готовата продукция.   Нарколабораторията била оборудвана с кварцови лампи, вентилатори, климатизация, поливна система, специални машини за бране и сушене. Намерени и иззети са 104 зелени растения с височина от 25 до 250 см и голямо количество сухи стръкове канабис. Конфискувани са още специални торове и препарати за пръскане, машини и съоръжения.   Задържани за 24 часа по Закона за МВР са 30-годишният Любомир и 56-годишният Л.В. Мъжете са познати на органите на реда. Започнато е бързо производство и работата продължава под ръководството на Районна прокуратура – Радомир.", "date": "2018.07.29", "title": "Арестуваха сина на известен художник за производство на дрога"}
{"url": "http://epicenter.bg/article/Petima-dushi-zaginaha-v-21-katastrofi-prez-poslednite-24-chasa/160243/3/0", "text": "Петима души са загинали, а 30 са ранени при 21 тежки катастрофи в страната през изминалото денонощие. Това съобщиха от пресцентъра на МВР.   В столицата са регистрирани 3 тежки и 45 леки пътни инцидента, при които са пострадали 4 души.   От началото на годината са загинали 306 души, а 4653 са ранени.    През 2017 година в страната са станали 6846 катастрофи. Ранените в тях са 8630.  Само през декември са станали 520 пътни произшествия. Загиналите са 61, а ранените 667. ", "date": "2018.07.29", "title": "Петима души загинаха в 21 катастрофи през последните 24 часа"}
{"url": "http://epicenter.bg/article/Malniya-ubi-turist-v-Pirin/160250/3/0", "text": "Мълния е ударила и убила турист в Пирин на пътеката за връх Орeляк, съобщи БГНЕС.    Мъжът е българин и е бил заедно с група туристи в планината.   Планински спасители от Благоевград провежда акция в Пирин.   Тялото на починалия мъж ще бъде транспортирано от планината, когато спасителите достигнат до него.    По-рано днес планински спасители от Благоевград помогнаха на пострадал турист с фрактура на раменната става в района на Мечи връх в Рила.", "date": "2018.07.29", "title": "Мълния уби турист в Пирин"}
{"url": "http://epicenter.bg/article/Shofyorka-kam-katadzhii--Ne-moga-poveche-da-duham-/160251/3/0", "text": "Шофьорка с \"Мерцедес\" е сътворила невиждан цирк. Случаят е станал точно преди година - в края на юли 2017, но за него научаваме едва сега, след като има решение на Районния съд в Бургас. На 27 юли 2017 година край къмпинг \"Градина\" дамата пътувала с лек автомобил \"Мерцедес Е 240\", до нея на пасажерската седалка бил свидетелят Захари В.   Заради неспазване на дистанцията, дамата, чиито инициали са Д.Н.М., засякла друг мерцедес, който се движел в насрещното платно. Тя твърди, че ударът бил минимален и няма материални щети, затова продължила по пътя си. Другият участник в ПТП обаче твърди, че е избягала. Той смята, че щетата е доста сериозна, тръгнал след нея и настоявал да спре, за да се разберат. Искал да подпишат двустранен протокол. Настигнал я на ул.\"Иван Вазов\" в Черноморец и извикал полиция. На място органите на реда съставили на акт за нарушение на правилата за движение на жената, като й го връчили и тя го разписала, пише \"Флагман\".   Междувременно поискали да й вземат проба за наличие на алкохол - задължително условия при катастрофа. В нито един от трите опита обаче дрегерът не можел да отчете резултат. Явно шофьорката не е издишвала достатъчно въздух в уреда, оправдала се, че \"не може да духа повече\". Заради това униформените й дали талон да отиде в медицински център, където да даде кръвна проба. Дамата обаче не изпълнила поставените от полицаите указания и не отишла до лабораторията, а се прибрала. След като осъзнала, че предвид нарушенията, които е направила, я грози глоба от 2000 лева и лишаване от свидетелството за управление на автомобил за 2 години, жената решила да оспори написания й акт, като в жалбата си посочила, че той бил нечетливо написан и не била разбрала какво трябва да направи. Пред взетите показания на свидетелите – пътници и от двата автомобила. Всички доказателства сочат, че жената е виновна за настъпилото ПТП, защото не е спазила дистанция при разминаване с друго превозно средство. В този случай законът предвижда глоба от 200 лева. Заради това, че е напуснала местопроизшествието, без да се заинтересува дали са нанесени материални щети, дамата ще бъде санкционира със 100 лева и лишена от шофьорската си книжка за срок от 3 месеца. Предвид, че е направила няколко проби да издуха определен обем от въздух, но дрегерът не е отчел резултат, тя е трябвало да даде кръвни изследвания за алкохол или наркотични вещества, но не го е направила. Д.Н.М. ще бъда глобена с 2 хиляди лева и отнемане на книжата за срок от 2 години. Актът на КАТ Созопол е потвърден в пълнота от РС в Бургас. С оглед на трите престъпления, извършени от Д.М., магистратите налагат общо наказание, което следва да бъде най-високо от всички, а именно – лишаване от шофьорска книжка за срок от 24 месеца и парична глоба от 2 хиляди лева.", "date": "2018.07.29", "title": "Шофьорка към катаджии: Не мога повече да духам!"}
{"url": "http://epicenter.bg/article/Mladezhat--namushkal-vrastnik--ostava-v-aresta/160252/3/0", "text": "Софийският градски съд остави за постоянно в ареста 15-годишния младеж, който в четвъртък намушка свой връстник на междустълбищната площадка  в жилищен блок  в столичния квартал \"Надежда-З\".   Нападателят твърди, че повече от година е бил жертва на тормоз в социалните мрежи. Малко след инцидента, в интернет бе разпространено видео, на което Даниел описва какво е извършил и твърди, че не съжалява за него.   Днес, на влизане в съдебната зала, той през сълзи изрази съжаление за стореното. Пострадалият Кристиян беше настанен в \"Пирогов\" с прободни рани в корема и врата. Направена му беше животоспасяваща операция, но състоянието му остава тежко.   Мярката се гледа при закрити врати. Даниал Бейкверди е обвинен в опит за убийство на година по-големия от него Кристиян Сотиров.", "date": "2018.07.29", "title": "Младежът, намушкал връстник, остава в ареста"}
{"url": "http://epicenter.bg/article/Padna-golyamo-parche-ot-izolatsiyata-na-blok-v-Plovdiv/160260/3/0", "text": "Стотици квадратни метра изолация от 16-етажен блок в Пловдив паднаха двора на новострояща се кооперация, предаде БТВ.   Инцидентът е отпреди два дни, но клипът в социалните мрежи продължава да се споделя от десетки потребители.   Блокът е на улица „Менделеев” в Пловдив. Парчетата изолация – стиропор и мазилка, са паднали във вътрешен двор, но има и такива, които са се разпилели по улицата.   За късмет по това време не е имало преминаващи пешеходци и автомобили.", "date": "2018.07.29", "title": "Падна голямо парче от изолацията на блок в Пловдив"}
{"url": "http://epicenter.bg/article/Bogomil-Bonev--Sofiya-mozheshe-da-plamne-kato-Atina-zaradi-Tsarskite-konyushni/160244/2/0", "text": "Бившият вътрешен министър Богомил Бонев и адвокатът на набедения за опожаряването на Тютюневите складове клошар Стефан Левашки изразиха мнение в социалната мрежа “Фейсбук“ за пожара в Царските конюшни в центъра на София. Те са убедени, че те са запалени умишлено.    Пожарът в Царските конюшни напомня как бяха придобити те - за 90 лв. на кв.м. Продаде ги областен управител от РБ, назначен от Бойко Борисов и зам.- областен от ГЕРБ. Сега очаквам, ако има разследваща журналистика, да видя заглавия от рода: \"Умишленият палеж на Царските конюшни в центъра на София можеше ли да доведе до трагедията в Атина или да\".    Поредният пожар на обект в централна градска част, умишлено изоставен на саморазрухата, пречещ на бъдещи инвестиционни намерения. Пожарът е запазена марка в такива случаи, прилагана с успех вече доста пъти в Пловдив - Старата сграда на 2 РПУ, баня Чайка, тютюневите складове.   Явно някой е решил да я приложи и в София, тази нощ както знаете горяха Царските конюшни. Сега е ред на полицията да намери някой нещастен клошар или наркоман, прокуратурата да го обвини след като преподаватели от Академията на МВР изготвят скоростна експертиза. Надеждата е все пак в съда, но и тя не е голяма. Така че и този случай е приключен, инвеститорите могат да заповядат, наред са следващи подобни сгради. А иначе моя клиент Любомир Данчев излежа вече половината от наложеното му наказание. А бе важното е да сме живи и здрави и лафът във Фейсбук да върви.  ", "date": "2018.07.29", "title": "Богомил Бонев: София можеше да пламне като Атина заради Царските конюшни"}
{"url": "http://epicenter.bg/article/Doncheva--Makron--Merkel-i-Yunker-krepyat-statukvoto-u-nas--prezirat-ni-i-ni-broyat-za-romite-na-Evropa/160245/2/48", "text": "Истински промени в България вече не могат да се направят през избори. Това коментира пред БНР председателят на партия „Движение 21“ Татяна Дончева   „Всички, които не се вписват в генералната концепция, контролирана от задкулисието, много лесно могат да бъдат изтласкани на подходящо разстояние. Така че ние трябва да поработим върху няколко неща преди изборите. Първо хората да бъдат подготвени, че не чрез избори ще се стигне до промяна. Това статукво трябва да бъде предварително разклатено и то трябва да бъде разклатено въпреки Европа. /…/ Ние трябва да се постараем да комбинираме усилия на много широк кръг хора. Без революция и натиск не може да се постигне“, каза тя.   \"Проблемът вече не е в правенето на реформи, те не са по силите на тези хора, категорична е Дончева и обясни: „Проблемът е много по-банален и по-всеобхватен. Институционалната криза се проявява в това, че в държавната администрация се създават структури, които не се знае за какво са. Това се отнася за всички министерства, за всички агенции. Там е пълно с хора, които са некомпетентни, неграмотни и недоучени. Хората, които имат някаква представа и познания, са натикани в ъгъла като партийно неудобни или недостатъчно активни и те предпочитат да си траят. Импровизира се във всички области. Неграмотните хора не могат от импровизация да родят рутинна ежедневна правилна дейност на тези институции. Каква реформа?“. Според Дончева Европа в лицето на най-ярките си представители в момента – Макрон, Меркел, Юнкер и т.н., крепят статуквото в България.   Тя е категорична, че Европа не иска от нас никакви реформи: „Тя ако искаше реформи и недоволстваше, че оголваме фланга й, тя много отдавна щеше да помогне да се реши проблема. Напротив – тя крепи статуквото с цената на всичко и най вече с цената на финансиране. Единственото, което занимава тези хора, е колко пари ще им се върнат и какви още финансови врътки да направят. Те нас ни презират и ни броят за ромите на Европа, с които не искат да седят на една маса“.   Христов Иванов коментира и въпроса с Истанбулската конвенция: \"По повод на един документ, който имаше съвсем друга цел и силно беше надценено неговото значение, се проведе една истерична, популистка кампания, която свърши с политическо решение, което имаше за цел да спаси Бойко Борисов от това, че той се оказа в една тема, която абсолютно надскача неговите възможности и на неговия екип. Решението и като политическо решение е вредно и лошо. Какво правим, когато ЕС се присъедини към тази конвенция, как ще се справим с тази ситуация, която създаде Конституционният съд?\".   Според Татяна Дончева, трябва да се направи необходимото за практическо прилагане на наличните текстове срещу домашното насилие. Когато сме изчерпили тези механизми, да прибягваме към разширяване на права и възможности, препоръча тя. \"Сега ние приемаме текстове като книги в библиотека и те седят в библиотеката, без никой да ги прилага\", коментира тя.   \"Поведението на България да стои върху двата си крака, да съблюдава здравия човешки разум в решенията е по за предпочитане отколкото да вървим като стадо овце след някакви странни решения в ЕС, които вземат някакви чиновници без грам практическа полза. Не можем да вървим така сляпо\", смята Татяна Дончева.", "date": "2018.07.29", "title": "Дончева: Макрон, Меркел и Юнкер крепят статуквото у нас, презират ни и ни броят за ромите на Европа"}
{"url": "http://epicenter.bg/article/BSP--Ne-mozhe-da-se-zhivee-s-200-leva-pensiya/160248/2/0", "text": "„ Беше крайно необходимо и точно навреме да излезем с „Визия за България”. Тя не е готова предизборна програма или платформа, както се опитаха да я нарекат, а отворен документ”. Това каза секретарят на ПГ на „БСП за България” Филип Попов пред БНР.    Той добави, че визията е отворена, защото показва общата картина и чака мнението на хората, въпреки че за отделните региони в нея има доста конкретика. „Визия за България” е нашето послание и желание българският народ да тръгне по друг път. Очевидно е, че този път, по който вече 29 години върви България, не е правилен”, каза още Попов. Той коментира, че  няма български гражданин, който да не сподели мнението на левицата, че България не се развива така, както трябва.   Филип Попов добави, че правителството, начело с Бойко Борисов и ГЕРБ, управлява вече десета година, а левицата предлага нов разговор – за промяна на системата, развитие на регионите. „Предлагаме този разговор на всеки един българин, който желае да даде своята идея за развитието на региона си и България.  Поставяме разговора за достъпа до здравеопазване, образование и алтернативата за развитие на България пред целия български народ”, обясни народният представител.  Той уточни, че този разговор е  надпартиен.    „ Не може да се живее с 200 лв. пенсия. Не може българите да нямат достъп до здравеопазване и образование. Не може майките на деца с увреждания да стоят на палатки, защото това правителство ги излъга за пореден път”, коментира още Филип Попов. Той каза, че е  трябвало пакетът от закони за интеграция на хората с увреждания да се приеме още през 2016. „Пари за интеграцията на хората с увреждания, образование, здравеопазване, икономика  има. Жалкото е, че голяма част от тях, 10 млрд. лв., всяка година се губят в паралелната държава, задкулисието и сивата икономика”, категоричен бе секретарят на ПГ на БСП.   Попов изтъкна, че управляващата коалиция е раздирана от вътрешни противоречия, базирани най-вече на желанието им- всеки да вземе колкото се може повече пари от държавата. „БСП не иска да е част от тази шайка, която се стреми единствено да вземе поредния си порцион от държавната власт. Ние предлагаме алтернатива на българския народ”, заяви той.    „Управляващата шайка със своите икономически и властови лостове убиват всяка възможност на хората за нормален живот”, допълни Попов. Той припомни, че ако се обявиш против шайката, която управлява страната, ще бъдеш уволнен от работа, оплют и обруган по всевъзможни начини.  \"Всеки един ден от оставането на тази шайка на власт носи тежки последици за всеки един български гражданин и развитието на България\", заключи Филип Попов.", "date": "2018.07.29", "title": "БСП: Не може да се живее с 200 лева пенсия"}
{"url": "http://epicenter.bg/article/GERB-prodalzhava-s-podigravkite-za-sabora-na-BSP-na-Buzludzha/160253/2/48", "text": "Вчера се проведе традиционният митинг на БСП. Десетки хиляди социалисти от цялата страна се събраха на Историческата поляна под връх Бузлуджа. Съборът на левицата бе под наслов „За по-добър живот – нашата кауза е България“.   Антон Тодоров отново излезе с коментар по темата. Този път мнението му в социалните мрежи беше посветено на музикалната част от събитието. Той не пропусна да захапе и лидера на БСП Корнелия Нинова.   „Корнела на Бузлуджа днес - политическата чалга в действие: \"Ласмаги, джасмаги, дискотеки, маратони, шоколади, марципани, биберони, макарони, касфони, масфони, тонколони, монколони, акордеони, макордеони\"“, гласи публикацията.   Въпреки обещанията за чистота, сутрешни снимки от района бяха публикувани в редица профили и Фейсбук страници.    “ Може и да не са били 70 000, ама оставиха боклук като за 70 000” - това е само един от по-умерените коментари в социалните мрежи. До картинка, иронизираща погрома след Бузлуджа, Лиляна Динева кава: “Цапа, маца, и заминава, на чисто. Кой ще го изчисти този боклук ?”   По мнението на Христина Танева “…трябва да живеем на чисто. Принципно. Във всеки един смисъл на думата” Същата дама съветва Елена Йончева да не показва на сина си барабаните по сцената, а снимките след събитието.  “Трябва да възпитаваме децата си да не оставят мръсно след себе си”, завършва тя.   Цвети Иванова е далеч по-директна, заявявайки “Комунисти, съберете си боклука”, а Павел Пенчев пита “А къде са сега Зелените???”   Сред коментарите във Фейсбук се намират още и констатации като “Осквернили са и паметника на Х.Димитър-150 години от смъртта му, ужас!” и се задават въпроси “Това е публична държавна собственост, дава им се безплатно да я  за.........т, до кога ще им чистим, не може ли да ги задължи Областния да си почистят?”   Във връзка с медийни публикации, че поляната под връх Бузлуджа не е почистена след традиционния събор на Левицата, БСП заявява, че има сключен договор с общинската фирма в Казанлък за почистване, съобщиха от пресцентъра на НС на БСП. Днес сутринта почистването е започнало от прилежащите райони в посока към самата поляна, се казва в прессъобщението.", "date": "2018.07.29", "title": "ГЕРБ продължава с подигравките за събора на БСП на Бузлуджа"}
{"url": "http://epicenter.bg/article/Obshtinskata-firma-v-Kazanlak-shte-pochistva-polyanata-pod-Buzludzha-/160255/2/0", "text": "Във връзка с медийните публикации, че поляната под връх Бузлуджа не е почистена след традиционния събор на левицата, заявяваме, че БСП има сключен договор с общинската фирма в Казанлък за почистване.    Това се казва в съобщение на Националния съвет на БСП Днес сутринта почистването започна от прилежащите райони в посока към самата поляна.    Припомняме, че днес активисти и Фейсбук тролове на политическа партия ГЕРБ повдигнаха въпроса за чистотата на Бузлуджа след вчерашния събор на социалистите.    Антон Тодоров отново излезе с коментар по темата. Този път мнението му в социалните мрежи беше посветено на музикалната част от събитието. Той не пропусна да захапе и лидера на БСП Корнелия Нинова.    „Корнела на Бузлуджа днес - политическата чалга в действие: \"Ласмаги, джасмаги, дискотеки, маратони, шоколади, марципани, биберони, макарони, касфони, масфони, тонколони, монколони, акордеони, макордеони\"“, гласи публикацията.", "date": "2018.07.29", "title": "Общинската фирма в Казанлък ще почиства поляната под Бузлуджа "}
{"url": "http://epicenter.bg/article/Nova-versiya--Yavor-Notev--Boy-mezhdu-Siderov-i-Kasabov-ne-e-imalo--samo-povishen-ton/160257/2/48", "text": "Бих припомнил безспорна истина, мероприятия от такива мащаб съдържат послания до най-малкия детайл, това натоварва с отговорности всички, които участват в него. Не знам кой е авторът на този проект на Бузлуджа. Не му е там мястото.  Така коментира зам.-председателят на Народното събрание Явор Нотев в на Канал 3 във връзка с традиционния събор на БСП на Бузлуджа и продажбата на чаши с лика на лидера на левицата Корнелия Нинова.   Бившият председател на Народното събрание Димитър Главчев пък заяви, че се е зарекъл да не коментира събора на БСП, за да придава важност на такова събитие.   \"Да защитаваш всичко българско, но да не караш български велосипед, при положение, че сме на трето място по производство на велосипеди. Когато правиш рожден ден, го правиш както си искаш. Иначе личи си грациозност в танците. Представете си да си празнувате рождения ден и да развивате негативни тези. В мероприятието нямаше нищо европейско, но защо нямаше нещо азиатско. Видяхте как изглеждаше поляната след него\".   \"Ако БСП защитава Босия, в това има перверзия. Той е човешко същество и трябва да се отнасяме човешки. Има съчетание между лявото и дясното. В БСП е човек, който е бил част от дясна партия и се е възползвал от приватизицията\", добави Главчев.   За мен е странно председател на НС да ходи на гости на протестиращ. Най-вероятно Цвета Караянчева е отишла в лично качество, коментира той решението й да посети дома на Босия.   Явор Нотев, каза че е на мнението на Главчев.   „Г-жа Караянчева се върна по-спешност от Варна за да осъществи тази среща. Моето виждане е, че причините по които тя се реши да отиде са чисто медицински.”, заяви той. „Когато тя посети дома му с медицински екип, попитах я защо не са му пуснали система, но са срещнали категоричен отказ”, добави още Нотев. „Оправдавам решението й, тя беше притеснена за здравето му”, категоричен бе зам.председателят на НС.   Той седи пред НС и има твърдения и трябва да се направи нещо, дали това е вярно или не. Не знам дали това е правилното място, а не пред Автомобилната администрация. Подкрепям колегите в решението си да направят такава комисия и да установят дали това е вярно, каза от своя страна Димитър Главчев. Той е избрал тази позиция, но след като имаше комисия, трябваше да омекоти гладуването.   Бяхме поставени в недостиг на време, в което трябваше да реагираме. Когато стои въпроса за този човек, който протестира и на следващия ден можеше да се каже той умря за каузата и си, а тези бездушни депутати не направиха нищо. Не можехме да го допуснем., каза пък Явор Нотев.   „Не може да работим ведро, като майките на децата с увреждания слагат чучела пред Народното събрание. Всеки би могъл да се поинтересува, че там има манекени, които изглеждат зловещо. Видяхме децата, те не изглеждат така. Те не бива да бъдат представяни по този начин”, каза той за протестът на майките на децата с увреждания, който продължава.   „Проблемите са много отдавна, но сега име е дошло до не знам до къде. Куклите са някакъв символ, на смъртта и по този начин насочват, но не са само те има много хора При министъра трябва да се решават проблемите. Сега имаме палатка и контрапалатка. Разликата между двете групи е, че едните са национално представени, а другите не. Трябва да се обединят и да се решат Правилният начин е на стъпки да се удовлетворят исканията. Ако има диалог по-лесно се решават проблемите.”, каза Главчев.   „Те настояха да остане, а сега отказват да се срещнат.”, подчерта Явор Нотев. „1,2 млрд е сумата, ако трябва да се реши проблемът изцяло. Бисер Петков е откровен с тях”, добави Главчев.   „Не бих могъл да говоря от името на Симеонов, но от името на една от партиите в малката коалиция. Късите съединения стават на ниво, което не засяга програмата ни. Не може да очаквате и не бива да очаквате, че тримата лидери ще заговарят на един тон. Шума в курортите ли е най.-важното? Хората, които не могат да заделят пари за почивка не могат да стъпят в  Слънчев бряг, тя това не ги интересува, коментира още Явор Нотев”.   Бой не е имало. Имало е повишаване на тон, обясни Нотев относно скандала и физическото съприкосновение между Волен Сидеров и Валентин Касабов в Народното събрание. Според него повишен тон е привлякъл вниманието на журналистите в парламента. „Една стъклена врата ни дели от медиите. Нещо такова се е случило”, категоричен бе зам.- председателят на НС.“Имаме управленско споразумение и работим по него. Спазва се това споразумение”, заключи Димитър Главчев.", "date": "2018.07.29", "title": "Нова версия! Явор Нотев: Бой между Сидеров и Касабов не е имало, само повишен тон"}
{"url": "http://epicenter.bg/article/Sobstvenikat-na--Tsarskite-konyushni--Opozharenata-sgrada-ne-e-moya/160258/2/0", "text": "Във връзка с пожар на територията на обект, станал известен като „Царските конюшни“, бихме искали да заявим, че опожарената сграда не е собственост на „Евротрансбилд” ЕООД, а е друга сграда в същото каре. Това съобщи в писмо до медиите Янко Иванов.    е бивш управител на КТБ, купи през 2016 г. голяма част от терена под „Царските конюшни”. Сделката, започната няколко правителства по-рано, беше подписана от тогавашния областен управител  , който сега е обвиняем заради нея.   „Целият обект, познат в публичното пространство като „Царските конюшни”, е съвкупност от над 20 отделни сгради на различни собственици – държавни и частни. Евротрансбилд ЕООД, управлявано от Янко Иванов, е собственик на терена и съсобственик заедно с Националната художествена академия на една от всичките сгради, която не е засегната от пожара през изминалата нощ. Сградата, на която Евротрансбилд е съсобственик се намира на административен адрес бул „Васил Левски“ 108, а засегната от пожара сграда се намира на ъгъла между ул „Врабча“ и ул. „Панайот Волов“, съобщи Иванов.   Той определи като „спекулации” твърденията, че опожаряването на сградата отваря врати към застрояване на терена.   „Като съсобственик на имот върху терена сме силно притеснени от събитието и вярваме, че компетентните органи ще установят причините за възникналия пожар. На разположение сме на разследващите органи при нужда от съдействие и допълнителни разяснения”, пише в заключение Янко Иванов.", "date": "2018.07.29", "title": "Собственикът на „Царските конюшни“: Опожарената сграда не е моя"}
