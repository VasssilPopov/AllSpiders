{"url": "http://epicenter.bg/article/BSP-vnese-v-delovodstvoto-na-parlamenta-predlozhenie-za-aktualizatsiya-na-byudzheta-na-NZOK/143364/2/0", "text": "От ГЕРБ заявиха по-късно в официална позиция , че ще предложат да отпадне мораториумът върху новите молекули. „За да спрем всички спекулации, че онкоболни пациенти ще останат без лечение, заяви Цветан Цветанов ПГ на „БСП за България“ внесe в деловодството на парламента предложение за актуализация на бюджета на НЗОК по ал. 3 за включване в дневния ред на НС, съобщиха от партийния пресцентър. Така официалните позиции на ГЕРБ и на БСП за отпадане на мораториума върху новите молекули се припокриват и вероятността това да се случи е факт, съобщи БГНЕС. По-рано днес лидерът на БСП Корнелия Нинова каза, че настояват за спешна актуализация на бюджета на НЗОК за 2018 г. Лидерът на партията съобщи, че е разговаряла с премиера Бойко Борисов. ГЕРБ направиха огромна грешка спрямо онкоболните, каза Нинова. Тя съобщи, че пациенти и организации на хора с онкологични заболявания не са съгласни със създаването на комисия към Министерство на здравеопазването, която да решава за скъпоструващите и нови лекарства. „Разговарях с г-н Борисов като му казах: Единственият легитимен начин да излезем от тази ситуация е да направим спешно и сега актуализация на бюджета на НЗОК”, заяви лидерът на БСП. Тя казала, че настояват за актуализация на бюджета на НЗОК сега, до края на годината. „Декларирам от името на ПГ на БСП, че сме готови на извънредни заседания, на нощни заседания, ускорени срокове, съкратени срокове, но да направим актуализация на бюджета на НЗОК. Става въпрос за един текст – да отпадне параграф 6 от бюджета и нищо повече”, посочи тя. Те са готови и да внесат днес предложението за това отпадане на параграф 6. „Г-н Борисов обеща да помисли, след това ми се обади г-н Цветанов и каза, че се събират ПГ днес, ще обсъдят нашето предложение, ще решат, ще ме информират и утре на председателски съвет сутринта ще решим какво да прави НС по този казус. Останах с впечатление, че са склонни да разгледат нашето предложение, да потърсим най-бързия и най-правилния вариант да не оставим тези болни хора от 1 януари без лекарства”, каза Нинова. От ГЕРБ заявиха по-късно в официална позиция , че ще предложат да отпадне мораториумът върху новите молекули. „За да спрем всички спекулации, че онкоболни пациенти ще останат без лечение, от ПГ на ГЕРБ ще предложим на утрешния Председателски съвет на Народното събрание да бъде гласувана в пленарна зала отмяна на Параграф 6 от Закона за бюджета на НЗОК. От ГЕРБ ще подкрепим предложението единствено при постигането на пълен политически консенсус от всички парламентарни групи и председателите им”, заявява в позиция на ПГ на ГЕРБ, подписана от председателя на групата Цветан Цветанов. Той казва, че в днешния ден е провел серия от разговори с председателите на всички парламентарни групи, с премиера Бойко Борисов и с министрите на здравеопазването и на финансите Кирил Ананиев и Владислав Горанов. Целта на разговорите беше да се неутрализират всички възможни спекулации, че български пациенти могат да бъдат оставени без лечение или лекарства.", "date": "2017.12.19", "title": "БСП внесe в деловодството на парламента предложение за актуализация на бюджета на НЗОК"}
{"url": "http://epicenter.bg/article/Milka-Hristova--BSP--V-byudzheta-na-Sofiya-za-2018-g--prioritetite-se-zayavyavat--no-ne-se-dokazvat/143311/2/0", "text": "В бюджета на Столична община за 2018 г. приоритетите се заявяват, но не се доказват. Липсва посоката на развитие на града.   Това каза заместник-председателят на Столичния общински съвет от БСП Милка Христова по време на семинар на тема „Проект за бюджет на Столична община за 2018 година“. „Бюджетите на СО се различават само по леката корекция в цифрите нагоре“, посочи тя. „Не за първа година твърдим, че средствата не се разпределят равномерно между различните жилищни комплекси. Приоритизиран е центърът, особено в навечерието на европредседателството“, обясни Милка Христова.   Според нея е необходимо да бъдат отделени повече средства и за социални дейности. „Смятам, че 900 места за социален патронаж са крайно недостатъчни за нашия милионен град“, коментира тя. „Искрено се надявам подходът, заявен в началото на годината, СОС да не бъде слушател и получател на крайни данни от администрацията, а да бъде активен участник в разработването на политиките, най-после да се състои“, заяви Милка Христова. Според нея в проектобюджета на Столична община за 2018 година липсва анализ и представяне на политики. Липсва убеждаването в това, че зад финансовите разчети стои възможността за трайни решения.   „В презентацията за Сектор „Транспорт“ бяха представени редица обекти, по които е работено през 2017 г. и такива, по които ще се работи през 2018 г. Липсваше защо тези обекти са избрани, какви са вижданията за развитието на различните видове транспорт“, обясни тя. „Например трамвайният транспорт, който е най-екологичен, и би следвало наред с метрото да бъде гръбнак на градския транспорт, предвид проблема с честотата на атмосферния въздух“, уточни Христова. „Представянето на обекти, които не са свързани аналитично, не ни дават възможност да видим посоката, в която се развива града“, каза заместник-председателят на СОС. „Запознах се с разчетите в бюджета от медиите. Стана ясно, че на 12 януари ще получим разгърнатия вариант, а на 24 януари от нас се очаква да го гласуваме. Така политика не се прави“, категорична е Милка Христова.", "date": "2017.12.19", "title": "Милка Христова, БСП: В бюджета на София за 2018 г. приоритетите се заявяват, но не се доказват"}
{"url": "http://epicenter.bg/article/Tsatsarov-pristiga-v-Kardzhali-zaradi-ubitoto-dete/143312/2/0", "text": "Главният прокурор Сотир Цацаров ще пристигне в Кърджали, където ще се запознае с хода на разследването на убийството на 8-годишната Дамла в Момчилград.   Главният прокурор е отпътувал за областния град от Чирпан, където тази сутрин заедно с новия директор на Националната следствена служба Борислав Сарафов откриха новата сграда на Районната прокуратура.  Очаква се Сотир Цацаров да даде изявление пред журналисти в Кърджали, по време на което да обяви, че вече има обвиняем за убийството на момиченцето, научи Дир.бг от свои източници в прокуратурата. Тялото на първокласничката бе намерено в неделя сутринта около 7.30 ч. в семейното жилище в Момчилград от майка й Садет, която се връщала от нощна смяна във фабрика край Кърджали. Жената намерила детето си мъртво, а главата му била облепена с тиксо. Дамла е била сама в апартамента, тъй като баща й работи в Белгия, брат й в Истанбул, а бабата била заминала в Турция при болни близки. 38-годишната Садет Муса и друга близка до семейството жена, с инициали А.Т., бяха разпитвани часове наред. По неофициална информация именно срещу майката са събрани доказателства, че е убила детето си.  И днес около 50 жители на Момчилград се събраха пред сградата на Районното управление на МВР. Те настояваха за официална информация от органите на реда кой е убиецът на малката Дамла.    ", "date": "2017.12.19", "title": "Цацаров пристига в Кърджали заради убитото дете"}
{"url": "http://epicenter.bg/article/Lilyana-Pavlova--Predsedatelstvoto-na-ES-v-Sofiya-shte-se-vodi-na-balgarski/143318/2/0", "text": "Председателството ще водим на български език. Българският език е официален език в ЕС, каза министърът за Българското председателство Лиляна Павлова на семинар на Столичната община, посветен на бюджета за следващата година, предаде „Фокус“. „Считаме, че всички министри трябва да водим заседанията на български език. Българската реч да се чува, да се говори на български език и всички документи да се преведат и на български. Това ще е ценно, за да дообогатим езика. Имаме подписано споразумение със СУ да направим речник за студентите, за тези, които обучаваме да бъдат бъдещите преводачи в европейските институции. Трябват ни индиректни канали за информация и усилия в посока да променим имиджа на България. Много често за нас се казва, че сме най-бедната държава, с корупция и т.н. Само негативни са темите, с които първосигнално се свързва България“, коментира министърът. „В същия момент имаме с какво да се гордеем. Можем да си признаем като национална самокритика, че вършим много работа, но не умеем да я представим“, заяви Павлова. „Брюксел не трябва да ни казва, трябва да имаме повече самочувствие и увереност. А не да чакаме някой от Брюксел да ни каже, ние сме достатъчно европейци. За много неща сме по-европейци от много други държави“, каза още Лиляна Павлова.", "date": "2017.12.19", "title": "Лиляна Павлова: Председателството на ЕС в София ще се води на български"}
{"url": "http://epicenter.bg/article/Leonardo-Di-Kaprio/143323/2/0", "text": "Още една холивудска звезда се включи в кампанията за защита на Пирин на WWF (Световния фонд за дивата природа). Леонардо Ди Каприо, чрез своята фондация DiCaprio Foundation призова българския министър-председател Бойко Борисов да вземе мерки по казуса, като спаси вековната гора и опази околната среда. Това повтаря исканията на зелените партии да не се позволява изграждане на втори лифт в Банско.    Фондацията пусна линк към кампанията в профила си в Туйтър следния текст:    Вчера подобен пост пусна и друг холивудски актьор. Джаред Лето също отправи призив против изсичане на Пирин.   Това предизвика бурна реакция на икономиста Владимир Каролев. Той остро отговори на Лето, че не може човек инвестирал парите си в компания за чартърни полети, да се мисли за зелен. Какво по-екологично от това цял самолет да бълва хиляди тонове вредни емисии, за да вози един-единствен баровец, написа той. И даде пример с къщата му за която са изсечени дървета за да има място освен за имението му и за частна хеликоптерна площадка.   ", "date": "2017.12.19", "title": "И Леонардо Ди Каприо с призив към Борисов да опази от изсичане гората в парк \"Пирин\""}
{"url": "http://epicenter.bg/article/Korneliya-Ninova--Razgovaryah-s-Borisov/143324/2/48", "text": "Целта е да отпадне Параграф 6 за парите на онкоболните и мораториума върху новите лекарства. Аз се обадих на г-н Борисов, упълномощена от пациентски организации, разкри лидерът на БСП. И добави, че ще информира и другите парламентарни групи.   \" , декларира Нинова, че е заявила на Борисов. И го е призовала за разум.    Тя запознала с него премиера Бойко Борисов.   Единственият легитимен начин да излезем от тази ситуация е да направим спешно актуализация на бюджета на Здравната каса, категорична е Нинова.     Обърнах се към г-н Борисов - да не работят на инат, това което направиха, очевидно, е голяма грешка. Нека актуализираме бюджета в спешен порядък до края на годината, заяви Нинова пред медиите.   \" \", каза още тя. Готови сме на среднощни заседания, но да отпадне Параграф 6 от парите за НЗОК, бе категорична Корнелия Нинова.   Тази процедура обаче е дълга, а болните хора ще останат без лекарства още от 1 януари, изтъкна Нинова.   .", "date": "2017.12.19", "title": "Нинова: Разговарях с Борисов - да направим веднага актуализация на бюджета на Касата за мораториума!"}
{"url": "http://epicenter.bg/article/Tsvetan-Tsvetanov--Balgariya-e-gotova-za-predsedatelstvoto-na-Saveta-na-ES/143333/2/0", "text": "България е готова за предстоящото председателство на Съвета на Европейския съюз. Мога да заявя категорично, че не само сме готови, но и това ще бъде едно успешно председателство, защото бяхме много ентусиазирани. Всички институции участваха активно съгласно ангажиментите си за председателството. Това каза в Нова Загора зам.-председателят на ГЕРБ и председател на ПГ на партията Цветан Цветанов. В рамките на своето посещение в града, Цветанов откри ремонтираната с европейски средства сграда на РУ „Полиция“- Нова Загора, съобщиха от пресцентъра на ГЕРБ.  Цветан Цветанов бе категоричен, че основната тема, на която ще се акцентира по време на българското европредседателство, е тази за Западните Балкани. „Това е един от сериозните акценти и за Европа в момента“, уточни Цветанов. По думите му ще се обсъждат още Кохезионната политика и дигиталната свързаност. „Ние имаме уникалния шанс в председателството да очертаем европейската перспектива на Западните Балкани. За първи път от много години приоритетите на лидерите на ЕС и САЩ, като стратегически партньор на Европа, съвпадат“, коментира председателят на ПГ на ГЕРБ.  Той припомни, че министрите на културата и европейското председателство Боил Банов и Лиляна Павлова са дали завършек на всички строителни дейности в НДК. „Ако се върнем 4–5 месеца назад, ще видите, че целият фокус на политическите ни опоненти е насочен към това, че НДК няма да бъде готов. Те възприемаха председателството със сградния фонд, който трябва да посрещне гостите“, отбеляза Цветанов.  „Що се отнася до провокациите на нашите политически опоненти, това е тяхно право и според възможностите им. Аз винаги съм казвал, че нещо, когато е добро за държавата ни трябва да бъдем обединени, защото това ще доведе до политически дивидент за страната ни, като важен фактор в региона“, подчерта Цветанов. Според заместник–председателя на ГЕРБ успехът на председателството ще доведе до успех не само за управляващите, но и за опозицията, когато тя е конструктивна и участва активно в европейското председателство.  Председателят на ПГ на ГЕРБ бе категоричен, че в момента въпросът за конфликт с коалиционния партньор се преекспонира.  „Искам да благодаря на всички колеги, които участваха активно, за да можем да сформираме този стабилен кабинет. Парламентарното мнозинство и коалиционното споразумение, което имаме с Обединените патриоти, ни дава възможност да имаме много ясна визия за 4-годишното ни управление. България има един – единствен път и това е европейският, и правителството се движи в тази посока. Подкрепата на европейските лидери за управлението на страната и за председателя на ГЕРБ Бойко Борисов е доказателство за това“, обясни Цветанов.  Според него изключително ключов за България през 2017 година е бил договорът за сътрудничество с Македония, което ще помогне за реализирането на повече политики със Западните балкани. „2017-та е годината на стабилността, а 2018-та ще е на успеха, защото България ще има своето европейско председателство, ще продължим с икономическия растеж, с развитието на транспортните коридори, които ще свържат Западните Балкани и региона“, каза още Цветанов. Той благодари и на еврокомисаря Мария Габриел и за нейния принос за политиките за намаляване на цената на роуминга.  „Пожелавам на всички българи щастлива и сполучлива 2018 година. Убеден съм, че с повече позитивизъм и ентусиазъм ще можем да се представим добре по време на първото за България председателство. Това ще бъде ангажимент на всички нас“, увери Цветан Цветанов.   ", "date": "2017.12.19", "title": "Цветан Цветанов: България е готова за председателството на Съвета на ЕС"}
{"url": "http://epicenter.bg/article/Karolev-za-Di-Kaprio--Razhozhda-se-s-chastniya-si-samolet-do-ski-zona-s-6-pati-poveche-pisti-ot-Balgariya/143343/2/0", "text": "  Икономистът Владимир Каролев не остана длъжен и на Леонардо Ди Каприо. След като вчера Джаред Лето отправи призив за опазване на горите в Пирин, днес и звездата от Титаник направи същото чрез акаунта на своята фондация в туитър.   Това предизвика светкавична реакция от родния икономически гуру Владимир Каролев. Той веднага обясни във профила си във фейсбук, че Ди Каприо не е най-големият любител на природата. Въпреки призивите на актьора Каролев се чуди защо ходи с частния си самолет до зимни курорти, които имат 6 пъти повече писти от цяла България. И дори инфраструктурата ѝ попада в национален парк.   Ето и целия пост на Владимир Каролев във фейсбук:   „Ди Каприо миналата зима в Куршевeл, понеже много мрази ските. След като не е могъл да понесе избора между кое от петте си огромни имения да почине, човекът е хванал частния си самолет (бълващ вредни емисии колкото половината автомобили в Овча купел) и се разходил до Трите долини, най-голямата ски зона в света с 6 пъти повече ски писти от цяла България, две летища и една площадка за хеликоптери, попадаща отчасти и в национален парк. Умилих сЪ - явно е модерно да си еколог, но не и екологичен :D“    ", "date": "2017.12.19", "title": "Каролев за Ди Каприо: Разхожда се с частния си самолет до ски зона с 6 пъти повече писти от България"}
{"url": "http://epicenter.bg/article/Lekarite-se-boryat-za-zhivota-na-prostrelyaniya-danachen-shef/143285/3/0", "text": "Животът на данъчния шеф Иво Стаменов виси на косъм. Състоянието му е на ръба, лекарите във ВМА правят всичко възможно да го спасят. Снощи му е направена втора операция, множество преливания на кръв и плазма, както и тежка медикаментозна поддръжка на жизнените функции, съобщава ПИК.   До момента от стрелеца няма и следа. Разследването продължава, работи се по две основни версии за покушението - личен мотив и нещо, свързано с работата на Стаменов.   43-годишният Иво Стамено беше прострелян с два куршума вчера около 8:40 часа в района на ул. \"Дунав\". Той е началник на отдел \"Фискален контрол\" в НАП, занимавал е с акцизните стоки. Пътувал е за работа с джипа, който е БМВ Х5.   Иво Стаменов е ранен в дясното рамо, като са засегнати важни кръвоносни съдове.   По първоначални данни срещу простреляния не е имало заплахи. Полицията проверява и версията дали стрелбата по Стаменов е свързана с разследване на прокуратурата срещу двама негови колеги, които бяха арестувани с подкуп от автосервиз наскоро. Не е ясно и какво е оръжието, с което е стреляно по джипа му от близко разстояние - вероятно автоматична пушка.", "date": "2017.12.19", "title": "Лекарите се борят за живота на простреляния данъчен шеф"}
{"url": "http://epicenter.bg/article/Moskva-ne-pravela-koli--Ruska-Skoda-Octavia-zaliva-pazarite-v-ES-/143319/4/0", "text": "Чешката марка, която е под крилото на Volkswagen, взе решение произведените в съвместното предприятие на Skoda и ГАЗ в Русия екземпляри от модела Octavia да бъдат експортирани и за пазарите в Европа. Решението е взето, защото моделът Octavia се ползва с голямо търсене в Европа, а поточните линии в Млада Болеслав в Чехия не смогват с поръчките. Оптимизиране на производствения процес е другата основна причина,  Стартът на експорта от Русия за Европа ще бъде даден през следващата година, като чехите уверяват, че автомобилите, произведени в Русия, ще отговарят на всички изисквания и няма да се различават от тези, които се правят в Чехия. По неофициални данни, на пазарите в Европа ще бъдат доставени около 10 000 автомобила от модела Octavia, които ще бъдат произведени в Русия.  В момента чешката марка прави продукцията си в Чехия, Словакия, Русия, Китай, и Индия. Автомобилите, направени в Китай и в Индия, не се внасят в Европа и към момента не се предвижда бъдещ импорт.  Руската сглобка на Octavia започна през пролетта на тази година. Автомобилите се правят по методика, наречена CKD.  Това означава, че в Русия се внасят детайли и компоненти, които на място се сглобяват, заваряват, грундират и боядисват. Каросериите се обработват и с фирмения горещ восък, с който се подготвят всички коли на концерна Volkswagen.  ", "date": "2017.12.19", "title": "Москва не правела коли? Руска Skoda Octavia залива пазарите в ЕС "}
{"url": "http://epicenter.bg/article/Kevork-Kevorkyan--Dumi-ot-Nevena--Video--/143290/11/33", "text": "Най-напред да благодаря на внушителните над 5 хиляди читатели, които подкрепиха дописката „Любовникът“.  Всъщност, те подкрепиха Невена – и паметта за нея.  Може да се каже и иначе: противопоставиха се на опита да се унижава Миналото.  Специално искам да благодаря на онези коментатори, които казаха по една хубава дума за Невена – истинска, а не користна.  Голяма врява се надига напоследък за „фалшивите“ новини.  Дори Папата ги заклейми.  Ами фалшивите „истини“ за Миналото - за тях кой ще се погрижи, кой ще ги изобличи, освен самите вие?  Някои пак се опитаха да изродят разговора – при една толкова ясна история.  И за Господ да имате някого, не се съгласявате да обругае паметта на една жена.  Една шегичка - за ония, които имат чувство за хумор.  Ако Любовникът е най-най-най голямата величина в актьорският занаят, ако това е вярно, кой пък е моят Данаилов в телевизионния занаят?  Понеже става дума за Миналото, мисля, че е уместно да приканя ония, които ценят общата ни памет, да си спомнят за:  Наум Шопов… Георги Черкелов… Андрей Чапразов… Коста Цонев…  Георги Георгиев-Гец… Любомир Кабакчиев… Тодор Колев…  Апостол Карамитев… Константин Кисимов… Йордан Матев… Спас Джонев…  Константин Коцев… Григор Вачков… Георги Парцалев… Никола Анастасов… Георги Калоянчев…  Николай Бинев… Стефан Гецов… Васил Михайлов…  Какво ни подсказват тия имена?  Нищо не мога да направя повече за ония, които са жертва на страстите си - освен да пусна фрагменти от разговори с Невена.  Понеже някои коментатори споменават Ален Делон, бих искал да чуете, какво казва за Невена един знаменит френски писател – самият Андре Мороа. Той я сравнява със самата нея.  Невена понякога се включваше в екипите, които организирах за срещи с публиката /Пътуващата „Всяка неделя“/.  Стоеше кротко на сцената - и уж нищо особено не казваше.  А я обожаваха, сякаш е някаква Икона, излязла временно от Катедралата на Изкуството.  Днес Катедралата вече до голяма степен е изтърбушена.  И от собствените си свещеници.  ***  ", "date": "2017.12.19", "title": "Кеворк Кеворкян: Думи от Невена (Видео) "}
{"url": "http://epicenter.bg/article/Shedyovri-na-hristiyanskoto-izkustvo-ot-Balgariya-shte-gostuvat-na-Tretyakovskata-galeriya-v-Moskva-/143295/6/0", "text": "Директорът на Националния исторически музей (НИМ) доц. д-р Бони Петрунова замина на посещение в Москва във връзка с организирането на предстояща изложба на икони, църковна утвар и ръкописи от България.   Забележителните експонати ще бъдат изложени през 2018 г. в Третяковската галерия – световноизвестен музей, дом на най-голямата в света сбирка с руско изкуство.   На срещата на доц. д-р Бони Петрунова с генералния директор на Третяковската галерия г-жа Зелфира Трегулова, ще бъдат уточнени детайлите по организацията и реализацията на това впечатляващо културно събитие.   Изложбата се организира със съдействието на българския посланик в Русия Бойко Коцев и на директора на Българския културен институт в руската столица Павел Васев.    Освен НИМ, са поканени да участват са още седем престижни български научни и културни институции – Национален археологически институт с музей към БАН, Музей за християнско изкуство - Крипта на храм-паметник „Св. Александър Невски“ към Националната художествена галерия, Център за славяно-византийски проучвания „Проф. Ив. Дуйчев“ към СУ „Климент Охридски“, Национален църковен историко-археологически музей при Св. Синод, Националната библиотека „Св. Св. Кирил и Методий“, Археологически музей, Несебър и Регионален исторически музей, Велико Търново.   Предвижда се в експозицията да бъдат включени над 50 експоната, които са сред най-ценните притежания на своите хранилища. Най-много са движимите културни ценности от НИМ, който ще бъде организатор на събитието.   Сред тях са Двустранна икона с изображение на св. Христос Пантократор от XIII в. и Христос в гроба от XVII-XVIII в., икона с образа на св. Йоан Златоуст от края на XIV – началото на XV в., олтарни двери от XVI в., рисувани най-вероятно от прочутия зограф Онуфрий, Дечанската дарохранителница от 1626 г. и архиепископската митра на охридския архиепископ Йоасаф II (1719-1745), изработена във Венеция с инкрустации на множество скъпоценни камъни.   Изключителни паметници на културата от останалите участващи музеи са: уникална мозаечна икона от първата четвърт на XIV в. от Археологическия институт с музей, впечатляваща Йерусалимия от XIX в. от Криптата, ценни ръкописни евангелия с характерна за периода украса и миниатюри от XIII и XIV в. от националната библиотека, както и гръцки ръкописи от безценната колекция на Центъра за славяно-византийски проучвания и др.", "date": "2017.12.19", "title": "Шедьоври на християнското изкуство от България ще гостуват на Третяковската галерия в Москва "}
{"url": "http://epicenter.bg/article/Tramp-naredi-Rusiya-i-Kitay-sred-protivnitsite-na-SASht/143272/7/0", "text": "  Американският президент Доналд Тръмп заяви, че САЩ са \"в нова ера на съревнование\" на световната сцена. Русия и Китай бяха обявени за конкуренти и ревизионисти.   Той направи това при представянето на стратегията за национална сигурност на неговото правителство, подчинена на доктрината \"Америка на първо място\", предадоха ДПА и БТА. \"С тази стратегия искаме велико възраждане на Америка, възраждане на доверието, както и възраждане на патриотизма, благоденствието и гордостта\", каза Тръмп във Вашингтон при представянето от правителството му на 68-страничния документ, излагащ визията на управляващите по въпросите на сигурността. Президентът обяви, че САЩ \"отново ще се съревновават\" и изреди постигнатото според него през 11-те месеца на управлението си при преследването на американските интереси за сметка на международни споразумения като Парижкото за климата и Транстихоокеанското за търговията, отбелязва ДПА. В документа се набляга и на ангажимента на САЩ да попречат на Северна Корея да разработва ядрено оръжие, както и на безпокойството на Тръмп от споразумението за иранската ядрена програма, като се иска подобряване на противоракетната отбрана. В стратегията са изложени четири основни стълба на националната сигурност:  ", "date": "2017.12.19", "title": "Тръмп нареди Русия и Китай сред противниците на САЩ"}
{"url": "http://epicenter.bg/article/Berbatov--Ako-tryabva--shte-igraya-i-kato-zashtitnik--VIDEO--/143288/8/0", "text": "Димитър Бербатов даде пресконференция пред медиите в Индия, на която разкри как се чувства в новата си роля на полузащитник, предаде бТВ.  \"За мен не е проблем, че не играя на обичайната си позиция. Да, бил съм нападател, но мога да играя и като полузащитник, а и като защитник, ако трябва\", заяви българинът.  Той призна, че с опита си се стреми да помага на останалите си съотборници в отбора.  \"Благодарен съм на \"Керала\", че ми даде възможност да продължа да играя футбол. Аз се забавлявам, няма какво да доказвам. Правя го за себе си и за отбора. Опитвам се да давам пример на останалите като успял играч\", каза Бербатов.  Той е убеден, че въпреки слабия старт на сезона в Индия, нещата могат да се получат: \"Трябва да уважаваме всеки, но да не се страхуваме от никого\", обясни българинът.  Също така Бербатов посочи плеймейкъра на \"Барселона\" - Андрес Иниеста, като футболист за свой пример, тъй като създава голови положения, а това по думите му е същността на футбола.  ", "date": "2017.12.19", "title": "Бербатов: Ако трябва, ще играя и като защитник (ВИДЕО) "}
{"url": "http://epicenter.bg/article/Enrike-Iglesias-i-Anna-Kurnikova-imat-bliznatsi/143292/10/100", "text": "Младите родители успяха в продължение на девет месеца да скрият от всички медии това, че семейството им ще се увеличи. Бившата тенисистка умишлено не е била активна в социалните мрежи в тази връзка Анна Курникова и Енрике Иглесиас станаха родители за първи път. Рускинята е родила близнаци на поп изпълнителя миналия уикенд. Според източник на TMZ раждането се е било в събота, а Анна и Енрике вече се радват на момче и момиче. Техните имена са Николас и Люси, съобщават от tennis.bg. От своя страна Иглесиас и Курникова успяха в продължение на девет месеца да скрият от всички медии това, че семейството им ще се увеличи. Бившата тенисистка умишлено не е била активна в социалните мрежи в тази връзка. 36-годишната Курникова и Иглесиас, който е на 42, са заедно още от 2001 година. Двамата все още нямат сключен брак и от дълги години живеят в Маями.", "date": "2017.12.19", "title": "Енрике Иглесиас и Анна Курникова имат близнаци"}
{"url": "http://epicenter.bg/article/Traditsionni-retsepti-za-Ignazhden/143301/9/25", "text": "На Игнажден започват коледните празници. В Източна България на този ден е първата коледна вечеря, а трапезата традиционно е изцяло постна.    Маята се разтваря в топла вода заедно със захарта. Двата вида брашно се сипват в голяма купа заедно със солта, разтворената мая. Замесва се тесто.   След като втаса, прехвърлете на кухненски плот, леко поръсен с брашно. Меси се 2-3 минути. Тестото се разделя наполовина и се оформя на две кръгли питки. Поръсват се с брашно и се прехвърлят в тава, намазана с масло. Покриват се с кърпа и се оставят да бухнат за 30 минути.   Фурната се загрява предварително до 200С. Оставят се да се пекат 30 минути, докато станат златистокафяви и започнат да кънтят на кухо, когато се почукат отдолу.   Необходими продукти Начин на приготвяне Лукът се запича, а бобът се сварява. Смесват се заедно с киселите краставички на колелца и празът. Подправките се смесват и оставят да престоят за 10-ина минути. Прибавят се към готовата салата.     Необходими продукти: Начин на приготвяне: Нахутът се накисва за денонощие, след това се оставя да поври до готовност. В друг съд се запържва лукът със зелето и подправките. Прибавя се нахутът със сухите чушки. Премества се в тава и се запича във фурната.     Необходими продукти Начин на приготвяне: Всички продукти се смесват до получаване на меко тесто. Оформят се пръчици с дебелина сантиметър и половина и дължина около 200 мм. Навиват се под формата на кравай. Намасляват се и се махат с жълтъка. Пекат се на 180С до готовност.", "date": "2017.12.19", "title": "Традиционни рецепти за Игнажден"}
{"url": "http://epicenter.bg/article/Petya-Raeva-v-kulinarno-pateshestvie-do-Starosel/143362/9/0", "text": "  Пътуването в стил Антъни Бурдейн започва с посещението на Тракийския молитвен храм в местността, където в компанията на професионален гид, Петя и нейната домакиня Теодора Тренева  разказват историята на историческата забележителност. Неусетно пътешествието преминава в обредна церемония, в която местните пазителки на традицията, облечени в автентични носии, показват на двете дами как се меси содена питка в техния край.   По стара българска традиция приготовлението е придружено с песни и разкази за обичаите в живописната местност. Часове преди вечерта, в която християните очакват вестта за раждането на Исус, Петя и Теодора, към които се присъединяват дъщерите на домакинята, приготвят постни зелеви сърми. Десертът също е подчинен на обичайната за трапеза на Бъдни вечер традиция - пълнена тиква с локум, сушени сливи, ябълка и дюля.   Съвсем заслужено вечерта завършва в СПА центъра на комплекс „Старосел” с изкусителни процедури, сред които пилинг с гроздови семена и утайка от вино и винена вана. След вечерята в избата на „Старосел”, която пресъздава тракийски храм, Петя Раева получава от Теодора Тренева специален подарък.   Древни тракийски храмове, изумителни винарски изби и необикновени спа процедури – Петя Раева ще ни запознае с миналото и настоящето, християнските обреди и тракийските ритуали, докато подготвя трапезата за Бъдни вечер, под звуците на народни коледни песни и в компанията на своята добра приятелка Теодора Тренева в сърцето на комплекс „Старосел“.   Колко и какви блюда трябва да сложим на трапезата, защо се кади с тамян под полите на жените и защо българският винен туризъм е толкова изкусителен за чуждестранните гости? На тези и много други въпроси Петя Раева и Теодора Тренева отговарят на 20 декември от 21:00 часа, само по Code Fashion TV. А на 24 декември, навръх Бъдни вечер, ще можете да гледате ексклузивното повторение.  ", "date": "2017.12.19", "title": "Петя Раева в  кулинарно пътешествие до Старосел"}
{"url": "http://epicenter.bg/article/Vargala-lekuva-nos-i-ramo-sas-svrahmoderna-terapiya/143293/10/0", "text": "След дългогодишен проблем с раменната става и наскоро направена операция Въргала се довери на гостуващия в клиника \"Имани\" сръбски лекар Джейхан Абазович и се подложи на свръх нова процедура за светкавично възстановяване от травми, заболявания и интервенции.   Начинът на лечение, който дава изумителни резултати, се дължи на обогатена с тромбоцити и фактор на растежа собствена кръв. От вената се изтегля минимално количество, обработва се в специална апаратура и се инжектира в критичната точка. Затова някои я наричат „вампирска терапия”.   Актьорът, по собствените му думи е с напълно заздравял белег от дълбока травма на носа и значително по-подвижно рамо само след една процедура.", "date": "2017.12.19", "title": "Въргала лекува нос и рамо със свръхмодерна терапия"}
{"url": "http://epicenter.bg/article/Dzhordzh-Lukas-e-nay-bogatata-amerikanska-znamenitost-/143299/10/99", "text": "Режисьорът Джордж Лукас, измислил вселената на \"Междузвездни войни\", оглави класацията на сп. \"Форбс\" за най-богатите американски знаменитости на годината, съобщи ТАСС.    Състоянието на Джордж Лукас се оценява на 5,5 милиарда долара.   На второ място е режисьорът Стивън Спилбърг, чийто капитал достига 3,6 милиарда долара. Трета е телевизионната водеща Опра Уинфри с 2,8 милиарда долара. В челната десетка са също баскетболистът Майкъл Джордан с 1,4 милиарда долара, илюзионистът Дейвид Копърфийлд с 875 милиона долара, рапърите Диди (820 милиона долара) и Джей-Зи ( 810 милиона долара), състезателят по голф Тайгър Удс (750 милиона долара), певецът Д-р Дре (740 милиона долара), писателят Джеймс Патерсън 730 милиона долара).   За ежегодната класация сп. \"Форбс\" отчита капитала на знаменитостите, принадлежащите им компании и недвижима собственост.   В списъка могат да попаднат само \"американски граждани, които са забогатели благодарение на славата си, а не са станали известни с богатството си\". Общата сума на капитала на първите десет по богатство знаменитости е 18 милиарда долара (със 7,8 процентни пункта повече от миналата година). Източник: novini.bg", "date": "2017.12.19", "title": "Джордж Лукас e най-богатaтa американскa знаменитост  "}
{"url": "http://epicenter.bg/article/Pogled-v-arhiva--Oslepitelnata-printsesa-Dayana-gree-ot-koledni-kartichki--Snimki-/143308/10/100", "text": "Ден след като бе разпространена тазгодишната , почитателите на британското кралско семейство активно започнаха да споделят  . От архивите бяха извадени , а кадрите излъчват спокойствие и топлина.   Картичките са  и са изпратени на близки и приятели на тяхното семейство. Първата честитка от колекцията с лика на принцеса Даяна показва снимка от сватбата й с британския принц. След развода си с него,  , отново собственоръчно подписани.   Източник: дарик", "date": "2017.12.19", "title": "Поглед в архива: Ослепителната принцеса Даяна грее от коледни картички (Снимки)"}
{"url": "http://epicenter.bg/article/Maykal-Daglas-stana-dyado-na-momichentse/143340/10/100", "text": "Големият син на звездата, Камерън, е на 39 години и също е актьор. Той имаше проблеми със закона заради наркотици и почти седем години беше в затвора Камерън, големият син на Майкъл Дъглас, го направи дядо. Партньорката на Камерън - Вивиан Тайбс, роди момиченце. Името на детето и други подробности обаче не бяха съобщени, допълват от БТА. Камерън е на 39 години и също е актьор. Той имаше проблеми със закона заради наркотици и почти седем години беше в затвора. Камерън е казвал, че с нетърпение очаква раждането на дъщеричката си и че се надява заради нея да стане по-добър и да й осигури хубав живот. Майкъл Дъглас има още две деца от Катрин Зита-Джоунс - момче и момиче. Дилън е на 17 години, а Карис - на 14. Актьорът, който е на 73 години, каза, че много се вълнува от перспективата да стане дядо.", "date": "2017.12.19", "title": "Майкъл Дъглас стана дядо на момиченце"}
{"url": "http://epicenter.bg/article/Maykal-Dzhordan-mladshi-poiska-balgarkata-Radina-s-brilyant-/143341/10/99", "text": "Огромен пръстен със скъпоценен камък краси ръката на българката Радина Анева. Тя каза \"да\" на предложението за брак, което получи от първородния син на легендарния баскетболист Майкъл Джордан - Джефри.   Предложението, което получи нашенката, е като сбъднатия сън на повечето жени - на фона на кристално сините води на Тихия океан, на терасата на най-скъпия хотел в Хонолулу, Радина демонстрира огромното бижу, което краси нежната й ръка. Камъкът променя цветовете си от слънчевата светлина, а Радина е по-щастлива от всякога.   \"Казах \"да\". Сгодена съм\", коментира споделения миг българката, която изживява американската мечта, пише в. \"България днес\".   Първородният син Майкъл Джордан Джефри е в сериозна връзка с българката от близо 2 години, като двамата криеха от всички отношенията си. Именитият наследник не пести пари в желанието си да спечели сърцето на любимата си, откакто са заедно. Освен поредица екзотични пътешествия той я засипва със скъпи подаръци, сред които са последните модели на всички продукти на семейната им марка \"Еър Джордан\".   През 2016 година Радина Анева прекара Коледа с милионерското семейство Джордан. Постепенно се превърна в редовен ВИП посетител в ложите за звездите по време на баскетболните мачове, на които я води любимият й.   Джефри също е бил баскетболист, но преди няколко години се отказва от професионалния спорт и започва да се занимава с мениджмънта на фамилната марка. Междувременно Радина само след година работа в медийния конгломерат \"Туенти Сенчъри Фокс\" е повишена като шеф екип. След година възходи и за двамата Радина на свой ред представи половинката на близките си в България.   За рождения си ден през септември тя доведе в София Джефри Майкъл Джордан, за да го запознае с родителите си. След това го разведе из провинцията и двамата отпрашиха обратно към Америка. Там обаче те не се задържали задълго.   В средата на ноември Джефри завел любимата си на Хавайските острови с ясното намерение да направи решителна крачка и да й предложи да се оженят.   Прясно сгодените влюбени прекараха 10 незабравими дни на Хаваите, за да отпразнуват едно от най-важните събития в живота си. В последните 6 месеца Джефри Майкъл Джордан и Радина Анева обикалят цял свят и радват последователите си със снимки от екзотични дестинации - Кабо Верде, Мексико, Хонолулу и, разбира се, България, от която американците са видимо удивени. Хилядите последователи на двойката заливат влюбените с коментари и пожелание за безоблачен живот, но никой не отваря и дума кога ще е шеметното събитие.", "date": "2017.12.19", "title": "Майкъл Джордан-младши поиска българката Радина с брилянт  "}
{"url": "http://epicenter.bg/article/Izraelska-dizaynerka-shte-shie-bulchinskata-roklya-na-Megan-Markal/143348/10/100", "text": "Израелската дизайнерка Инбал Дрор потвърди, че е получила поръчка от двореца \"Кенсингтън\" за булчинската рокля на Меган Маркъл, годеницата на британския принц Хари, съобщава БТА.    Меган Маркъл вече е получила скица за одобрение. Дрор е създавала тоалети за звезди от ранга на Бионсе и Наоми Уотс. Нейните модели са с много орнаменти, обикновено имат прозрачен елемент и голямо деколте. Марката е позната в САЩ, но във Великобритания нейни тоалети се предлагат само в един бутик. Виктория Бекъм също искаше да изработи булчинската рокля на Меган Маркъл.    Хари и Меган обявиха годежа си през ноември.  Двамата разказаха публично, че предложението за брак дошло, докато двамата приготвяли пиле в двореца \"Кенсингтън\". Връзката пък започнала само преди година и половина - през юли 2016 година. Запознала ги тяхна обща приятелка.   Седмици след първата си среща, двамата прекарали няколко страхотни дни само двамата в Ботсвана, а след това полагали всички усилия да не прекарват повече от 2 седмици без да се виждат. През есента на тази година Хари запознал Меган с баба си Елизабет, а в началото на ноември дошло и предложението за брак. Сватбеното тържество ще е на 19 май 2018 година в прекрасната катедрала \"Свети Джордж\" в двореца \"Уиндзор\" Това ще е втори брак за Меган Маркъл. Актрисата беше омъжена за продуцента Тревър Енгелсънот 2011 до 2014 година. Именно поради тази причина бабата на Хари – кралица Елизабет II може да не присъства на сватбеното тържество на 19 май. През 2005 г. Нейно Величество не се появи на гражданската церемония на принц Чарлз и Камила Паркър-Боулс.    Тъй като и двамата бяха разведени, Чарлз и Камила сключиха брак в кметството Гилдхол, вместо на традиционната за кралски особи пищна църковна церемония. Наблюдателите тогава коментираха, че тя не е присъствала на бракосъчетанието, тъй като според нея то е несъвместимо с ролята й на върховен управител на Англиканската църква, която тя приема твърде сериозно.   Източник: Нова.тв", "date": "2017.12.19", "title": "Израелска дизайнерка ще шие булчинската рокля на Меган Маркъл"}
{"url": "http://epicenter.bg/article/Biznesdama-ot-Septemvri-s-nagrada-ot-konkursa-Misis-Svyat-2017--Snimki-/143352/10/100", "text": "Бизнесдамата Танита Стойчева, съпруга на бившия кмет на Септември Томи Стойчев, се върна от конкурса Mrs. Globe 2017 с награда за най-позитивна жена. Световният конкурс за красота се проведе от 4 до 13 декември в Китай. През октомври Танита, която по лична карта е Стоянка, предизвика фурор с първата си победа на новото за нея поприще. Тогава беше определена за Мисис Глоуб България от авторитетно жури. Победата ѝ отвори пътя към световния подиум, на който тя представи родината.   , сподели емоциите си от участието Стойчева.   Дамата, която иначе върти собствен бизнес от години, има много хобита – тенис на маса, спортна стрелба, аеробика, канго джъмпс. Явяването на конкурси е само едно от тях, поредното предизвикателство, поредния опит да вземе повече от живота.   Източник: дарик", "date": "2017.12.19", "title": "Бизнесдама от Септември с награда от конкурса Мисис Свят 2017 (Снимки)"}
{"url": "http://epicenter.bg/article/Dimitar-Petrov--Moratorium-varhu-lekarstvata-e-avtogol--probutan-ot-eksperti-na-pravitelstvoto/143273/2/0", "text": "  Мораториумът върху новите лекарства е „абсолютен автогол, който е пробутан от експерти на правителството. Авторите на тази идея са шефката на лекарствената дирекция в Касата д-р Галя Кондева и зам.-министър Жени Начева, както и проф. (Камен) Плочев, който подписа тези неща и ги узакони“. Това заяви в предаването „Тази сутрин“ по bTV бившият подуправител на НЗОК д-р Димитър Петров.   През юни предложихме серия от мерки, включително законодателни. Всички те бяха спрени в Министерството на здравеопазването (МЗ) и нищо от тях не се случи. Дори без тях събрахме около 70 млн. лв. от отстъпки повече от предвидените. Т.е. може да бъдат освободени пари от други места, посочи той.   По мои данни голяма част от депутатите не искаха да гласуват този мораториум, но тъй като това би било нещо като бламиране на новия министър, то мина, каза Петров.   Той посочи, че и комисията към МЗ, която ще решава как ще се действа в конкретни случаи, е „нов потенциален автогол, който се бута на министъра и правителството и то от същите хора. Няма законово разписан механизъм, по който да се направи тази комисия, няма и пари в бюджета на МЗ. Министерството, за да купува лекарства, трябва да направи процедура по ЗОП, а знаете какви скандали ставаха, когато онколекарствата бяха в Министерството, да не говорим за ваксините“.   Вчера беше съобщено, че Петров е освободен от поста. Според него „процесът е взаимен, инициативата е на проф. Камен Плочев, доколкото разбрах това е под натиск на бившия екип на МЗ, най-вече на зам.-министър Лидия Нейчева“.   Много трудно се работи вече в Касата с проф. Плочев, каза още гостът. В момента сме в ситуация, че в закона изискванията за директор на Националната каса са принизени до по-ниско ниво, отколкото за шеф на районна каса. Стана така, че управител може да стане всеки с три години стаж, посочи гостът. Според него проф. Плочев няма достатъчно опит и квалификация и дори не познава терминологията. Освен това координацията на администрацията в Касата е „на почти нулево ниво“, каза Петров. Той даде пример с националния рамков договор, който е много тежък процес, а координацията по него „е доникъде“. Гостът предвиди отново проблеми и скандали. Първата работа на проф. Плочев, вероятно под давление на препоръчани хора от Министерството, беше да смени някои ключови места, защото иска да работи с доверени хора. През подуправителя минават всички преписки и становища, преди да бъдат подписани, т.е. координира ги и ги контролира и вижда всичко, което става. „В момента такава длъжност практически няма. Аз лично му съчувствам на проф. Плочев, защото не съм много убеден какво отива при него и какво подписва“.   Отстрани се вижда, че Касата оперативно се управлява от зам.-министъра Жени Начева. Това не е редно, но от части вероятно е предизвикано от това, че проф. Плочев трудно може да се справи с управлението на Касата, каза още Петров.    ", "date": "2017.12.19", "title": "Димитър Петров: Мораториум върху лекарствата е автогол, пробутан от експерти на правителството"}
{"url": "http://epicenter.bg/article/Angel-Dzhambazki--Ne-mozhe-na-lifta-da-se-bichi-po-chetiri-chasa-karaul/143275/2/0", "text": "Гръцката и сръбската църкви работят срещу българските национални интереси. Намесата на гръцката църква е недопустима. Това каза в „Денят започва” на БНТ евродепутатът от ВМРО Ангел Джамбазки по повод призива на гръцката църква към България да не се меси в Македония. Българската православна църква и Светият синод направиха най-доброто в тази ситуация, заяви Джамбазки.  Политическото събитие на годината е договорът за добросъседство с Македония. Имаме възможност на масата на преговорите да компенсираме грешките на България от войните за национално обединение. Това е националната ни задача, посочи евродепутатът. По думите му румънският евродепутат Моника Маковей води кампания срещу приемането на България и Румъния в Шенген. Тя е лош пример за балканско поведение. Против са Холандия и Белгия, но причините за позициите им са вътрешнополитически. „Ние сме изпълнили всички критерии за прием в Шенген, пазим успешно външните граници на Европейския съюз”, заяви Джамбазки.  „Пълно безумие е да не се позволява с неправдоподобни аргументи да се забранява на планинските региони да развиват туризма. На почивка ли отивате или да бичите стойка караул по четири часа на лифта? Това е абсурдно. Никой не казва да се унищожава природата, но каква друга икономика да се развива в планинските райони – стоманолеярна ли? Организациите, които са срещу развитието на туризма в планинските ни курорти, очевидно защитават чужди интереси”, каза още Ангел Джамбазки.  ", "date": "2017.12.19", "title": "Ангел Джамбазки: Не може на лифта да се бичи по четири часа караул"}
{"url": "http://epicenter.bg/article/Maya-Manolova--Uvelichenieto-na-tsenata-na-vodata-tryabva-da-bade-provereno-ot-sada/143277/2/0", "text": "  Решението за повишаване цената на водата е незаконно и трябва да бъде дадено на съд. КЕВР си прави каквото си иска, за да осигури максимално висока цена.   Това каза омбудсманът Мая Манолова в предаването \"Тази сутрин\" по БТВ. По думите й въпреки всичко те се били съобразили с някои нейни аргументи и ще намалят цената на някои места.   „Голям проблем е социалната поносимост на това решение. КЕВР има ангажимент колко коректно са изготвени бизнес-плановете на ВиК дружествата. Инвестициите са вързани с амортизационните разходи. Това увеличение трябва да бъде проверено през съдебна проверка“, категорична е Манолова. „Жалко, че гражданите не могат да атакуват тези решения на съда“. Омбудсманът попита защо КЕВР е взел данните от по-високото изследване на НСИ за средно-месечните доходи на домакинство. \"Във Видин, Монтана и Кърджали е абсолютно необосновано поскъпването на водата“, подчерта тя.   „Очаквам шефовете на ВиК дружествата да коригират цената на водата на база социалната поносимост. Хората да не усещат толкова ясно тази несправедливост. Дружествата нямат големи загуби, за да искат такова увеличение“. Мая Манолова коментира и решението за мораториум върху новите молекули. „Добре е, че разумът надделя и това жестоко решение беше променено. Ако законът бъде върнат и ще трябва се върнат старите правила. В това няма нищо лошо. Парламентът трябва да поправи това, с което сгреши - нечовешкото отношение към пациентите. Тази комисия няма никакво основание да дава разрешение за харчене на 25 милиона лева. Тези пари ги няма в Министерството на здравеопазването. Няма основание при което да се плаща на аптеките, а да има процедура по закона за обществените поръчки“, подчерта тя.   „Не съм изненадана от решението на хората да не се проучва за природен газ в Добруджа. Сега са на ход институциите. България трябва да следва европейските тенденции и да не съсипваме най-ценното, което имаме - природата“, заяви още Мая Манолова.  ", "date": "2017.12.19", "title": "Мая Манолова: Увеличението на цената на водата трябва да бъде проверено от съда"}
{"url": "http://epicenter.bg/article/Hamid-Hamid--Dogodina-shte-ima-vot-sled-vot-na-nedoverie/143278/2/0", "text": "През следващата година ще има не само един вот, а вот след вот на недоверие. Това заяви в „Денят започва” на БНТ депутатът от ДПС Хамид Хамид. Ние като опозиция ще използваме всички демократични лостове, които ни дават Конституцията и законите, увери той.  „От създаването на това правителство говорим, че то трябва да бъде незабавно разтурено, демонтирано. Редно е и ние да сме сила по този демонтаж. Корупция има в много сфери – разходването на публичния ресурс, националната сигурност, борбата с демографската криза, здравеопазването. Теми за вотове - много. През 2018 г. положението ще е вот след вот. В последните години у нас корупцията се шири съвсем безнаказано”, каза депутатът от ДПС. Ще търсим сметка от управляващите и ще бъдем техен коректив, подчерта той. „През 2017-а има сериозно отстъпление от демократичните принципи. Най-голямата крачка назад, най-големият грях на ГЕРБ е, че управляващата партия допусна езика на омразата и националистите във властта без да има нужда. Това подрива имиджа на България. Това руши, а не гради мостове”, подчерта Хамид Хамид. По думите му докато премиерът води политика на сближаване на Западните Балкани, неговите български партньори организират марш и имат претенции към съвременните граници на България. „Няма как да подминем това и ще го поставим и пред европейските партньори”, каза Хамид Хамид.  ДПС подкрепя законопроекта срещу корупцията, защото след провала на Кунева нашите забележки бяха взети предвид. Мисля, че новият антикорупционен закон ще заработи добре, коментира Хамид.  Движението подкрепя и идеята на Корнелия Нинова за ревизия на прехода. „Истината за прехода още не е налице. Трябва да изчерпим този въпрос. Дължим този отговор на хората”, каза още Хамид Хамид.", "date": "2017.12.19", "title": "Хамид Хамид: Догодина ще има вот след вот на недоверие"}
{"url": "http://epicenter.bg/article/Borisov-se-sreshta-s-glavniya-pregovaryasht-za-Brekzit-Mishel-Barnie/143279/2/0", "text": "  Министър-председалят Бойко Борисов ще се срещне с главния преговарящ за излизането на Великобритания от ЕС Мишел Барние.   Освен с премиера Барние ще има среща и с министъра на външните работи Екатерина Захариева и министъра за българското председателство на Съвета на ЕС Лиляна Павлова.  Предвидени са също разговори с народни представители от две парламентарни комисии в Народното събрание, както и с представители на социалните партньори.    ", "date": "2017.12.19", "title": "Борисов се среща с главния преговарящ за Брекзит Мишел Барние"}
{"url": "http://epicenter.bg/article/Shefat-na-KONPI--Prokopiev-e-vzel--quot-Kaolin-quot--bez-pari--govori-lazhi/143280/2/0", "text": "\"Прокопиев е взел \"Каолин\" без пари\", каза председателят на КНОПИ Пламен Георгиев в сутрешния блок на Би Ти Ви.   \"Не се чувствам като бухалка. Комисията не налага запори, налага ги съда. Ние представихме нашите констации. Съдът наложи ограничелни мерки спрямо г-н Прокопиев. Това е единственият начин да разберем дали получаването на дивиденти на Прокопиев от \"Каолин\" е законно. Един човек открадва една вещ преди 17 г. После я продава, да речем за 150 млн. лв. И ние казваме, че няма нищо незаконно. Установихме страшно много нарушения, за нас има схема \"Каолин\" е придобит почти без пари. Изключително много лъжи се изговориха\", поясни Георгиев.    \"Изумен съм от твърденията на г-н Прокопиев как си представя държавата. Премиерът не може да прекрати проверка. Той по никъкъв начин не се обаждал\", възмути се Пламен Георгиев.    \"Спестявани са данъци и концесионни такси от Прокопиев\", каза Георгиев.   150 млн. лв. са незаконни и трябва да с станови откъде са. \"Ако Прокопиев нямше приходи, нямаше да го проверяваме. Но той продава. Как така една фирма като \"Каолин\" е взета? Иво Прокопиев ходи и говори лъжи\", каза Георгиев. Заводът бил оценен за 20 милиона. Оферта на белгийска фирма била отхвърлена. И Прокопиев придобил \"Каолин\" за 7,5 милиона.   Над 3 млрд. лв. били исковете за запориране.    Само за 2016  г. \"Дунарит\" е спечелило над 30 млн. лв. \"Ако делото приключи успешно срещу Цветан Василев, държавата ще придобие 91% от \"Дунарит\", каза Пламен Георгиев. Той нямал амбиции да оглави новия антикорупционен орган. ", "date": "2017.12.19", "title": "Шефът на КОНПИ: Прокопиев е взел \"Каолин\" без пари, говори лъжи"}
{"url": "http://epicenter.bg/article/-----------------------/143282/2/0", "text": "Ако изборите бяха днес, ГЕРБ запазва водеща електорална позиция - 25%. БСП обаче успява да мобилизира привържениците си през последните три месеца и бележи лек ръст - подкрепата за партията е 21.2%.   За Обединените патриоти биха гласували 5.6% от избирателите, а за ДПС - 4.7%.   Според проучването, към момента извън парламента остават ВОЛЯ, Реформаторският блок, \"Да, България\" и \"Нова Република\", сочат данните от проучването NOVA ALPHA INDEX. Сондажът е на агенция \"Алфа Рисърч\" съвместно с Нова телевизия..   Президентът Румен Радев продължава да е най-одобряваната политическа фигура у нас - той има 57% подкрепа. Втората позиция в топ 5 на най-одобряваните политици е за Йорданка Фандъкова - тя има 36% одобрение от респондентите.   Премиерът Борисов е трети - с 33,1% одобрение. Следват Красимир Каракачанов и Корнелия Нинова - съответно с 29.9% и 27.8% одобрение.", "date": "2017.12.19", "title": "\"Алфа Рисърч\": БСП мобилизира привържениците си и бележи ръст, въпреки атаките"}
{"url": "http://epicenter.bg/article/Zhalt-kod-za-snyag-v-tri-oblasti/143283/2/0", "text": "  Жълт код за обилни валежи от сняг е издаден за три области - Кърджали, Хасково и Смолян.   Днес, с преминаването на плитък циклонален вихър през Егейско море към Проливите и Черно море, валежите ще се активизират и усилят. Това съобщиха от НИМХ към БАН, цитирани от    Ще бъде предимно облачно, на много места ще превалява сняг. Ще се образува снежна покривка, по-значителна в планинските райони. Още преди обяд в югозападните райони валежите ще спрат и облачността ще се разкъса. Ще духа слаб до умерен вятър от север-северозапад и с него ще продължи да прониква студен въздух. Максималните температури ще бъдат между минус 1° и 4°.   Атмосферното налягане ще продължи да се повишава и ще бъде значително по-високо от средното за декември.   Над планините ще бъде облачно с валежи от сняг, значителни в Рило-Родопската област и в Предблакана. Снежната покривка ще продължи да се увеличава. Ще духа умерен вятър от север-северозапад и ще има снежни виелици, а по планинските проходи ще се образуват и навявания. Максимална температура на височина 1200 метра около минус 5°, на 2000 метра - около минус 10°.   Над Черноморието ще бъде облачно с валежи, предимно от сняг. Ще духа до умерен северен вятър. Максимални температури на въздуха: 3-5°. Температурата на морската вода е 11°. Вълнението на морето ще бъде 2-3 бала.  ", "date": "2017.12.19", "title": "Жълт код за сняг в три области"}
{"url": "http://epicenter.bg/article/Ninova-1111/143287/2/0", "text": "„Приоритетите на БСП през 2018 г. ще бъдат здравеопазването и образованието и науката“. Това обяви лидерът на БСП Корнелия Нинова във Враца, където взе участие в заседание на Областния съвет на партията. Тя бе категорична, че отляво продължават борбата срещу мораториума върху новите лекарства за онкоболни.   „В момента не законът гарантира на всеки онколболен, че може да се лекува, а комисия, която ще решава кой ще живее и кой не“, каза още тя. Нинова посочи, че в деня, в който са спрени 20 млн. лв. за онкоболните, 700 млн. лв. са раздадени за ТОЛ система и пътища, информираха от пресцентъра на БСП.   Според председателя на БСП единственото решение е актуализация на бюджета на НЗОК. Тя припомни предложението на БСП държавата да покрие дълговете на държавните и общинските болници, а след това да ги пререгистрира от търговски дружества в лечебни заведения. За целта депутатите от левицата вече са внесли законопроекти. Относно другия приоритет – образованието и науката, председателят на БСП заяви, че позициите на учените по отношение на развитието на науката и младите кадри имат нужда от подкрепа. „Подкрепяме протеста на учените от БАН. Ние се борехме при гласуването на бюджета, за да им се даде това, което заслужават“, каза още тя.   Нинова разкритикува антикорупционния закон на управляващите, в който корупцията не е престъпление. По повод вота на недоверие, иницииран от БСП, тя коментира тезата на управляващите, че опозицията трябва да замълчи за 6 месеца заради европредседателството: „Ние не можем да оставим народа за половин година, защото всички онеправдани имат нужда от защита и подкрепа“.   Лидерът на левицата заяви, че от ПГ на БСП за България продължават да настояват за фонд „Северозапад“, чрез който да се инвестира в най-бедния регион в Европа.   Според нея едно от основните затруднения за бедните общини е, че премиерът раздава парите за проекти в общините, за които той прецени. „След като тези средства не са вкарани в бюджета, остават като излишък, ще бъдат разпределени с постановление на Министерски съвет и няма да минават през никакъв контрол“, обясни тя.  ", "date": "2017.12.19", "title": "Корнелия Нинова: Премиерът раздава парите за проекти в общините, за които той прецени. "}
{"url": "http://epicenter.bg/article/-Alfa-Risarch-/143289/2/0", "text": "Регулярното тримесечно национално представително проучване на агенция Алфа Рисърч и Нова телевизия очертава следните по-важни тенденции в обществения живот и равносметката на българите за отминаващата 2017г.:   Десет години след присъединяването на България към ЕС и почти пет години след започналото възстановяване на европейските страни от икономическата и финансова криза, българите посрещат новата 2018 със своеобразен исторически рекорд по оптимизъм.   55% очакват по-добра година, срещу едва 9% по-лоша. Подобна е била ситуацията единствено през 1998, една година след Виденовата зима, но тогава, след кризата от 96-та, и страховете са били двойно повече.   За първи път от 1998г. се наблюдава още една рязка промяна в мнението на традиционно скептичния българин. След 20 годишно прекъсване, положителните оценки за отминаващата година започват да доминират над отрицателните. 26% са на мнение, че изтичащата година е била по-добра, 17% -по-лоша, 57% - същата. Макар на пръв поглед това обръщане да изглежда „малко“, трябва да припомним, че през почти целия този период негативните оценки са били от два до пет пъти повече от позитивните.   В основата на оптимизма безспорно стои икономическото оживление, спадът на безработицата и създаването на добре платени работни места, изискващи високообразована и квалифицирана работна сила.   Показателно е, че 41% от висшистите оценяват отминаващата година като по-добра, срещу едва 12% - по-лоша. Единствената група, в която песимизмът доминира (13%:23%), са хората с основно образование, с ниска, или без квалификация. Което ясно показва увеличаващата се роля на адекватното образование и приноса на технологичните инвестиции за индивидуалния просперитет и общия икономически ръст.   Същевременно, успоредно с повишаването на личното материално и финансово състояние, и особено, със създаването на „анклави“ като София, Пловдив, Варна, Бургас, където са концентрирани значителен брой високоплатени специалисти, започва да се променя структурата на очакванията и изискванията към местното и централно управление. Ако средно за страната, 55% от хората твърдят, че се нуждаят от по-високи доходи, 29% -от по-добра среда за живот в тяхното населено място и 12% - от по-добри закони и управление, то в столицата и големите градове делът на хората, настояващи за по-високи доходи (41%), е на практика изравнен, с тези, настояващи за по-качествена среда (39%).   Може да се прогнозира, че ако плавният ръст на доходите и концентрацията на високотехнологичните производства в няколко региона продължи и през следващата година, все по-осезателно и в по-широк мащаб ще започнат да се променят очакванията и изискванията към управляващите. На първо място ще расте вниманието и натискът за по-добра среда на живот и публични услуги в големите градове, а оттам фокусът ще се премества и към качеството на самото управление.   Последните години, успоредно с демографските и технологични промени започна да се променя и структурата на времето на българина. За работещите, най-голям дял продължава да заема трудовата дейност (основна и допълнителна). Средният брой работни часове остава обаче под 8 (7ч. 50 мин.), което е показателно за относително високият дял заети, които работят на намалено, съкратено или непълно работно време.   Всеки десети се труди срещу заплащане над 8 часа дневно. С три часа средно дневно, отделяни за гледане на телевизия, българинът остава сред най-активните зрители на континента. Нараства обаче и времето прекарвано в интернет. 63% от пълнолетните българи са в мрежата и прекарват там средно по 2ч. 40 минути - време, което отстъпва съвсем малко на телевизионното, а сред хората до 50 години съотношението се обръща. Разговорите чрез социалните мрежи, заради удобството или принудата (поради миграцията на по-младото поколение) са оставили далеч назад личните срещи с приятели, близки, роднини. Всеки втори българин не спортува, а онези, които го правят, отделят средно за спорт или разходки около час и половина дневно. Около 42% имат в домакинството си деца, на които отделят по около 3 часа дневно. Това определено е една от положителните тенденции в последно време, след кризисните години от началото на прехода, когато заниманието с децата беше сведено до минимум.   По традиция за Коледните и Новогодишни празници българите предпочитат семейните и роднински събирания пред индивидуалните пътувания. Тъй като емиграцията обхваща в по-голяма степен младите поколения, повече българи се връщат в страната за празниците, отколкото пътуват навън. Всеки шести ще пътува при роднини в страната или чужбина. Всеки четвърти ще посреща гости у дома. Около 4.5% са туристическите пътувания. От тях, 3% или 160 000 пътувания - в страната и 1.4% ,или около 80 000 – в чужбина.   Декемврийското проучване показва, че независимо от нарасналия икономически оптимизъм, не са наблюдават почти никакви промени в доверието към институциите, политическите лидери и партии. Степента на обществена критичност към тях е все така висока. През последните три месеца тя се фокусира най-силно върху парламента в резултат от агресивното партийно противопоставяне и първи знакови оставки. По-тесните партийни симпатизанти са лоялни към своите партии и лидери, но преобладаващата част от българите остават силно дистанцирани от политическия живот и представителство.   Президентът Р. Радев продължава да е най-одобряваната политическа фигура с 57% подкрепа, идваща от най-различни социални слоеве. Отрицателна оценка за работата му дават 13% от пълнолетните българи, предимно жители на големите градове и симпатизантите на дясно-центристки партии.   Правителството и премиерът запазват подкрепата си от септември: 21% одобрение за дейността на кабинета срещу 31% неодобрение; 33% одобрение за Б. Борисов срещу 36% неодобрение.   За 2017г. водещите петима политици по степен на обществено доверие са: Румен Радев (57%) , Йорданка Фандъкова (36%), Бойко Борисов (33%), Красимир Каракачанов (29.9%), Корнелия Нинова (27.8%).   Активността на отделни министри в есенния политически сезон се отразява пряко на техния индекс на доверие (съотношението между позитивни и негативни оценки за дейността им). Като най-успешен министър отново се откроява вицепремиерът Т. Дончев (с растящ личен индекс от 16.4 на 17.8). Втората си позиция запазва министърът на отбраната Каракачанов (индекс 10.3). В резултат от повишената външно политическа активност на правителството и фокусирането на общественото внимание върху предстоящото Европредседателство, в челната тройка се завръща Л. Павлова (индекс от 10.1),а външният министър Е. Захариева бележи ръст от 4.4 пункта и заема през декември пето място по индекс на доверие. Благоприятните бюджетни финансови рамки водят до съществено подобрение и в позициите на финансовия министър Вл. Горанов.   Парламентът е институцията, която събира най-силната обществената критика за последните три месеца. След известен кредит, даден на 44-то НС, одобрението за дейността му отново поема надолу - от 12% през септември до минималните 9%, а неодобрението нараства от 44% до 49%. Неудовлетвореността е насочена към всички парламентарни групи и доминира сред привържениците на всички партии, достигайки най-високи равнища сред симпатизантите на БСП и извънпарламентарната опозиция.   Устойчиво ниско продължава да бъде доверието в правораздавателните институции. Положителните оценки за дейността на главния прокурор са 10% срещу 48% отрицателни, а за съда – 10% положителни срещу 51% отрицателни. Позитивна тенденция е налице в мнението за работата на полицията – одобрението нараства от 22% през септември до 27% през декември, срещу 30% неодобрение.   С 25% вот, ако изборите бяха днес, ГЕРБ запазва водещи електорални позиции. Личният рейтинг на Б.Борисов се покачва с един пункт до 33%. БСП обаче успява да мобилизира привържениците си и през последните три месеца подкрепата за социалистите бележи лек ръст от 19.3% до 21.2%. След предконгресните партийни битки, К. Нинова възстановява позиции и е с най-съществен персонален ръст измежду партийните лидери: доверието към нея нараства с 3 пункта от 24.4% до 27.8%.   Противоречивото отношение към лидерите на Обединените патриоти се отразява повече на персоналното доверие към тях, отколкото на електоралната подкрепа за коалицията. Тя остава в рамките на 5.6%. Кр. Каракачанов (29.9%) продължава да бъде вторият най-одобряван партиен лидер след Б.Борисов. В. Симеонов обаче губи 3 пункта доверие (от 13.9% на 10.3%), а В. Сидеров остава сред най-слабо одобряваните партийни лидери – 4.7%.   ДПС запазва традиционния си дял симпатизанти от 4.7%, а М. Карадайъ – 7.9%. След съществения спад в подкрепата за Воля през есента, привържениците й остават в рамките на 2.1%, а на В. Марешки – 11.8%.   Усилията на извънпарламентарната десница за евентуално обединение и принципите, върху които ще се гради, все още не са достигнали до по-широк кръг избиратели. Така, въпреки наличието на не малък потенциал от бивши десни избиратели, нито една от партиите в този спектър не успява към момента да отбележи значителен ръст (Реформаторски блок – 2%; Да, България 1.9%; Нова република – 0.6%). Едва реалният формат на обединението между тях, ако то възникне достатъчно рано, би могъл да покаже, дали на Евроизборите през 2019г. ще успеят да се разчита на синергиен ефект.    ", "date": "2017.12.19", "title": "„Алфа Рисърч“: Българите посрещат новата 2018 с исторически рекорд по оптимизъм (ГРАФИКИ)"}
{"url": "http://epicenter.bg/article/Andrey-Raychev--Nyama-izgledi-za-predsrochni-parlamentarni-izbori-prez-2018-g--/143297/2/0", "text": "Няма изгледи за предсрочни парламентарни избори през 2018-та. Това коментира за сутрешния блок „Добро утро, България“ на Радио „Фокус“ социологът Андрей Райчев.  Според него в управляващата коалиция не се наблюдава принципно противоречие по линията „Борисов-Каракачанов“, за разлика от ситуацията около вицепремиера Валери Симеонов, където по думите на социолога искри не липсват. Според Андрей Райчев именно това би могло да бъде извор на дестабилизация.  „ДПС ще искат да управляват с ГЕРБ, но просто не виждам как Борисов, който дойде чрез обявяването на ДПС за главния враг на страната, ще се прегръща с тях и ще управляват заедно. Не ми се вярва. По-скоро, ако се стигне до такава формула, тя ще изглежда като подкрепа от страна на „желаещите“, но да видим ДПС в коалиция в Борисов – просто не ми се вярва“, допълни социологът.  Андрей Райчев коментира и темата за корупцията у нас, заявявайки че липсва политическа воля за решаването на проблема.  \"В същото време се наслоява явна нетърпимост от страна на обществото, която обаче трудно може да разклати устоите на правителството\", подчерта Райчев.  ", "date": "2017.12.19", "title": "Андрей Райчев: Няма изгледи за предсрочни парламентарни избори през 2018 г. "}
{"url": "http://epicenter.bg/article/Karolev-skochi-ostro-na-nositelya-na-Oskar--obyavil-se-protiv-vtori-lift-na-Bansko/143304/2/0", "text": "  Владимир Каролев нападна Джаред Лето във Фейсбук. Холивудската звезда Джаред Лето се включи в кампанията за защита на Пирин на WWF (Световния фонд за дивата природа).   „Къщата на Лето е в изсечена в Холивудската гора с размера на Бъндеришка поляна - има си дори площадка за частния хеликоптер някъде отзад“, написа Каролев в социалната мрежа.   Ето какво гласи целият му пост: „Къщата на загрижения за Пирин американски актьор и музикант Джаред Лето. През туитър подкрепя лъжите на българския офис на WWF, че щяло да има промишлена сеч в Пирин (забранена със закон). Къщата на Лето е в изсечена в Холивудската гора с размера на Бъндеришка поляна - има си дори площадка за частния хеликоптер някъде отзад. За да е още по-“зелен”, Лето е инвестирал парите си в компания за чартърни полети. Какво по-екологично от това цял самолет да бълва хиляди тонове вредни емисии, за да премести един-единствен баровец между лятната му вила и частното му пристанище?\"            ", "date": "2017.12.19", "title": "Каролев скочи остро на носителя на Оскар, обявил се против втори лифт на Банско"}
{"url": "http://epicenter.bg/article/Balgarite-biha-chestitili-Koleda-nay-mnog-Borisov--Radev--Manolova--Ninova-i-Karakachanov/143305/2/0", "text": "Бойко Борисов, Румен Радев, Мая Манолова, Корнелия Нинова и Красимир Каракачанов оформят челната петица на политиците, към които българите биха отправили благопожелания за Коледа.   Това показват данните от изследването на Екзакта Рисърч Груп, проведено в периода 7-13 декември 2017 г.   Въпреки постоянната и висока критичност към работата на политиците и на институциите у нас, в настоящото изследване е регистрирана готовност на малко над 60% от интервюираните да отправят добри пожелания към отделни политици в навечерието на Новата 2018 година, казват социолозите.   Добри пожелания са отправени към 90 действащи български политици, сред които има ръководители на държавни институции, депутати, министри, кметове на общини и общественици. В същото време болшинството от имената са посочвани от малки дялове хора – от по 1-2 души.     Изборът кого от политиците да поздравиш за празниците определено се оказва политически обусловен. Така например, избирателите на ГЕРБ най-често отправят добри пожелания към своя лидер и към основните си политически фигури. Румен Радев печели най-много поздравления за Новата година от избирателите на БСП.   Симпатизантите на левицата по-често са склонни да отправят пожелания към президента на републиката, отколкото към своя лидер.   Хората, които не желаят да изкажат добри новогодишни пожелания към нито един български политик възлизат на 29% и са предимно на възраст между 18 и 30 години, жители на селата, представители на малцинствата и негласуващи.   Социологическото изследване тества и оценките на хората за изтичащата година.   Годината е била добра за страната ни според хората на възраст до 40 години, според жителите на градовете - областни центрове и според заможните респонденти. Годината е била лоша за България най-често според столичаните, според хората на възраст над 59 години, според бедните и нискообразованите българи.   61% от българите имат по-скоро оптимистични очаквания за бъдещето на страната ни през Новата 2018 година. На 17% възлизат твърдите скептици, според които Новата година няма да е по-добра от отминаващата. В масовия случай тези хора мислят за 2018 като за година поне толкова лоша колкото 2017 г. или дори допускат възможността тя да бъде още по-лоша.   В обобщение на усещането за по-скоро положителна равносметка на българите искаме да поставим акцент на това, че една пета от българите са убедени, че отминаващата 2017 година е била добра както за тях лично, така и за България. Доста по-малко - 10% пък мислят, че 2017 е била лоша персонално за тях, но също така и за страната. Никак не е малък и делът на българите, очакващи Новата 2018 година да е по-добра от изминаващата година и за страната, и лично за тях – 59%.   57% от пълнолетните българи участвали в настоящото изследване на Екзакта заявяват, че през 2017 година са похарчили всички пари, които са изкарали през годината. Това по-често от останалите се твърди от хора на възраст между 30 и 40 години, както и от такива на възраст над 60 години. Две трети от българите, които определят стандарта си като близък до средния попадат в групата на изхарчилите всичко спечелено. Всеки пети участник в изследването не се е справил в рамките на приходите си, а е изхарчил и част от спестяванията си. Най-често това важи за хората на възраст над 60 години, за високообразованите респонденти и за жителите на столицата. Българите, успели да спестят пари през изминаващата 2017 година възлизат на 14%.   По-често в тази категория попадат мъже, млади хора под 30 години, високообразовани и заможни хора, както и жители на градовете-областни центрове. 10% от българите твърдят, че са изхарчили целия си паричен ресурс – и спечеленото през годината, и спестеното преди, и дори са взели пари назаем. По-често това се е случило на хора на възраст между 40 и 60 години, на нискообразовани и бедни българи, както и на живеещи в селата. Жените по-често от мъжете попадат в тази категория. По отношение на личната равносметка през годината, 46% от българите определят отминаващата година като „нито добра, нито лоша за тях в личен план”. Това твърдят по-често жени, хора на възраст над 40 години, бедни респонденти и жители на селата. В същото време прави впечатление, че българите, за които в личен план отминаващата година е била добра са значително повече от онези, за които в личен план 2017 година е била лоша (37% : 15%).   Тези данни показват, че не може да се говори за масов песимизъм, когато става дума за личната равносметка на повечето българи за отминаващата година.   2017 година се е оказала най-добра за младите българи на възраст до 40 години, за високообразованите и заможните хора, както и за жителите на градовете-областни центрове. 2017 година е била особено лоша година за хората на възраст над 60 години и за нискообразованите и бедни българи. Личната равносметка е подвластна до голяма степен на финансовото самочувствие на хората. 70% от успелите да спестят пари през 2017 г. определят отминаващата година като добра за тях, докато едва 11% от похарчилите всичките си средства и взели още пари назаем са склонни да нарекат отминаващата 2017 година „добра година”.   Положителната равносметка за настоящата година е в основата на оптимизма на българите за следващата 2018 г. 72% от интервюираните очакват новата година в личен план да бъде по-добра за тях от отминаващата. Най-висок е оптимизмът на младите и високообразованите българи. Очаквано оптимизмът за бъдещето в личен план е по-висок сред хората, които са успели да подобрят материалното си състояние през 2017 година, отколкото сред тези, които не са постигнали финансова стабилност.   По отношение на благотворителността, за последните пет години готовите да помогнат по някакъв начин на хора в нужда са нараснали значително – с 16%, а нежелаещите да участват в коледни и новогодишни благотворителни акции са намалели с 10%. Половината от българите, участвали в настоящото проучване на Екзакта заявяват, че възнамеряват да отделят средства за благотворителност по време на предстоящите коледни и новогодишни празници. 29% посочват, че не биха могли да участват в благотворителни акции поради финансови затруднения. 5% не желаят да се включат в никаква форма на благотворителност и очевидно са враждебно настроени към идеята, а 16% все още не са решили как точно биха постъпили и очевидно очакват да бъдат подходящо мотивирани. Сред изявилите желание да се включат в благотворителни и дарителски акции преобладават хора на възраст между 30 и 40 години, високообразовани и заможни българи, както и жители на градовете-областни центрове. Впечатление прави отсъствието на разлика между дяловете на мъжете и жените, желаещи да участват в благотворителни инициативи. Сред нямащите възможност да участват в благотворителност поради липса на средства преобладават жените, хората на възраст над 60 години, нискообразованите и бедни респонденти. Принципно нежелание за участие в благотворителни акции регистрираме най-често сред нискообразованите, сред жителите на селата и сред ромите. Вторичният анализ показва, че желанието за дарителство реално е подвластно на финансовите възможности на българите. Три четвърти от хората, които са успели да спестят пари през изминаващата година са склонни да отделят средства за благотворителност по време на празниците, докато само една четвърт от онези, които са похарчили парите и спестяванията си са склонни да станат дарители.     За разлика от Коледа, която се възприема по-скоро като семеен празник и се празнува предимно в домашна атмосфера, новогодишните празници предлагат повече възможности и затова нерешилите до момента какво да изберат за новогодишната нощ не са малко – 7%.", "date": "2017.12.19", "title": "Екзакта: Българите биха честитили Коледа най-много на Борисов, Радев, Манолова, Нинова и Каракачанов"}
{"url": "http://epicenter.bg/article/Meril-Striyp--Uaynstiyn-se-nuzhdaeshe-poveche-ot-men--otkolkoto-az---ot-nego/143357/10/100", "text": " увери, че не знаела, че   е подлагал на сексуален тормоз и сексуално насилие жени, когато двамата работели заедно, предаде Асошиейтед прес. Актрисата отбеляза в свое изявление, че  се нуждаел повече от нея, отколкото тя - от него. Затова продуцентът трябвало да е сигурен, че тя не знае за сексуалните му посегателства. поясни, че въз основа на работните си контакти с нея той получил доверие, което използвал, за да примами млади кандидат актриси при обстоятелства, които могат да ги наранят. Стрийп направи изявлението си в отговор на междувременно изтрития туит от актрисата  , която я разкритикува за работата ѝ с  .  твърди, че преди години продуцентът я е насилил.   съжалява, че  вижда в нейно лице съперничка, защото те участват заедно в борбата за премахване на статуквото, що се отнася до влиятелните структури в  . ", "date": "2017.12.19", "title": "Мерил Стрийп: Уайнстийн се нуждаеше повече от мен, отколкото аз - от него"}
{"url": "http://epicenter.bg/article/TsSKA-Sofiya-otgovarya-na-usloviyata-za-dopustimost-na-konkursa-za-st---Balgarska-armiya--i--Pancharevo--/143339/8/0", "text": "ПФК ЦСКА-София ЕАД отговаря на необходимите условия, позволяващи му да участва в конкурса за отдаване под наем на ст. „Българска армия“ и спортно-тренировъчна база „Панчарево“ и комисията допуска дружеството за по-нататъшно участие в процедурата. Това стана ясно от оповестените протоколи на 5-членната комисия, назначена със заповед на изпълнителния директор на „Сердика спортни имоти“ ЕАД с принципал Министерството на младежта и спорта, съобщиха от ММС.  Комисията отвори втория плик от документацията, подадена от ПФК ЦСКА-София ЕАД, за участие в конкурса за наем, съдържащ ценовото предложение и инвестиционната програма. От клуба са предложили цена от 62 000 лв. без ДДС на месец за наем на двете бази и 1 100 000 лв. без ДДС минимални инвестиции, които следва да се извършат в спортните обекти за срока на договора в процентно съотношение 70/30 спрямо двете обособени части: спортен комплекс „Българска армия“/спортен комплекс „Панчарево“. Според изискванията на конкурса тези инвестиции не подлежат на приспадане от дължимите месечни наемни вноски.  На свое закрито заседание комисията ще разгледа инвестиционната програма и икономическата обосновка за стопанисването на базите и ще излезе с решение за резултата от проведения конкурс.  ", "date": "2017.12.19", "title": "ЦСКА-София отговаря на условията за допустимост на конкурса за ст. „Българска армия“ и „Панчарево“ "}
{"url": "http://epicenter.bg/article/OON--Migrantite-po-tseliya-svyat-sa-258-miliona-/143276/7/0", "text": "  По данни на отдела за икономическите и социалните въпроси на ООН общо 3,4% от населението на земята са мигранти, съобщава Regnum, цитирани от \"Фокус\". Докладът на отдела е основан на данни на националните статистики на различните страни. Общо мигрантите по света възлизат на 258 млн. Съществен ръст от 49% се бележи през последните 17 години. Основно хората са напуснали родните си страни, за да пристигнат в САЩ, Саудитска Арабия, Германия, Русия и Великобритания.   При това на САЩ се падат 19% от мигрантите от целия свят или 49,8 млн. души. Трите следващи държави – Саудитска Арабия, Германия и Русия си делят второ място като дестинация за мигрантите – 12 млн. Великобритания има девет милиона мигранти.    ", "date": "2017.12.19", "title": "ООН: Мигрантите по целия свят са 258 милиона!"}
{"url": "http://epicenter.bg/article/Mishel-Barnie--Balgariya-e-mnogo-vazhna-za-Brekzit/143281/7/0", "text": "По време на ротационното си председателство България ще има важната задача да поддържа единството между 27-те страни-членки и непрекъснатия диалог между тях. Това каза в навечерието на визитата си в София главният преговарящ на ЕС по въпросите на Брекзит Мишел Барние. Днес той ще се срещне с премиера Бойко Борисов, с вицепремиера по правосъдната реформа и министър на външните работи Екатерина Захариева и с министъра за българското председателство на Съвета на ЕС Лиляна Павлова.  Предвидени са и разговори с народни представители от две парламентарни комисии в Народното събрание, както и с представители на социалните партньори.  Ден преди визитата си в София, главният преговарящ заяви, че част от споразуменията с Обединеното кралство ще трябва да бъдат ратифицирани от националните, а някои и от регионалните парламенти на страните-членки на ЕС и в тази връзка трябва да има публични дебати.  \"Защо, дами и господа, отделям от времето си, за да се срещна, както правя в България и всички столици, със синдикатите и работодателите на всяка страна? Защо ще отида в парламента в София следобед, за да се срещна с депутатите? За да подготвя тези публични дебати.  Преговорите, които водим, не могат да бъдат тайни. Не може да има недоверие, трябва да има прозрачност, за да приключим с ратификацията на следващия, втори договор\", каза за БНР Барние. Според него, българското председателство съвпада с ключов момент по преговорите за оттеглянето на Великобритания от ЕС.  Ролята на България като ротационен председател на общността той определи така: \"Председателството на България, което ще започне от 1 януари, е особено важно. На 29 януари трябва да определим мандата за преговори по преходния период с британците според директивите, които ще приеме ЕК в сряда и които ще бъдат дадени на Съвета в края на януари. През март Европейският съвет ще даде насоките за бъдещите ни отношения.  По време на българското председателство ще бъде изготвен и проектодоговорът, който сме готови да предоставим на държавните и правителствени ръководители на 26-те страни-членки и на Европейския парламент на базата на съвместния доклад.  По време на българското председателство ние ще работим за изготвянето на политическата декларация за бъдещите ни отношения, която ясно трябва да определи какви точно ще бъдат те.  В този ключов период България има важната задача да поддържа единството между 27-те страни-членки, да подсигурява непрекъснат диалог между тях, нас и Европейския парламент, както и да избягва всякакви паралелни или секторни дискусии.\" На въпрос кои преговори са по-трудни - за освобождаването на медиците в Либия, в които Барние участваше като министър на външните работи на Франция, или тези по Брекзит, главният преговарящ отговори, че за медиците са били по-глобални. \"Никой няма да ми попречи да говоря емоционално за Европа, но за Обединеното кралство ще говоря с разум - става дума за факти и цифри и за правна база. Има много български и не само медицински сестри, а и лекари, които живеят в Обединеното кралство - те имат нужда от правна сигурност, а това се третира с разум\", коментира Мишел Барние.    ", "date": "2017.12.19", "title": "Мишел Барние: България е много важна за Брекзит"}
{"url": "http://epicenter.bg/article/Pogledite-sa-nasocheni-kam-Balgariya---zaradi-bitkoyn-sakrovishteto-/143307/7/0", "text": "През последните седмици редица чуждестранни медии отправиха поглед към България. Причината: най-бедната страна в ЕС изведнъж се оказа притежател на ценно съкровище - над 210 хиляди биткойна, конфискувани в рамките на спецоперация през май тази година. Към момента на конфискацията стойността на биткойните е възлизала на около 400 милиона евро. Но покрай покачилия се курс на криптовалутата въпросните над 210 хиляди биткойна отговарят вече на около 3,3 милиарда евро - сума, с която България би могла да погаси около 20% от държавния си дълг.  За целта страната първо трябва да продаде биткойните - и именно тук се крие проблемът: ако България пусне наведнъж толкова голяма сума биткойни, цената на криптовалутата ще падне драстично, пише германското издание \"Бизнес Инсайдър\".  Засега българското правителство не казва какво възнамерява да прави с новото си съкровище. А и не е ясно дали притежава паролите, необходими за продажбата на криптовалутата. Освен това конфискуваните биткойни все още не са официално притежание на държавата, тъй като разследването не е приключило, посочва \"Бизнес Инсайдър\", цитирайки \"Франкфуртер Алгемайне Цайтунг\".  Историята помни и други подобни случаи, пише на свой ред германското издание \"Ди Велт\". През септември 2013 година американското ФБР конфискува над 170 хиляди биткойна. Малко по-късно те бяха разпродадени срещу суми, които изглеждат направо нищожни на фона на днешния курс. В рамките на четири търга, проведени между 2014 и 2016 година, ФБР продаде над 124 000 биткойна. Изчислено според днешния курс, службата е изгубила поне 1,5 милиарда долара.  Доскоро криптовалутата се използваше преди всичко от престъпни групировки. Наркотърговците ползваха биткойните като анонимно разплащателно средство, онлайн-изнудвачите прикриваха с тях следите си, а митническите измамници трансферираха огромни суми от една държава в друга.  Именно поради тази причина много държави се отнасят с огромно недоверие към криптовалутите: в Русия е блокиран достъпът до редица криптоборси; в много африкански и централноазиатски държави търговията с биткойни е напълно забранена; Китай прекрати борсовата търговия на дигитални валути, а САЩ възнамеряват да контролират още по-строго пазара на криптовалутите. Независимо от всичко това сега погледите са насочени към България - заради биткойн-съкровището, което страната скоро би могла да осребри.   ", "date": "2017.12.19", "title": "Погледите са насочени към България - заради биткойн-съкровището "}
{"url": "http://epicenter.bg/article/Kremal--Novata-strategiya-za-natsionalnata-sigurnost-na-SASht-ima-imperski-harakter-/143309/7/0", "text": "Според Кремъл новата стратегия за националната сигурност на САЩ има имперски характер, предава РИА Новости, цитирана от \"Фокус\".  По думите на говорителя на Кремъл Дмитрий Песков, след „бегло“ прочитане на документа, особено в онези части, в които се споменава Русия, се забелязва очевидно нежелание на Вашингтон да се откаже от еднополюсния свят. Песков подчерта, че този „достатъчно обемен“ документ ще бъде внимателно проучен и осмислен – задача, с която ще се заемат съответните ведомства.  В същото време говорителят на Кремъл отбелязя, че в стратегията се открояват и „скромни позитивни моменти“ – готовност за сътрудничество с Русия по въпросите, които са в интерес на америкаците.  „Москва също търси сътрудничество със САЩ там, където такова е изгодно за нас, и дотолкова, доколкото имат готовност нашите американски колеги“, увери Песков.  и Пекин разкритикува новата стратегия за национална сигурност на САЩ, в която Китай е определен като предизвикателство за американската власт, като подчертаха, че в документа се откроява „манталитет от Студената война“, предава AFP.  „Всяка страна или всеки доклад, който изкривява фактите, или злонамерено клевети, прави това напразно\", заяви говорителят на Министерството на външните работи в Пекин в рамките на редовен брифинг.  Двете страни остават в хватката на ожесточен спор по въпросите за търговията, като Вашингтон предприе безпрецедентни стъпки за разследване на практиките на Пекин и добавяне на допълнителни такси за китайските стоки.  Стратегията за сигурност на „Тръмп\", разработена за период от 11 месеца, предприема още една стъпка срещу Китай, като обявява страната за „ревизионистична сила“, която се стреми да изтласка САЩ от Азия.  „Китай никога няма да преследва собственото си развитие за сметка на интересите на други страни. В същото време обаче никога няма да се откажем от законните си права и интереси\", увери говорителят на външнополитическото ведомство в Пекин.  ", "date": "2017.12.19", "title": "Кремъл: Новата стратегия за националната сигурност на САЩ има имперски характер "}
{"url": "http://epicenter.bg/article/Rusiya-zadarzha-norvezhets-za-shpionazh/143321/7/0", "text": "Русия задържа норвежки гражданин, заподозрян в шпионаж, предаде Ройтерс, цитирайки РИА Новости.   Агенцията съобщава, че Лефортовският съд в Москва е издал заповедта за ареста и е предявил на норвежеца обвинение по член 276 от руския Наказателен кодекс - шпионаж, насочен срещу руската държава.Новината съобщила говорителката на съда Екатерина Краснова. Името на задържания е Фруде Берг, съобщи ТАСС. Мярката за неотклонение е задържане под стража до 5 февруари 2018 г.   Руската Федерална служба за сигурност е заловила норвежеца при спецоперация в момент, когато получавал секретни документи за руския военноморски флот от руския гражданин Алексей Житнюк, който е бил арестуван в края на миналия месец и обвинен в държавна измяна.", "date": "2017.12.19", "title": "Русия задържа норвежец за шпионаж"}
{"url": "http://epicenter.bg/article/Putin--Sled-razpadaneto-na-SSSR-nikoy-ne-ni-pomogna--spravihme-se-sami--/143332/7/0", "text": "След разпадането на СССР никой не ни помогна на практика. Това заяви пред форума на Общоруския народен фронт президентът на Русия Владимир Путин, съобщават руските медии. Според президента, Русия не се и нуждае от помощ.  \"Да си спомним, как след разпадането на Съветския съюз ние чувахме много сладки и приятни приказки, но реално никой не ни помогна. А и ние не разчитахме на това, не ни беше необходима помощ отвън. Ние строяхме нова държава и възстановихме силната и независима Русия\", заяви Путин.  Той отбеляза, че страната се е научила твърдо да отстоява своите интереси, осъзнала е своята мощ и непрекъснатостта на историята. \"Но още много ни предстои да направим, отбеляза президентът.  Той определи и своята основна задача като държавен глава.  \"Ние сме длъжни да пазим нашата държавност и свобода, стабилността и съгласието в обшеството. Длъжни сме да пазим всичко, колкото и да е скромно, което сме постигнали, за да станат нашите достижения и реални промени към по-добро необратими. Нашата сила трябва да бъде насочена в полза на развитието на обществото\", категорично заяви президентът. Той определи тази цел и като своя задача като президент и кандидат за държавен глава да изборите през 2018 г.  \"В това виждам нашата обща с вас задача и разбира се, мой личен дълг и гражданска отговорност като действащ държавен глава и кандидат за президент на Русия\", заяви Путин.    ", "date": "2017.12.19", "title": "Путин: След разпадането на СССР никой не ни помогна, справихме се сами! "}
{"url": "http://epicenter.bg/article/Prof--Vladimir-Chukov--Rusiya-napravi-anons-da-zaeme-vodeshtoto-myasto-na-SASht-v-Blizkiya-iztok-/143361/7/0", "text": "Съединените щати наложиха вето на проекторезолюцията на Съвета за сигурност на ООН, отхвърляща решението на американския президент Тръмп официално да признае Йерусалим за столица на Израел, след като всички други 14-членки подкрепиха мярката. Ветото, наложено от САЩ, не е изненадващо, а по-изненадващо е единодушието на всички други 14 членки на Съвета за сигурност, каза в ефира на БНР арабистът проф. Владимир Чуков.  \"Да отбележим и още нещо - че текстът на тази резолюция беше дълго време дискутиран и в своя по-твърд вариант вероятно нямаше да има такъв категоричен резултат (на подкрепа от 14 страни), тъй като в сегашния текст не се споменава името на американския президент, дори няма конкретно обосновано посочено за какво става въпрос, а принципно се критикува евентуално промяната на статута на Йерусалим. Дори в първоначалния вариант се призоваваше да бъде забранено каквото и да било преместване на посолства в Йерусалим до приключването на преговорите. Тоест, всички тези подробности бяха отхвърлени от Великобритания, Франция, Япония, от Украйна и поради тази причина се отиде на по-мекия вариант\", коментира експертът.  \"Според мен обаче, по-интересен е самият дебат вътре по време на дискусията - наистина твърде много емоции, но зад емоциите имаше и много интересни политически мотиви, политически позиции на отделните страни членки. Великобритания каза, че в конкретния случай те не споделят същото становище както своя постоянен съюзник САЩ. Това, което ми направи впечатление, е изказването на руския представител, който всъщност постави акцента, че Русия е готова да бъде честен посредник - тоест направиха анонс да заемат мястото на Съединените щати като основен фактор в Близкия изток\", коментира проф. Чуков. Според него това подсказва наистина много силен дебат, много силно противопоставяне - освен на терен, така и на дипломатическо и международно равнище.  Владимир Чуков прогнозира много активно противопоставяне и дипломатически сблъсъци в различни международни организации, тъй като палестинците поемат курс към членство в такива организации - нещо, което преди е било договорено да не правят. Според анализатора палестинците ще започнат да търсят подкрепа от страна на Иран, Катар, Турция и всъщност основният поставен въпрос ще бъде кой ще плаща издръжката на Палестинската автономия.  ", "date": "2017.12.19", "title": "Проф. Владимир Чуков: Русия направи анонс да заеме водещото място на САЩ в Близкия изток "}
{"url": "http://epicenter.bg/article/freska/143296/6/0", "text": "  Това е бившата зала 10 в НДК, която е преобразувана в място за конферентен обяд по време на европредседателството. По традиция заседателите обядват в конферентен формат, обясни вчера министър Лиляна Павлова.. Представяте ли си телевизор върху фреските на Сикстинската капела? Какви експерти са позволили тази гавра с изкуството? И как може вчера, когато бяха разведени журналистите из ремонтираните зали на НДК,  никой от министерство на културата да не реагира адекватно.   , а пораженията върху произведението на изкуството - заличени.!       НДК отвори вчера вратите си, за да покаже как изглежда броени дни преди в него да влезе част от върха на Европейския съюз.       Ремонтът на НДК наистина е впечатляващ, но този тв екран върху мащабното пано на Йоан Левиев е проява българската простащина.    (между новото културно пространство - зала \"42\", и \"Студио 5\"). От там ще влизат всички освен ВИП персоните, за които е предвиден вход А6 (след \"Студио 5\" в посока на Моста на влюбените).   Пред последния са засадени лалета в цвета на европредседателството ни (синьо и бяло), припомни Павлова. Тях обаче ще видим чак на пролет. След влизането си ВИП гостите ще бъдат посрещнати от статуя на лъв - реплика на този, който стои до паметника на Незнайния войн. Близо до вход А6 се намира и международният пресцентър, където ще се провеждат медийните събития на председателството. Европейските гости ще се насладят на монументалното пано на акад. Светлин Русев. То е реставрирано, както и всички останали произведения на изкуството на НДК в частта на председателството. Емблематичните полилеи на НДК, които нощем се виждат на десетки метри от сградата, също са освежени и занемареният им вид е в историята, а таваните са пребоядисани в бяло, на места са сложени и окачени. На вход А4 е разположена специалната система за влизане, където гостите на града и всички, които имат достъп до събитията на председателството, ще получават своите документи.  В някои от дните само частта, ангажирана като временен дом на Съвета на ЕС, може да събере хиляди души.   Нова тъмнокафява ламперия контрастира с белите кожени столове и синия мокет в допълнение със златни лайсни. Според министър Банов \"няма втора такава зала в Европа\".  Обновени са преводаческите кабини, а прожектори ще се грижат за цветното осветление по време на заседания.   Залите 7, 8 и 9 също са с подчертан характер, благодарение на реставрираните произведения на изкуството. Някои от тях почти не са оборудвани, тъй като ще бъдат дом на \"разчупени\" и неформални срещи, каза Павлова. Бившата зала 10 пък е преобразувана в място за конферентен обяд. По традиция заседателите обядват в конферентен формат, обясни Павлова.  Ресторант \"Скай плаза\" отива в историята. Там ще се хранят гостите на Двореца, а също така е възстановена и кухнята-майка на НДК, която не е използвана от много години.  На много места стълбите са облицовани с гранит, сложени са и нови парапети.  ", "date": "2017.12.19", "title": "Тв екран върху фреската на Йоан Левиев в НДК! Кой глупак направи това?"}
{"url": "http://epicenter.bg/article/Balgarskoto-predsedatelstvo-shte-savpadne-s-nay-trudnata-faza-ot-pregovorite-za-Brekzit-/143291/11/33", "text": "Втората, по-трудна фаза от преговорите за излизането на Великобритания от Европейския съюз ще започне през март в разгара на българското председателство на Съвета на ЕС. Кога и как ще приключи, никой за момента не желае да прогнозира. На срещата в Брюксел 27-те страни членки на Европейския съюз решиха да преминат към втората фаза на преговорите с Великобритания за Брекзит. „Дойче Веле“ обяснява какви са тези фази, какво вече е постигнато и какво трябва да се очаква.  Лидерите на Евросъюза признаха, че е постигнат достатъчен прогрес в преговорите с Лондон за Брекзит и решиха да преминат към втората фаза. На срещата на върха в Брюксел, която приключи на 15 декември, те също така приеха основните принципи за тази фаза на преговорите. Коментирайки това решение, председателят на Европейския съвет Доналд Туск отбеляза, че то е било невъзможно без „единството на 27-те страни-членки на ЕС“ и „конструктивните усилия“ на британския премиер Тереза Мей.  Както е известно, първата фаза бе посветена на въпросите на „развода“, втората – на бъдещите отношения между ЕС и Великобритания. По настояване на ЕС, преговорите вървят постъпателно – Брюксел не е съгласен да преминава към следващата тема, докато не бъде достигнат достатъчен напредък относно предходната.  Първата фаза страните посветиха на излизането на Великобритания от ЕС. Основната дискусия се разгоря около три спорни въпроса: правата на гражданите, Ирландия и финансовите ангажименти на Лондон. За съгласуване на тези въпроси на тях им трябваше половин година – пробивът беше постигнат в последния момент. Ако на 8 декември, страните не бяха достигнали съгласие, то последната голяма среща на ЕС, която се състоя миналата седмица, нямаше да може да вземе решение за втората фаза. А следващия форум на такова равнище е планиран за март 2018 г.  Брюксел и Лондон се споразумяха, че правата на гражданите на ЕС, живеещи във Великобритания, както и правата на британските поданици, живеещи в ЕС, ще „останат същите след Брекзит“. Председателят на Еврокомисията Жан-Клод Юнкер поясни, че става дума на първо място за правото на живеене, работа, учение, социална защита и събиране на разделени семейства. След Брекзит границата на ЕС ще премине между Ирландия, оставаща в състава на организацията, и Северна Ирландия, която е част от Обединеното кралство. Ирландия обаче не иска въвеждането на строг граничен контрол със Северна Ирландия. ЕС изцяло подкрепя Дъблин в това. В своите ангажименти към Северна Ирландия, публикувани на 8 декември, Тереза Мей обеща да запази Общата зона на предвижване. Това означава, че между Северна Ирландия и Ирландия няма да има строг граничен контрол.  Въпросът за паричните плащания предизвика едни от най-горещите спорове. На 8 декември Брюксел и Лондон се договориха единствено за това, че Великобритания ще уважава финансовите ангажименти, които е поела по време на престоя си в състава на ЕС. Също така те съгласуваха методологията за определянето на крайната сума. В медиите по-рано бе съобщено, че Лондон е предлагал 20 милиарда евро, а Брюксел е назовал цифрата до 60 милиарда. Последно се заговори за 40-45 милиарда евро, които Лондон трябва да плати. Трябва обаче да се отбележи, че за момента няма никакви официални суми.    Преди да се премине към втората фаза, страните планират да съгласуват преходния период. Лондон предлага той да бъде двугодишен. Съгласно приетите принципи в течение на този период във Великобритания ще бъде в сила правото на Евросъюза. В същото време британците няма да имат влияние върху приемането на решения в ЕС и няма да бъдат представени в институциите на съюза. Тереза Мей многократно е заявявала, че Великобритания ще излезе от общия пазар и митническия съюз на ЕС. При това ЕС настоява, че споразумението за бъдещите отношения с Великобритания може да бъде окончателно сключено след Брекзит. По тази причина е нужен преходният период.  Източник от германските правителствени кръгове обясни пред ДВ, че това е необходимо, за да не се въвеждат мита след излизането на Великобритания от ЕС, а след това при постигане на споразумение, те отново да бъдат отменяни.    Едва след постигането на договорката за преходния период страните ще пристъпят към следващата тема – бъдещите отношения. До март 2018 г. 27-те държави от ЕС планират да съгласуват своите планове по този въпрос. Също така те очакват и повече яснота от Лондон. „Великобритания трябва да каже, какво може и иска“, подчерта германският канцлер Ангела Меркел.  Лондон подаде през март 2017 г. молбата за напускане, две години след тази дата Брекзит трябва да се състои. Макар 2 години да изглеждат много време, има страхове, че страните няма да могат да се договорят за всичко. Меркел алармира за това, посочвайки, че времето ни притиска.    Нещата се усложняват и от положението в Лондон. Така, британският министър по въпросите на Брекзит Дейвид Дейвис раздразни ЕС с неотдавнашното си изказване, че постигнатите договорки са по-скоро заявления за намерения, а не сериозен документ с юридическа сила. Реагирайки на това, ЕС включи точка, според която преговорите могат да бъдат продължени само, ако вече поетите ангажименти бъдат уважавани изцяло и колкото е възможно по-бързо юридически оформени.  Правителството на Мей претърпя сериозно поражение миналата седмица в парламента. Благодарение на гласовете на няколко консервативни депутати беше приета поправка. Тя предвижда, че, преди подписването на окончателния договор с ЕС, той трябва да бъде одобрен от парламента.  След края на срещата на върха на ЕС Ангела Меркел отбеляза, че по-трудната фаза „все още предстои“. Доналд Туск също каза, че „ втората фаза ще бъде по-голямо предизвикателство, отколкото първата“.  На свой ред Жан-Клод Юнкер резюмира очакванията от преговорите така: „Мисля, че настоящите преговори за втората фаза ще започнат през март следващата година. Не мога да кажа, кога ще приключат“.   ", "date": "2017.12.19", "title": "Българското председателство ще съвпадне с най-трудната фаза от преговорите за Брекзит "}
{"url": "http://epicenter.bg/article/Gen--Kircho-Kirov--SASht-osaznavat--che-veche-ne-mogat-da-sa-vodeshta-svetovna-sila--nalagashta-svoeto-mnenie/143302/11/0", "text": "    - Действително все още е малко реалната достоверна информация за съдържанието на този основополагащ за политиката на САЩ документ. Но аз мисля, че за анализаторите, за хората, които се занимават с геополитика, с геополитическа стратегия в областта на политиката, това не е изненадващо. Преди всичко трябва да посочим, че по този начин президентът Тръмп пристъпва по-решително към изпълнение на предизборните си обещания. Защото всички тези неща, които са заложени най-вероятно в „новата стратегия“, не знам доколко е нова, все пак са неща, които бяха в голямата си част в предизборната програма на американския президент. Например той още тогава обяви, че ще прекрати участието на САЩ в разговорите с Иран и ще се оттегли от подписаното споразумение с Иран. Това всъщност не е нищо ново. Що се отнася до Русия и до Китай, очевидно е, че президентът Тръмп е дълбоко засегнат от развихрилата се вече близо година в САЩ истерия по отношение на „руското“ участие в неговия избор за президент на САЩ и очевидно той търси начин да даде отговор на този вътрешнополитически натиск, който се упражнява върху него вече толкова време. Разбира се, аз съм далеч от мисълта, че единствено и само това е причината да се разглежда Русия като сериозен стратегически противник. Трябва да си припомним само, че преди известно време НАТО прие своя стратегия, своя доктрина за сигурност и отбрана, и там действително Русия също беше посочена за основен противник. САЩ са флагманът, ръководителят, доминантната сила в НАТО и това е едно съвпадение, на пръв поглед привидно, но всъщност това е един начин на мислене. Това е едно отношение към Русия на всички съюзници в НАТО, водени от САЩ. Разбира се, тук има и един друг момент – не са само кибератаките и нарасналите възможности на Русия в сферата на кибервойната. Русия много бързо, за последните 10-20 години, разви своите въоръжени сили. Русия се превърна в незаобиколим фактор в международните отношения и в световната политика. Особено с нейното участие последните две години в Сирия, в Близкия Изток, тя завоюва позиции, които реално съперничат на САЩ в световната политика. И дотолкова, доколкото Русия притежава огромна армада от стратегически ракетни въоръжения, те имат една част от тяхната ядрена триада, това са ракетните войски със стратегическо назначение, които са с надземно базиране, но те в тази триада имат въздушната мощ, тоест носители на ракетно-ядрено оръжие във вида на самолети. Това е подводният флот и надводният флот на Русия. Русия се превръща в един световен опонент на САЩ, заема полагащото й се място на глобална велика сила. И в този смисъл нещо нормално и естествено е в САЩ, в тяхната доктрина, да залегне такъв момент. Китай. Китай, ако погледнем реално, е сегашният финансов кредитор на САЩ. Китайската икономика се развива изключително бързо. Китай е четири пъти по-голям по население от САЩ и в обозримото бъдеще в реални параметри, особено по производство на вътрешен продукт, китайската икономика ще надмине четирикратно американската, превръщайки се в най-мощната икономика на света. От тази гледна точка това е много сериозно предизвикателство за САЩ. Влиянието на Китай в далекоизточния театър заедно с Япония, това са фактори, които САЩ, въпреки че считат Япония за съюзник, не могат да пренебрегват. И ето го реалното обяснение на причините, поради които тези три и четири с Иран фактора са залегнали в стратегията на Тръмп.   - Аз мисля, че в администрацията на САЩ се осъзнава обстоятелството, че Щатите не могат да бъдат вече едноличната сила, водеща световна сила, която да налага по безпрекословен начин своето еднолично мнение, своето еднолично превъзходство и че светът все повече се превръща в многополярен. Именно в този смисъл считам, че определянето на тези няколко фактора – Русия, Китай, Иран, за опоненти на САЩ е нормално, естествено и оправдано от американска гледна точка. - Несъмнено тук трябва да потърсим елемента на идеологизация на тези отношения. Аз мисля, че в САЩ и особено силите, които Тръмп представлява, все още не е извършена, не се състояла метаморфоза за периода, когато Русия беше Съветски съюз, а Китай продължава и сега да бъде една комунистическа империя. В този смисъл превръщането на Русия отново в глобална световна сила е нещо, което не се харесва на САЩ, което, както вече казахме, представлява за тях проблем. Поради много причини. И развитието на тези държави, и на Русия, и на Китай, Китай продължава да бъде наистина в комунистическа държава, което е много по-различно обаче от Съветския съюз, който беше навремето от Източна Европа, която беше в рамките на Варшавския договор и на СИВ. Тоест източноевропейските страни, които развиваха подобен начин на общества. Китай развива и планова икономика, съчетава и с капиталистическа и с пазарна икономика. Постига резултати, които го водят до възходящо развитие и до вземане на позиции, които са във вида на опонент и заплашващи хегомонията на САЩ. Ето това са неща, които от съвременната американска администрация няма как да ги харесват. Неминуемо там се промъкват и такива нотки на идеологизация на тези отношения с Русия и Китай. А що се отнася до Иран, той продължава да води своята независима политика на развитие на своята ядрена програма, продължава да бъде, заедно с Русия, един от основните фактори в близкоизточния процес. В най-общия план казано, близкоизточния процес и във войната в Сирия и в устройването на следвоенния период на Сирия. Така че, ето САЩ тук се опитват да преодолеят ситуацията на развитие, светът като многопланов, като многоосен, многопосочен. И отново в изпълнението на обещаната предизборна програма на Тръмп да превърнат САЩ във велика държава. Така както Тръмп го беше записал в програмата си. - Проблемът е такъв, че ЕС не може да се представи като единно лице. Проблемът е в това, че ЕС е разединен, ЕС изразява многобройни становища, всяка една държава има свое становище. И оттеглянето и на Великобритания, като че ли в някаква степен неглижират влиянието на ЕС пред САЩ. А какво означава за нас това? Това означава, че България тепърва ще изпитва проблеми в ЕС от типа на тези, които САЩ налагат на самия ЕС.  ", "date": "2017.12.19", "title": "Ген. Кирчо Киров: САЩ осъзнават, че вече не могат да са водеща световна сила, налагаща своето мнение"}
{"url": "http://epicenter.bg/article/S-parite-za-onkobolnite-Ninova-udarzha-vtora-pobeda--No-s-uchastieto-na-Borisov/143349/11/33", "text": "„България е република с парламентарно управление.“   Това пише в чл. 1, ал. 1 на действащата Конституция. Затова не мога да разбера защо всеки проблем, за да се реши, трябва да минава през министър-председателя. Как така премиерът ще нарежда на депутатите? Та те са му началници, избирали са го и могат да го сменят, ако решат. А не да се ослушват като недоучили урока си ученици откъде ще ги изненадат с нещо, което са пропуснали от конспекта.   Каква обаче е действителността?   Бизнесменът Иво Прокопиев има проблем и се допитва до премиера Бойко Борисов. Той го отрязва и го погват. Учените от БАН протестират заради малкото пари, които държавният бюджет им отрежда, а пък ГЕРБ го гласуваха. Спускат черни знамена от сградата на Академията. После се обаждат на Борисов, той ги приема на среща и... готово – имат още 15 милиона! И свиват черните знамена. Дори патриарх Неофит изпробва тази тактика. И успя – получи повече пари за ремонт на катедралния храм „Св. Александър Невски“, че дори и за Зографския манастир, след като преди това депутатите на ГЕРБ го бяха отрязали.   Най-пресният пример е от днес. Лидерът на БСП Корнелия Нинова се обади лично на премиера Бойко Борисов с предложение спешно да се ремонтира току-що приетия закон за бюджета на Здравната каса заради мораториума върху новите лекарства. Нинова реагира адекватно на обществените настроения, улови гнева на хората и намери пътека за решаването на проблема - прочете на премиера отворено писмо на пациентски организации и на онкоболни. И Борисов тутакси задвижи процедурата – нареди на заместника си в партия ГЕРБ Цветан Цветанов, той впрегна парламентарната си група, а тя пък ще гласува исканата промяна в бюджета на Здравната каса.   Нима това е практика, характерна за република с парламентарно управление и разделение на властите? Не, повече прилича на абсолютна монархия, където разпределението на благата зависи от близостта до Слънцето.   Интересно сега как ще реагират депутатите на ГЕРБ и на Обединените патриоти. Шест пъти те са обсъждали и гласували въпросния Параграф 6 от Закона за бюджета на НЗОК, с който бе наложен мораториумът върху новите лекарства. Последния път – преди пет дни, на 14 декември, когато в пленарната зала отхвърлиха с апломб ветото на президента Румен Радев върху същия текст. Тогава към мнозинството се обърна с призив обичания от всички поколения актьор Стефан Данаилов. „Скъпи приятели, дайте да сменим политиката и да постъпим най-човешки. Разчитам на вашия разум“, каза той. Но депутатите от ГЕРБ и ОП изглежда са видели и чули не човека, а противника от „БСП за България“, опозиционера, чието мнение е без значение. И гласуваха против ветото на президента. Против парите за тежко болните. Така им е било наредено!   Ако утре въпросът отново влезе в пленарна зала, но вече с благословията на Борисов, как ще постъпят? Пак ли по съвест?! Цветан Цветанов, председателят на ПГ на ГЕРБ, пак ли ще каже, че Ламбо е бил употребен, както каза преди пет дни? Д-р Даниела Дариткова, председателят на парламентарната комисия по здравеопазване, пак ли ще заяви, че е измамно да се твърди, че има нарушен достъп до лечение на онкоболните? Как ще гласуват всичките онези 126 народни представители, с чиито вот бе отхвърлено ветото на държавния глава? Или просто ще натиснат „правилното“ копче и да се свършва..., че трябва да вървим на коледен купон?   Борисов сигурно е прав да не се вълнува за чувствата и достойнството на редовия ГЕРБ-ер, тази партия е негова проекция. Няма Борисов, няма ГЕРБ - някой има ли илюзии по въпроса? А този пример още веднъж показва, че страната се управлява от политическата организация на слушкащите и папкащите. В която истинските решения ги взима един човек.   А той в последно време няма кога да се потопи във вътрешната политика, зает е с международните дела покрай председателството. То е централната тема за Борисов и той естествено не иска никакъв шум да го разсейва от нея. Нищо, което да разваля впечатлението за бляскава фасада. Впечатлението, че страната върви неотклонно нагоре и все по-нагоре във всяко едно отношение. Че се радва на международно уважение и признание. Опозицията обаче разваля това впечатление. Шуми. И Борисов изключва шума по най-прагматичния начин – решава въпроса, който го е породил. Така в рамките на един месец само лидерът на БСП Корнелия Нинова удържа втора политическа победа, като сложи още веднъж за обсъждане темата, повдигната с ветото на президента. Първият ѝ бляскав успех беше оставката на председателя на парламента Димитър Главчев.   Победите на Нинова обаче са на практика с участието на Борисов. На 17 ноември той убеди (или накара) Главчев да подаде оставка. Действията на Нинова и на БСП само подготвиха почвата. Днес сигурно ще убеди (или накара) парламентарната си група да се събере и да преразгледа спорния параграф 6. Двата случая имат още нещо общо - Главчев сам предизвика кризата, като изгони Нинова от пленарната зала. Мнозинството в парламента само накара хората да настръхнат, като пренебрегна тежко болните.   Успехът на Нинова е на първо място в проявата на социална чувствителност, абсолютно задължителна за една лява партия. Успех е затвърждаването на БСП като втори полюс в политическия живот. И то полюс, който буди безпокойство, дори страх у лидера на по-големия полюс. Вижда се, че Борисов е притеснен от ефекта, който може да породи навън евентуалният вот на недоверие. Иначе е сигурен, че  послушната му група ще натисне правилното копче. Премиерът обаче се уплаши от личното мнение на Нинова. Защото  то съвпадна с мнението на обществото, възмутено от проявата на чиновническо бездушие и безхаберие, с която бе преодоляно ветото на президента. Ставаше дума за от 25 до 45 милиона лева.   Хората видяха как държавата не иска да помогне на тежко болните. Същата държава, която предишния ден (в лицето на Министерския си съвет) бе раздала наляво и надясно около 700 милиона! Нинова също видя това и реагира начаса. Лидерът на БСП напипа слабото място на Борисов. Той мрази протести. За последен път го демонстрира в началото на декември, когато въпросът за втори лифт на Банско беше отложен. Да си спомним и как премиерът хвърли оставка и предизвика предсрочни избори след няколко дни протести през февруари 2013 г.   Ето, това се случва, когато истинският парламентаризъм отсъства. И когато депутатите, особено от най-голямата партия, са забравили „Приказката за стълбата“. Забравили са, че Смирненски я е посветил на тези, които ще кажат – това не се отнася до мен. И се чувстват като принцове по рождение, на които боговете са братя. И които не виждат нито болните, нито обезверените, нито напускащите страната, а казват: „О, колко красива е земята и колко са щастливи хората!“   На 5 юли 2001 г., когато бе избран за председател на 39-ото Народно събрание проф. Огнян Герджиков раздаде на всички народни представители свитък с \"Приказка за стълбата\" на Христо Смирненски. Оттогава технологиите много се развиха. Не пречи депутатите от всички партийни цветове да извадят \"Приказка за стълбата\" на екраните на таблетите си. За да я поглеждат всеки път, когато ги включат.  ", "date": "2017.12.19", "title": "Ако мораториумът падне - това ще е втора победа за Нинова. С участието на Борисов!"}
{"url": "http://epicenter.bg/article/Fashisti--Ne--Partiyata-na-svobodata-ne-zastrashava-demokratsiyata-v-Avstriya-/143354/11/0", "text": "Какво означава новото дясноцентристко правителство за Австрия? А за Европа? На първо място – връщане към онова, което е нормално за една демокрация.  Две от партиите, които спечелиха най-много гласове на изборите и постигнаха единодушие по достатъчно голям брой теми, съставят коалиция, а канцлерът е от Австрийската народна партия (АНП), която е първа политическа сила. Разбира се, не всеки одобрява политиците на двете партии или посоката, която те задават. Това не е и нужно. Към тях обаче трябва да се проявява уважение, защото те са избрани по волята на избирателите.  Програмата, представена тези дни от новоизбрания канцлер Себастиан Курц и неговия вицеканцлер Хайнц-Кристиан Щрахе, предвижда известни реформи, но не радикални.  Новото коалиционно правителство възнамерява да втали администрацията, да облекчи данъкоплатците, да подобри рамковите икономически условия, да спре нелегалната миграция. В общи линии това отговаря на обещанията, дадени преди изборите.  Радикалността, с която през май 2017 Курц промени символния цвят на Австрийската народна партия от черно в тюркоазено синьо, си проличава също и в подбора на хората, с които се е обградил – предимно политически новаци и хора с реформаторски идеи.  Партията на свободата пък си остава дяснопопулистка партия с прогерманска традиция – факт, който след всичките години на австрийската независимост изглежда направо абсурдно; и с ръководство, което воглаве с Щрахе, твърде неприятно напомня за национално-патриотарските студентски сдружения от 19-ти век.  И все пак: Ханс-Кристиан Щрахе наложи една по-умерена дясна линия в партията. Тя, например, застана зад членството на Австрия в ЕС. Това решение бе взето не толкова заради настойчивите предупреждения, които президентът на републиката отправяше лично към партията, колкото заради горчивия ѝ опит от президентските избори през 2016 година.  Тогава избирателите, които са най-добрият коректив в една демокрацията, я наказаха заради реторичните упражнения на тема \"Öxit\" – т.е. излизане на Австрия от ЕС.  Ако действа последователно, Австрийската партия на свободата би трябвало да напусне анти-европейската фракция в Европарламента. Защото заедно с Марин Льо Пен, която си е поставила за цел да унищожи ЕС, няма как да се води проевропейска политика.  На европейската сцена обаче, включително и по време на австрийското европредседателство през втората половина на 2018, ще се изявява най-вече канцлерът Себастиан Курц.  При наличие на обективни причини, човек би трябвало да критикува новото австрийско правителство заради онова, което то прави, а не заради състава му. Защото е ясно, че демокрацията и правовата държава в Австрия не са застрашени.  Сходна беше ситуацията и през 2000 година, когато страната за първи път бе управлявана от коалиция между Австрийската народна партия и Партията на свободата с канцлер Волфганг Шусел. Някои държавни и правителствени ръководители в Европа тогава не одобряваха състава на въпросното австрийско правителство и дори му наложиха \"санкции\".  Това обаче беше неправилно. Днес подобна грешка едва ли може да бъде повторена.  Ситуацията в днешна Австрия е друга. Партиите, а изглежда и не само те, следват свой собствен, вътрешнополитически дневен ред. Крайното отрицание е средство в битката за налагане на мнения. Понякога – особено в медиите, и то не само в частните - се стига и до такива крайности, които карат човек да реагира с недоумение.  Прекрачват се всякакви граници – говори се например за \"фашисти\", дори за гражданска война, която можела да избухне в Австрия, защото дяснопопулистката партия на Щрахе оглавява силовите министерства в страната (на вътрешните работи и на отбраната).  Ако в Австрия съществува някаква заплаха, то тя произлиза по-скоро от склонността към насилие на анархистичните „черни блокове“, които явно смятат, че крайностите, говорени в медиите, могат да послужат като оправдание за действията им.   ", "date": "2017.12.19", "title": "Фашисти? Не, Партията на свободата не застрашава демокрацията в Австрия "}
{"url": "http://epicenter.bg/article/Za-liderstvoto-i-psevdoliderstvoto-/143360/11/0", "text": "Вчера в телевизионно участие народният представител от БСП професор Румен Гечев разви публично няколко тези, които могат да се обобщят така:  . Правилата са от 1992 г., а правителството на Виденов е направило само една промяна в тези правила, и то в полза на работниците. Самата приватизация е дело на Костов, по неговите правила, в полза на неговите хора.    \"Да прехвърлят грабежа върху нашата партия, няма да го допусна! Партията е разделена. Това ѝ нанася вреди\", заяви депутатът.  . Неотдавна той също използва в интервю по национална телевизия приватизацията на фирма „Техноимпекс” от РМД (в което участие има Корнелия Нинова), като повод за „приятелски огън” по лидера на партията и опит уж от принципни позиции да атакува ръководството на партията.   Така направеното телевизионно изложение на проф. Румен Гечев в качеството му на народен представител и член на Националния съвет на Социалистическата партия предизвиква серия от въпроси.     БСП е демократична партия с дългогодишни традиции на свободен вътрешен дебат, който е не личностен, а преди всичко – идеен. В този смисъл БСП не прилича на нито една от другите водещи партии в днешна България – бидейки лидерски, в тях идейното начало е притъпено (заменено с лична лоялност към партийния лидер), фасадно или формално (членство в съответната европейска либерална, консервативна или някаква друга структура), а конфликтът с партийния „гуру” е равнозначен на политическа смърт.  които обичат да се представят като жертви на натиск от ръководството, като гонени (едва ли не противоуставно) като „врагове с партиен билет”.   Но такива ли са те?!   с изключване от партията или заглушаване на мнението им на партийни форуми, не се санкционира даже и фактът, че те бързат да изразят становищата си не пред легитимните органи, където да търсят (ако успеят) съюзници и подкрепа, а преди всичко в сензационни формати по телевизиите.    Това са не само загубилите избора за председател по време на конгрес бивши членове на ръководството на БСП, но и съюзниците, които подкрепиха Корнелия Нинова при избора ѝ на висшия партиен форум – Георги Гергов и Красимир Янков. Фактът, че преди близо две години част от тях яростно атакуваха предишното ръководство начело с Михаил Миков (с което сега са в негласен политически съюз) и подкрепяха Нинова, а след като не получиха желаната от тях политическа реализация под формата на най-високи постове (в партийното ръководство или в държавната администрация като част от „голяма” коалиция на БСП и ГЕРБ), обърнаха нагласите си и днес са сред най-яростните критици на ръководството, избрано и с гласовете на техните привърженици. Гореспоменатото говори за всичко друго, но не и за принципност, последователност и морал в политиката.    (след провала на Виденовото правителство, в което Гечев е вицепремиер и министър на икономическото развитие) именно на Корнелия Нинова, която като партиен лидер се застъпи за включването им в листите на левицата за последните избори и ги прие в екипа си на „Позитано”.    В рамките на последната календарна година Българската социалистическа партия излезе от политическата летаргия, в която бе изпаднала след 2009-а.  организира активна предизборна кампания и постигна ключова победа на президентските избори в лицето на ген. Румен Радев и Илияна Йотова.   радикално парламентарната група, а загубата на вота е продукт не толкова на собствените грешки (преекспонирани услужливо в медиите), а преди всичко на яростната мобилизация в името на оцеляването на цялата политическо-кадрова машина на ГЕРБ (държавна и местна администрация от над 100 000 души – назначени „по братовчедски” или със зависим от управляващите бизнес).  , комбинира социалистическия курс (започнат при предишното, но конкретизиран и уплътнен при новото ръководство) с организационна мобилизация и вътрешни реформи.   на лявото с дясното, с основния опонент ГЕРБ, както и отказът от остарелия и неработещ социаллиберален компромис и колаборационизъм с ДПС (виждаме цялостния електорален крах на конформистката социалдемокрация – от Гърция до Франция).   – лейбъристите на Корбин във Великобритания и широкия ляв съюз в Португалия, който отказа да спазва наложените опорни точки на Партията на европейските социалисти.  . Почивайки върху принципа, че най-добрата защита е атаката, след разкритията за кумовско-сватовските назначения по места, за корупцията при оградата по границата и ремонта на НДК, за местния феодализъм и престъпната дейност на кадри на ГЕРБ (Добрич, Септември, Червен бряг, Козлодуй, Хасково, Свиленград), управляващите се опитаха да подменят темата на политическия дебат и да издигнат опорната точка за „приватизаторката Нинова”.   Съзнателно или неосъзнато, ръководни социалисти атакуват лидера си с подменени тези. Не с принципни аргументи, а полуистини и разсъждения „за човека”. Крокодилски са сълзите им за единството на партията и грижите за нейната кадрова „чистота”.    Нима разделението не идва най-вече заради атаките отвътре, заради претенцията „Стани да седна”?  Т. нар. опозиция в БСП, преди да продължи с атаките, е длъжна да се заяви организационно и да даде ясен и откровен отговор: Какви са различията ѝ с ръководството? Дали са персонални – излъгани надежди за постове, лични амбиции? Дали са на тактическа основа – срещу провеждания ляв курс на радикална опозиционност? Дали са идеологически – на социаллибералния вектор в политиката и икономиката срещу ясната лява идентичност, която настоящото ръководство поддържа (самият професор Гечев се гордее със специализациите си в САЩ преди 1989 г. и факта, че е първият автор на лекционен курс по „икъномикс” в български ВУЗ след 1989-а)?   Румен Гечев да промени със задна дата и двадесетгодишна давност епилога на управлението в периода 1995-1997-а, завършило с масови протести на социална основа.   А резултатите на кабинета „Виденов” са видни и в т. нар. масова приватизация, която излъга очакванията на милиони българи да бъдат собственици на създаденото с ума, труда и таланти им.  , подмяна на надеждата да бъде запазено построеното в годините на социалистическо съзидание. Да не говорим, че фалитът на банките, хиперинфлацията, хаосът не може да са изолирани явления, неподвластни на волята и действията на правителството. Но със сигурност са функция на бездействието и неподготвеността на едно правителство да реагира и овладее ситуацията.   на ината му и неумението да предложи нужните идеи за изход от кризата.    Давам си сметка, че подписът ми под този текст е удар и върху самия мен – като член на БСП, като колега преподавател и като приятел на Румен Гечев. Ние с него сме от едно поколение, дължим професионалното си и лично развитие на партията, в която членуваме от десетилетия, една и съща партийна организация ни е избирала за делегати на партийни конгреси.  Еднакво се радваме на успехите и тъжим за грешките. Но тук става дума за доверие, за лоялност, за загриженост, каквито са ни оказвали и на нас, дори когато са били в аванс. Както сега е случаят с Корнелия Нинова. Не е угодила и не може да угоди на всички – ние сме стотици хиляди. И аз имам претенции към нейния стил и методи на ръководство. Но фактите в нейна полза са повече и са налице, липсва ѝ сериозна алтернатива дори от проф. Гечев.  Ще дойде следващият конгрес – време на равносметка, на критики и на признание. Да го дочакаме като зрели и отговорни личности.", "date": "2017.12.19", "title": "Проф. Димитър Иванов: За лидерството и псевдолидерството "}
{"url": "http://epicenter.bg/article/Turoperator-obyavi-falit--propadat-planirani-patuvaniya/143355/4/0", "text": "Туроператорът „София тур и Холидей” обяви, че прекратява дейността си, съобщи Нова телевизия. „След като разплатихме стари задължения към партньори, изпадаме в несъстоятелност и не можем да изпълним предстоящите пътувания”, заявяват в декларация от екипа на туроператора, цитирани от Министерството на туризма. От министерството съобщават още, че са направили проверка, която показва, че „София тур и Холидей” има валидна застраховка „Отговорност на туроператора“, сключена само преди дни - на 11 декември 2017 г.. Тя  влиза в сила от 00:00 часа на 12 декември 2017 г. Екип от Министерството на туризма влиза в централния офис на дружеството в София. Експертите ще изискат пълна справка какви са поетите ангажименти от „София тур и Холидей” към туристи за предстоящите празници и има ли продадени пакети за следващи периоди. Министърът на туризма Николина Ангелкова настоява за спешна среща с управителите на туроператора и с представител на застрахователното дружество, за да се гарантират интересите на клиентите. По информация от самия туроператор покритието на застраховката им е за 1 000 000 лв. според  подадената към Министерството на туризма информация за полицата, лимитът на обезщетението е за 450 000 лв. В министерството е постъпило вече обаждане от клиентка на туроператора, че от два-три дни на телефоните в офиса на компанията не отговаря никой. Жената сигнализирала за проблема минути преди на сайта на компанията да се появи съобщение, че прекратяват дейността си. От министерството заявяват, че ще следят внимателно казуса, за да се уверят, че туристите, чиято почивка се проваля преди празниците, ще бъдат обезщетени. Според Закона за туризма клиентите на туроператор, прекратил дейността си, трябва да предявят претенции за понесени вреди до туроператора или пряко към застрахователната компания, представяйки документи от подписани договори и ваучери с туроператора. Министерството на туризма препоръчва на туристите претенциите да се предявят във възможно най-кратък срок.", "date": "2017.12.19", "title": "Туроператор обяви фалит, пропадат планирани пътувания"}
{"url": "http://epicenter.bg/article/Maykata-li-e-ubila-7-godishnata-Damla-ot-Momchilgrad-/143286/3/0", "text": "Вече тече 72-часовото прокурорско задържане на майката на убитото 7-годишно момиченце Дамла - Садет Муса. Почти сигурно е, че след това прокуратурата ще поиска от съда да наложи постоянна мярка   „Задържане под стража“ на жената, която твърди, че в неделя около 7.30 часа открила трупа на дъщеря си, е настоящата мярка.  Основната версия продължава да е, че убийцата на детето е жена от семейството или много близка до фамилията. То е било удушено, като са му притискани устата и носът, а след това устните му са били облепени с тиксо.  Главният прокурор Сотир Цацаров обяви вчера, че ДНК експертиза от лепенката ще разплете случая. Засега няма категорични доказателства, че именно Садет Муса е убила детето си, посочва тази сутрин \"Телеграф\", цитиран от БЛИЦ.   По време на огледа в жилището ѝ обаче станало ясно, че вратата е отключена с ключ. Нищо не било пипано, не било разхвърляно, не е ровено. Домът не е обран. Няма следи от борба.   \"Майката е подала сигнала 30-40 минути след като се е прибрала от нощна смяна\", споделят разследващи. Те са обяснили пред \"Телеграф\", че по тялото на детенцето не е имало други следи от насилие освен притискането на устата и нослето му. Тиксото е залепено впоследствие, за да се инсценира нещо.   \"По такъв начин души само жена, мъжете го извършват по различен начин\", смятат разследващи.   В жилището на Садет било открито и тиксото, с което е била облепена главата на Дамла, разкриват униформени. То било скътано в съседната стая, а не в тази, в която открили телцето на момиченцето.   Убийството на малката Дамла поразително напомня друг трагичен случай с малко момиченце през 2014 година. Тогава почти по идентичен начин съседка уби малката Алекс. Тя се вбесила, когато момиченцето казало, че децата й били грозни. Удушила го, след което омотала скоч около устата му.    Първоначално близки на семейството лансираха версията, че убиецът на Дамла се е гаврил с телцето й. От полицията категорично опровергаха това, но още от самото начало тръгнаха да разследват вероятността, че близък или познат е извършил престъплението.   Психолози коментираха и начинът, по който лицето на детето е било омотано в скоч - сякаш след това убиецът се е разкаял и не е искал да вижда лицето на мъртвото момиченце. Това също е бил сигнал, че става въпрос за човек, който познава Дамла и е бил в близкото й обкръжение.  ", "date": "2017.12.19", "title": "Майката ли е убила 7-годишната Дамла от Момчилград?"}
{"url": "http://epicenter.bg/article/Razbita-e-moshtna-prestapna-grupa-za-nelegalna-targoviya-s-aktsizni-stoki-/143303/3/0", "text": "При съвместна операция на Военно–окръжна прокуратура – гр. София, ГДБОП – МВР и Военна полиция, която се проведе едновременно в различни населени места в Пловдивска, Софийска, Кюстендилска и Благоевградска области бяха задържани ръководителя и всички участници в организирана престъпна група, създадена с користна цел и занимаваща се с търговия и държане на акцизни стоки без бандерол, когато такъв се изисква по закон. Това съобщиха от пресцентъра на прокуратурата.  При операцията, проведена на 13 и 14 декември, бяха задържани ръководителя и останалите четирима членове на групата, измежду които има военнослужещ. Задържаните бяха привлечени като обвиняеми за престъпления по чл. 321, ал. 3 и чл. 234, ал. 2 вр. ал. 1 от НК.  Военни прокурори и следователи, военни разследващи полицаи, агенти на ГДБОП и ГД „Митници“ претърсваха часове наред апартаменти, складове, канцеларии, избени помещения, къщи, вили, дворни места и автомобили, ползвани от групата за престъпната им дейност, продължила от месец април 2016 г. до задържането на групата.  В резултат на съвместната операция бяха намерени и иззети около 3 тона спирт и алкохолни напитки без бандерол, 10 000 къса цигари /50 стека/ с чужди бандероли, над 20 килограма нарязан тютюн, вещество отговарящо на полевия тест на наркотик, оръжие и документи, които групата е водила по време на незаконната си търговия. По предварителни изчисления, дължимия за иззетите стоки акциз възлиза на над 45 000 лева.  По искане на прокурора, вчера, Софийския военен съд постанови най- тежката мярка за неотклонение – „Задържане под стража“ на ръководителя и трима от участниците. На четвъртия участник военният съд определи марка за неотклонение парична гаранция в размер на 3000 лева. Разследването продължава.  ", "date": "2017.12.19", "title": "Разбита е мощна престъпна група за нелегална търговия с акцизни стоки "}
{"url": "http://epicenter.bg/article/Dzhambazki-besen-za-prisadite-na-biyachite-ot-Asenovgrad--Otkaz-ot-pravosadie--/143313/3/0", "text": " Така евродепутатът и заместник-председател на ВМРО – Българско национално движение Ангел Джамбазки коментира оповестените присъди по делото за нападението над деца-спортисти в Асеновград,    , казва Джамбазки.  Той е категоричен обаче, че такива съдебни решения са причината за все по-широкото недоверие на българското общество към цялата правосъдна система изобщо.  Евродепутатът ни припомня случая, който по думите му е типичен, конкретен и знаков.  , пита Ангел Джамбазки.  , продължава коментара си той.  Ето какво още казва Ангел Джамбазки:   ", "date": "2017.12.19", "title": "Джамбазки бесен за присъдите на биячите от Асеновград: Отказ от правосъдие! "}
{"url": "http://epicenter.bg/article/Tsatsarov--Osnovnata-versiya-za-pokushenieto-sreshtu-danachniya-e-svarzana-s-rabotata-mu-/143322/3/0", "text": "Повдигнати обвинения за умишлено убийство на 7-годишното момиченце в Момчилград все още няма. Това заяви в Чирпан главният прокурор Сотир Цацаров, предаде Дарик.  Той откри обновената сграда на Районната прокуратура в града.  Основната версия, по която се работи за стрелбата срещу данъчния шеф Иво Стаменов в столицата, е посегателство спрямо него в резултат на изпълнение на служебните му задължения. 43-годишният директор на отдел \"Фискален контрол\" в НАП бе прострелян вчера сутринта, докато се движел с колата си по столичната улица \"Дунав\".  Стрелецът още не е заловен. Няма информация Стаменов да е получавал заплахи, стана ясно вчера.  „Провеждат се активни действия по разследването, които са свързани преди всичко с кръга от лица или по-скоро търговски субекти, по които конкретният данъчен служител е изпълнявал служебните си задължения. Засега основната версия е свързана именно с посегателство спрямо него в резултат на изпълнение на служебните му задължения”, каза днес главният прокурор.  Вероятно е стреляно с карабина, изстрелът е един, другото нараняване е от счупено стъкло, каза Цацаров във вторник, след като в първия ден от седмицата се твърдеше, че мъжът е прострелян с два куршума.  Предстои да излезе балистичната експертиза, допълни главният прокурор. Състоянието на мъжа е стабилизирано, каза Цацаров.  Той увери, че прокуратурата ще протестира присъдите на биячите от Асеновград, тъй като били занижени.  От Чирпан главният прокурор заминава за Кърджали, където обеща, че ще бъде дадена повече информация по случая с убитото дете.  ", "date": "2017.12.19", "title": "Цацаров: Основната версия за покушението срещу данъчния е свързана с работата му "}
{"url": "http://epicenter.bg/article/Shokirashto--Mladezhi-s-kachulki-napadnaha-bez-prichina-siriyski-uchenik-vav-Varna--Video--/143325/3/0", "text": "Двама младежи с качулки са нападнали 13-годишен сирийски ученик в двора на училище във Варна. Момчето е със счупен нос и е претърпяло операция, предава бТВ.  Инцидентът е станал на 14 декември по обяд, но за него се разбра едва сега.  След края на учебните часове момчето гледало как други деца играят футбол, когато нападателите прескочили оградата, привикали го и след кратък разговор му нанесли удари.  Ученикът е пристигнал в България под хуманитарна закрила преди година заедно с майка си и още четирима братя и сестри.  От прокуратурата обявиха, че нападението не е на расова основа. Извършителите по всяка вероятност също са непълнолетни. Те се издирват.  „Детето вече от 15 септември е интегрирано в училищната общност и децата са загрижени за неговото състояние, приемат го като един от тях – каза директор на училището Иванка Николова. – Сам по себе си Косай е изключително възпитано и скромно дете. Не провокира агресия и не е проявявал агресия“.  ", "date": "2017.12.19", "title": "Шокиращо! Младежи с качулки нападнаха без причина сирийски ученик във Варна (Видео) "}
{"url": "http://epicenter.bg/article/Otkriha-trup-na-mazh-na-ulitsa-v-Ardino-/143342/3/0", "text": "Трупът на 58-годишен мъж е бил намерен тази сутрин около 7:30 часа на улица в град Ардино, предаде Канал 3.  Съсед на починалия открил тялото. Дежурна оперативна група от РУ-Ардино е извършила оглед на мястото на произшествието.  Не са открити следи от насилствена смърт.  Тялото ще бъде транспортирано за аутопсия в кърджалийската болница.  ", "date": "2017.12.19", "title": "Откриха труп на мъж на улица в Ардино "}
{"url": "http://epicenter.bg/article/Deloto-za-atentata-v-Sarafovo-tragna--nasrochiha-go-za-17-yanuari-/143344/3/0", "text": "Делото за атентата в Сарафово, при който загинаха шестима души, а 37 бяха ранени, тръгна в специализирания съд. Днес се проведе разпоредителното заседание по него и съдът насрочи открито заседание за 17 януари, предаде репортер на БГНЕС.  Делото няма да е при закрити врата, ще бъде назначен резервен съдебен заседател, но няма да бъде назначаван резервен съдия. За следващото заседание на 17 януари ще бъдат призовани и свидетели, след като вече почти година Специализираният съд не може да даде ход по същество.  “Делото тръгна днес, няма проблеми. Всички са редовно призовани, конституирани са като страни, затова няма пречки делото да не се гледа. Оттук нататък зависи от свидетелите, от доказателствата по делото как ще бъдат представяни, как ще бъдат изслушвани вещите лица и разпитани свидетелите, голяма част от тях са израелски граждани. Има и български граждани, които не са от София и не живеят в София”, отбеляза адвокат Красимира Михайловска.  Тя подчерта, че само български свидетели са призовани по делото за 17-и и обясни, че са хора, които са присъствали на летището, били са там по време на инцидента. Михайловска ще представлява и семейството на загиналия български шофьор Мустафа Кьосев заедно с израелските граждани.  БГНЕС припомня, че на 18 юли 2012 година автобус с израелски туристи, които току що бяха кацнали на летище \"Сарафово\" в Бургас, за да прекарат отпуската си в нашите черноморски курорти, стана мишена на терористична атака. При кървавата баня загинаха петима израелски граждани, шофьорът на автобуса, български гражданин, и извършителят на атентата. При инцидента бяха ранени 38 души.  В средата на юли 2016 г. обвинителният акт за терористичния атентат бе внесен в Специализирания съд. Подсъдими по него са Мелиад Фарах - ливанец с австралийски паспорт и Хасан Ел Хадж Хасан - с канадско и ливанско гражданство. Те са обвинени в помагачество към тероризъм. Двамата обвиняеми са обявени за международно издирване в ШИС по канала на Интерпол с червена бюлетина.  ", "date": "2017.12.19", "title": "Делото за атентата в Сарафово тръгна, насрочиха го за 17 януари "}
{"url": "http://epicenter.bg/article/Tsatsarov--Maykata-na-udushenoto-dete-e-obvinena--no-ne-za-ubiystvo/143346/3/0", "text": "Майката на 8-годишната Дамла Муса - Садет Муса е задържана и й е повдигнато обвинение, но не за убийство, а за това, че е оставила детето си без надзор. Това заяви пред журналисти в Кърджали главният прокурор Сотир Цацаров, след като се срещна с окръжния прокурор Желязко Стефанов и наблюдаващия прокурор по случая, цитиран от    Тялото на първокласничката бе намерено в неделя сутринта около 7.30 ч. в семейното жилище в Момчилград от майка й Садет, която се връщала от нощна смяна във фабрика край Кърджали. Жената намерила детето си мъртво, а главата му била облепена с тиксо. Дамла е била сама в апартамента, тъй като баща й работи в Белгия, брат й в Истанбул, а бабата била заминала в Турция при болни близки.   Главният прокурор съобщи още, че 8-годишната Дамла е била задушена чрез притискане, след което главата й е била омотана с тиксо. Смъртта е настъпила в сутрешните часове.   \"Всички други подробности ще станат ясни, когато експертизата бъде направена в писмен вид. По нея работят трима лекари - двама от Пловдив и един от Кърджали. Назначена е също така комплексна ДНК, дактилоскопска и техническа експертиза. Тя ще даде заключение за следи по тиксото, както и върху други веществени доказателства. Очакваме до довечера или най-късно до утре сутринта тя да бъде готова\", допълни Сотир Цацаров.   По думите му, още две експертизи ще бъдат назначени - едната съдебно-психиатрична, а другата съдебно-техническа - на компютър и мобилни телефони, която ще бъде направена в София до 48 часа.   \"В момента в апартамента се извършва допълнителен оглед, а след него ще се извърши следствен експеримент с участието на майката. Целта е да разкрием убиеца в съкратен срок. Работим със сравнително стеснен кръг от заподозрени. На майката не е повдигнато обвинение за убийство. Няма други задържани освен нея\", каза още Цацаров.   Главният прокурор съобщи, че координацията по разследването ще бъде поета от началника на отдел \"Убийства\" в Главна дирекция \"Национална полиция\", който ще пристигне в Кърджали до края на деня.  ", "date": "2017.12.19", "title": "Цацаров: Майката на удушеното дете е обвинена, но не за убийство"}
{"url": "http://epicenter.bg/article/Politsaite-prodalzhavat-s-protestite-na-22-dekemvri-/143351/3/0", "text": "Исканията, заради, които синдикалните организации в МВР са в състояние на протест не са изпълнени, съобщиха от Синдикалната федерация на служителите в МВР.  Следвайки обявената през месец юни 2017 г. програма, СФСМВР продължава протестните си действия на 22 декември 2017 г. – професионалния празник на служителите в ГД “Гранична полиция“, които ще са концентрирани около граничните контролно-пропусквателни пунктове.  В 11.00 часа началото на протеста ще бъде поставено от членовете на СФСМВР на ГКПП „Станке Лисичково“, ГКПП „Стрезимировци“ и пред РДГП „Елхово“.  В 11.30 часа ще започнат протестите на ГКПП „Кулата“ и ГКПП „Илинден“.  В 12.00 часа ще е началото на протестите на ГКПП „Дуранкулак“, в град Русе на пл. \"Свобода\" и в град Сливен пред РУ – Сливен.  Протестният маратон на 22 декември 2017 г. ще бъде закрит в 18.30 часа в град Варна на площада между \"Транспортна болница\" и Митница - Варна.  ", "date": "2017.12.19", "title": "Полицаите продължават с протестите на 22 декември "}
{"url": "http://epicenter.bg/article/Boyko-Borisov--Nadyavam-se-Velikobritaniya-da-se-varne-v-ES/143294/2/0", "text": "  Надявам се Великобритания да се върне в ЕС. Това каза в свое изявление в Министерския съвет министър-председателят Бойко Борисов след среща с главния преговарящ за излизането на Великобритания от ЕС Мишел Барние, предаде репортер на Агенция „Фокус“.   „Имаме и много британци, които вече са в България. Трябва да се спазват правилата на общия пазар. Надявам се в няколко сфери също да се намери баланс не само като един от основните членове в НАТО Великобритания, това е и във военното сътрудничество и сферата на сигурността. Специалните служби трябва да работят в пълна координация с тези на Великобритания. Този Брекзит ще бъде труден, защото имаме план и рамка, но политическата декларация трябва да се подготви през тези 6 месеца, така че всеки един детайл да бъде решен в този период, а не когато започне самото излизане на Великобритания“, заяви Борисов. По думите му с новия програмен период започват усилено да работят по европейския бюджет.   „По 10 млрд. евро на година нетно ще липсват в бюджета на ЕК. Трябва да положим огромни усилия. Мишел Барние е на наша страна за кохезионната политика. На последния съвет много се говори да имаме общ фонд по темите: миграция, общата европейска отбрана, селскостопанска политика, кохезия. Но 10 млрд. евро липсват и трябва много внимателно и прецизно да се разпределят парите“, каза още Бойко Борисов.   През март ще започнем разговори с британците за бъдещите ни връзки. Това каза в свое изявление в Министерския съвет главният преговарящ за излизането на Великобритания от ЕС Мишел Барние след среща с министър-председателя Бойко Борисов.   „По време на тези преговори, които започнаха през юни, българското председателство след това на Испания ще бъде изключително важно. Сложихме край на първия етап от преговорите. Споразумяхме се с Обединеното кралство върху условията на разделянето ни. Една от темите засяга България – темата за положението на гражданите, които живеят и работят във Великобритания. Съвместно с британците постигнахме споразумение, което ще се превърне в договор, за да може ясно и категорично да бъдат гарантирани правата на всички тези граждани. Всички тези граждани ще разполагат с права, които ще бъдат гарантирани пожизнено. Успяхме да го постигнем по време на преговорите с британците“, заяви Барние. По думите му са говорили и за европейския бюджет от 2014-2020 г. „Въз основа на това споразумение трябва да подпишем през октомври договора за напускане, трябва да решим какъв ще е преходния период. През март ще започнем разговори с британците за бъдещите ни връзки. Заедно с британците трябва да търгуваме, но при добри условия. Трябва да се развива сътрудничеството в областта на въздухоплаването, правораздаването и стабилността на нашия континент. Благодаря на Бойко Борисов за поетия ангажимент. Мисля, че България е добре подготвена. Основна тема в дневния ред ще бъде продължаването на преговорите с Обединеното кралство“, каза още той.       ", "date": "2017.12.19", "title": "Бойко Борисов: Надявам се Великобритания да се върне в ЕС"}
{"url": "http://epicenter.bg/article/Borisov--Ako-Brekzit-ne-se-provede-pravilno--shte-ima-shteti-za-miliardi-ili-choveshki-sadbi-na-krastopat/143298/2/0", "text": "Ако не се проведе с правилни стъпки този Брекзит, можем да имаме щети за милиарди или човешки съдби на кръстопът. Това каза в свое изявление в Министерския съвет министър-председателят Бойко Борисов след среща с главния преговарящ за излизането на Великобритания от ЕС Мишел Барние, предаде репортер на Агенция „Фокус“.   „Надявам се през следващите 6 месеца да бъдем добър тандем и да постигнем максимума при преговорите за Брекзит. С Тереза Мей само преди няколко дни разговаряхме за гарантирането на правата на българите, които са там пожизнено – до края на живота им. След периода, когато настъпи развода, ще договарям следващите условия, които сега не бихме могли да говорим по простата причина, че не знаем параметрите след Брекзит.   Към момента българските граждани във Великобритания трябва да знаят, че сме се разбрали за техните права да бъдат изцяло защитени“, заяви Борисов. По думите му социалният, финансовият, икономическият залог е много голям и за Европа, и за Великобритания.   „Ако не се проведе с правилни стъпки този Брекзит, можем да имаме за милиарди щети или човешки съдби, които да бъдат поставени на кръстопът. Червена линия, от която не трябва да се мърда – спазването на правилата на общия пазар. Този общ пазар е правен включително и от Великобритания преди 40 години и правилата трябва да се спазват. Надявам се в няколко сфери също да се намери баланс“, допълни премиерът. Според него специалните служби трябва да работят в пълна координация с тези на Великобритания по линия на тероризъм, миграция, пране на пари. „Надявам се Великобритания да се върне в ЕС, защото е най-добре, когато се види един труден развод, накрая да преценят и двете страни, че е по-хубаво да се съберат отново. Но това е само оптимизъм“, каза още Бойко Борисов.   Правата на гражданите, избрали да живеят във Великобритания или в България ще са гарантирани пожизнено. Това заяви от своя страна главният преговарящ за излизането на Великобритания от ЕС Мишел Барние след среща с министър-председателя Бойко Борисов.   „Няколко дни преди началото на българското председателство имах възможност да се срещна и с депутати от българското Народно събрание, както и с представители на синдикатите. Ще мога да се срещна и с представители на работодателите по време на тази обществена дискусия, която решихме да проведем навсякъде в ЕС. Това е дискусия върху залога на напускането на Обединеното кралство на ЕС и прилагането на практика на това решение. Миналият петък за мен беше чест да участвам на заседанието на държавните глави на ЕС. Българският министър-председател Бойко Борисов присъстваше. Сложихме край на първия етап от преговорите. Споразумяхме се с Обединеното кралство върху условията на разделянето ни“, заяви Барние.   По думите му една от темите засяга България и това е тема, която българският министър-председател няколкократно е засягал по време на изминалите граждани.   „Това е темата за положението на българските граждани, които живеят и работят в Обединеното кралство. Те са десетки хиляди, но в същото време има и британски граждани, които са решили да живеят в България. Съвместно с британците постигнахме споразумение, което ще се превърне в договор за напускане на Обединеното кралство, за да може ясно и категорично да бъдат гарантирани правата на всички тези граждани. Правото им да пребивават в Обединеното кралство, да получават социални услуги, преносимост на социалните права, когато се върнат в родината си, правото на обединение на семейството“, допълни той. Според него всички тези граждани ще разполагат с права, които ще бъдат гарантирани пожизнено.   „Говоря за гражданите, които днес са направили избора да живеят в Обединеното кралство или за британците, които са решили да живеят в България. Този резултат е изключително важен. Успяхме да го постигнем по време на преговорите с британците и при 100-процентово съгласие на всички членове на ЕС“, каза още Мишел Барние.   Тъй като Великобритания избра да напусне ЕС, трябва да намерим средство за сътрудничество в областта на отбраната, сигурността и борбата с тероризма, допълни Барние.   „След като Обединеното кралство окончателно напусне ЕС, ще започнем преговорите по преходния период през февруари и малко по-късно през март ще започнем разговор с британците върху бъдещите ни връзки. При тези бъдещи връзки се засяга и темата за икономиката, за търговията и споразумението на свободна търговия“, заяви Барние. По думите му то трябва да бъде възможно най-амбициозно, да спазва правилата на вътрешния пазар, целостта му.   „Тъй като Обединеното кралство избра да напусне ЕС, ние трябва да намерим средство за сътрудничество в областта на отбраната, сигурността и на борбата с тероризма. Това са теми от общ интерес, по които ще работим през следващите месеци, за да можем да изградим това бъдещо ново партньорство в Обединеното кралство“, каза още Мишел Барние.  ", "date": "2017.12.19", "title": "Борисов: Ако Брекзит не се проведе правилно, ще има щети за милиарди или човешки съдби на кръстопът"}
{"url": "http://epicenter.bg/article/Pravitelstvoto-otpuska-15-mln--lv--dopalnitelno-za-BAN-/143310/2/0", "text": "15 млн. лв. допълнително ще бъдат предоставени на МОН за 2018 г. Това обяви министърът на образованието и науката Красимир Вълчев на брифинг в Министерския съвет след среща на ръководството на БАН с премиера Бойко Борисов, предаде репортер на Агенция \"Фокус\".  В четвъртък свиквам Общото събрание на БАН, на което ще докладваме постигнатите днес резултати. Това каза на брифинг в Министерския съвет председателят на Общото събрание на БАН Евелина Славчева след срещата. „Имам увереност, че Общото събрание ще гласува прекратяване на протеста и сваляне на черните знамена, което за нас също беше неприятно в предпразничните дни те да стоят на нашите фасади“, подчерта Славчева.  „Много приятно изненадани сме от бързата реакция на премиера и с посредничеството на министър Вълчев се получи един много добронамерен и полезен разговор. Изложихме нашите проблеми, споделихме тревогите на БАН. Мога да кажа, че получихме едно разбиране и загриженост. Точките, които сме набелязали, за да се стабилизира БАН и да се засили нейната дейност по проекти и тематики в полза на обществото, нас ни удовлетворява. Постигнахме договореност, че този диалог ще продължи“, заяви Славчева.  Председателят на БАН акад. Юлиан Ревалски също благодари на Бойко Борисов, че макар и да е зает, е намерил време да говорят доста просторно върху проблемите на БАН.  „Съзнаваме чувствителността на българското общество и институциите в лицето на МС и НС, че публичните средства, които се отделят за научни изследвания, трябва да бъдат разпределяни по ясен и прозрачен начин и на базата на постигнати резултати. Заявихме нашата готовност да продължим активната си роля в проектната дейност. Мисля, че това е една изключително добра новина в навечерието на Коледа за БАН и за нейните членове. Основната ни тревога е запазването на научния потенциал на БАН и особено на привличането и задържането на млади хора. Тази новина днес е една първа стъпка в тази насока. Тя е чудесна и се надявам, че колегите ни от БАН ще я оценят високо“, каза още той.  ", "date": "2017.12.19", "title": "Правителството отпуска 15 млн. лв. допълнително за БАН "}
{"url": "http://epicenter.bg/article/Dogan-s-politichesko-poslanie-v-chetvartak-pred-170-ot-elita-na-DPS-/143345/2/0", "text": "В навечерието на Коледа Ахмед Доган по традиция събира елита на ДПС на вечеря за предстоящите празници.    Всички очакват политическото послание на почетния председател на ДПС.  По информация на Епицентър.бг  Отдавна той обмисля тезите си, които ще представи в четвъртък. Част от актива на ДПС смятат, че сред акцентите в словото на лидера им ще бъдат както посланията за „политиката на демонтиране на управляващата коалиция с националистически формации“, така и курсът на партията след „подадената ръка от управляващата Партия на справедливостта и развитието в Турция“.  Можем да очакваме в речта на Доган отношение към новите политически реалности и ролята на България в тях.   Преди две години на същата предколедна сбирка тогавашният председател на ДПС Лютви Местан бе разжалван. Уплахът му беше толкова голям, че веднага след това той потърси убежище в посолството на Анкара в София. Впоследствие Местан стартира неуспешния си политически проект ДОСТ, който въпреки щедрото финансиране и организираното гласуване в Турция, не можа да прескочи 4-процентната бариера за влизане в парламента на последните избори.     \" \", заяви Доган на 16 март т.г., десет дни преди изборите.   Тогава той се обърна и към националистическите формации. \"   Преди две години на коледното тържество Ахмед Доган призова присъстващите да отправят заедно с него обща молитва към Новата година: ", "date": "2017.12.19", "title": "Доган с политическо послание в четвъртък пред 170 от елита на ДПС "}
{"url": "http://epicenter.bg/article/Tsvetanov--Obshtina-Nova-Zagora-zapochva-da-pridobiva-evropeyski-oblik-/143347/2/98", "text": "Когато има стабилност в държавата и взаимодействие между институциите, и когато се намали политическото противопоставяне, страната ни може да бъде по-ефективна и да се възползва от европейската подкрепа. Това заяви при посещението си днес в Нова Загора председателят на парламентарната Комисия по вътрешна сигурност и обществен ред и председател на ПГ на ГЕРБ Цветан Цветанов, съобщиха от пресцентъра на партията.  В рамките на своята визита в Нова Загора Цветанов участва в откриването на обновената сграда на РУ „Полиция“ в града. На събитието присъстваха още зам.-министърът на регионалното развитие Деница Николова, зам. - министърът на вътрешните работи Красимир Ципов, депутатът от ГЕРБ-Сливен Галя Захариева, директорът на ОД на МВР-Сливен ст.комисар Димитър Величков, началникът на РУ „Полиция“ в Нова Загора Стефан Борисов.  „С общите усилия, които полагат местната и изпълнителната власт, и с подкрепата на европейската солидарност, в Нова Загора бе открит поредният ремонтиран обект. С откриването на обновената сграда на полицейското управление в Нова Загора общината се преобразява и придобива европейски облик. Убеден съм, че с подобен подход и добър екип, какъвто е изграден в Нова Загора, общината действително има възможност да се възползва от Оперативната програма и нещата да се случват“, коментира Цветанов пред събралите се хора.   Председателят на ПГ на ГЕРБ съобщи още, че предстои основен ремонт и на сградата на пожарната в Нова Загора.  „Той ще бъде финансиран по същия европейски проект на общината, като средствата ще възлизат на около 200 хил. лв. Сградата на пожарната, подобно на тази на полицията, също не е виждала ремонти от повече от 30 години насам“, уточни Цветанов. Той каза още, че в Нова Загора до момента са санирани 11 многофамилни жилищни сгради по Програма за енергийна ефективност. „Поздравявам кмета Николай Грозев, екипа му и депутатите от региона за добрата работа и ежедневния контакт, за да не се прекъсва връзката между изпълнителната, законодателната и местната власт“, заяви председателят на Комисията по вътрешна сигурност и обществен ред в Народното събрание.  Сградата на Районното управление на МВР в Нова Загора бе изцяло обновена по проект на община Нова Загора по ОП \"Региони в растеж\" 2014-2020 г. Строителните дейности са в размер на 336 076,08 лева, като безвъзмездната финансова помощ е 325 748,29 лева. Община Нова Загора участва със собствени средства в размер на 10 327,79 лева. Направена е хидро- и топлоизолация на обекта, подменена е дограмата, извършени са и други подобрения. На свой ред кметът на Нова Загора Николай Грозев честити на служителите на реда новата придобивка.  ", "date": "2017.12.19", "title": "Цветанов: Община Нова Загора започва да придобива европейски облик "}
{"url": "http://epicenter.bg/article/Prokuraturata-razsledva-skoka-v-tsenata-na-vodata-/143350/2/0", "text": "Върховната административна прокуратура (ВАП) се самосезира и извършва проверка на законосъобразността на решението на Комисията за енергийно и водно регулиране от 30 ноември, с което се одобрява бизнес планът на „Водоснабдяване и канализация” АД за Бургас, Ямбол и Враца, съобщиха от държавното обвинение.  Освен това се проверява и друго решение на регулатора от 15 декември за цените на ВиК услугите през 2018 г.  На фона на протести и критика от страна на опозицията, КЕВР одобри скок на водата в общо 14 области. Ямбол и Враца се оказаха с най-голямо увеличение – съответно 20% до 2,79 лв. за кубик и 13% до 3,09 лв. за кубик.  Мотивът е повишаване на качеството на предлаганата услуга.  По-рано днес омбудсманът Мая Манолова обяви, че ще прати новите цени на водата на прокурор, припомня бТВ. От съобщението на ВАП става ясно, че началникът на административната прокуратура Ася Петрова е провела среща с обществения защитник именно по темата със законосъобразността на цените.  Проверката продължава.  ", "date": "2017.12.19", "title": "Прокуратурата разследва скока в цената на водата "}
{"url": "http://epicenter.bg/article/Tsvetanov--Podkrepyame-otmyana-na-moratoriuma-za-lekarstvata--ako-ima-palen-politicheski-konsensus/143353/2/0", "text": "Председателят на ПГ на ГЕРБ и зам.-председател на партията Цветан Цветанов обяви във Фейсбук, че управляващите са готови да гласуват за отмяна на мораториума върху лекарствата, ако на Председателски съвет утре всички парламентарни групи и председателите им са \"За\". Това стана, след като лидерът на БСП Корнелия Нинова обяви, че е разговаряла с премиера Бойко Борисов и му е предложила парламентът спешно да промени закона за бюджета на НЗОК.   ", "date": "2017.12.19", "title": "Цветанов: Подкрепяме отмяна на мораториума за лекарствата, ако има пълен политически консенсус"}
{"url": "http://epicenter.bg/article/11-dni-vakantsiya-za-uchenitsite-po-Koleda-i-Nova-godina-/143356/2/0", "text": "Единадесет дни ще почиват учениците от 1-и до 12-и клас по коледните и новогодишните празници.  Ваканцията започва от 23 декември 2017 г. и ще продължи до 2 януари 2018 г., включително. Това съобщи пресцентърът на Министерството на образованието и науката.  Учениците ще се върнат в класните стаи на 3 януари, сряда, като ще учат по програмата за съответния ден и в посочената от училището смяна.  Следващата ваканция ще бъде от четири дни между края на първия и началото на втория учебен срок - от 3 до 6 февруари 2018 г., включително.  Вторият срок започва на 7 февруари, сряда.  ", "date": "2017.12.19", "title": "11 дни ваканция за учениците по Коледа и Нова година "}
{"url": "http://epicenter.bg/article/17-mladezhi-poluchiha-pomosht-po-3022-leva-po-initsiativata-na-prezidenta--Podkrepi-edna-mechta-quot-/143358/2/0", "text": "17 младежи получиха еднократна финансова помощ в размер на 3022 лева по инициативата на президента „Подкрепи една мечта“. Право да получат еднократна финансова помощ по инициативата имат младежите в неравностойно положение, които продължават образованието си във висши училища или колежи. Тази година, в резултат на промяната на правилата, студентите получиха по-висока еднократна стипендия, съобщиха от прессекретариата на държавния глава.  По време на дарителската кампания беше събрана сумата от 62 730 лева, която е най-голямата събирана до момента. От тях 11 344 лева бяха изразходвани за финансиране на абитуриентския бал. Остатъкът от 51 386 лева беше разпределен във вид на еднократна финансова помощ за младежите, които са приети във висши училища. По-голямата част от тях са избрали технически и икономически специалности за своето университетско образование. Трима студенти потвърждават тенденцията деца, израснали в домове, да избират обучение в специалността „Социални дейности“.  Работата по президентската инициатива „Подкрепи една мечта“ обединява усилията на Министерството на труда и социалната политика, Министерството на образованието и науката, Министерството на младежта и спорта, Държавната агенция за закрила на детето, Агенцията за социално подпомагане и Агенцията по заетостта. Инициативата обхваща младежите от специализирани институции през последните две години на средното им образование. Експерти от Бюрата по труда по места ги консултират за бъдещата им професионална реализация и насърчават мотивацията им за продължаване на образованието.  Сред предизвикателствата към партньорските институции за развитие на инициативата „Подкрепи една мечта“ са дейности в подкрепа на изграждане на по-добри социални умения на младежите в неравностойно положение.   ", "date": "2017.12.19", "title": "17 младежи получиха помощ по 3022 лева по инициативата на президента „Подкрепи една мечта\""}
{"url": "http://epicenter.bg/article/Nikola-Filchev-razkri-edna-ot-taynite-na-prehoda--Petar-Stoyanov-me-pomoli-da-priema-Prokopov/143363/2/0", "text": "Петър Стоянов ме помоли да приема Прокопов (б.а. Иво Прокопиев), когато бях главен прокурор. Какво искаше този човек, да ме включи на заплата и да не съм главният прокурор на България, а главният прокурор на Прокопов. Това разкритие направи пред Канал 3 Никола Филчев, главен прокурор на България в периода 1999-2006 година, на въпрос за запорираното имущество на обвиняемия олигарх Иво Прокопиев.  Какъв е тоя Прокопов - един гризач от Разград, каза бившият обвинител № 1.   \"С Росен Плевнелиев какво общо има Прокопов? Пият си ракията заедно в Гърция, но да кажат какво друго ги свързва\", призова още бившият главен прокурор.    \"Какво са 200 милиона за Прокопов? Бълха го ухапала за неговите милиарди, които има. И какво прави тогава, тича при премиера Борисов, но удари на камък. Какъв е този Прокопов, та да поставя условия\", попита Никола Филчев.     \"И прокуратурата, и КОНПИ трябва да бъдат поздравени. Кой е този Прокопов? Днес да притежава милиарди, да рекетира президенти и да поставя условия на министър-председателя. Учудвам се, че толкова малка охрана има, след като умори толкова хора. Колко хора са умрели от рак в резултат на дейностите на негови предприятия с отровни материали\", отсече бившият главен прокурор.   \"Прокопиев отдавна трябваше да е в затвора. Моят съвет е да върне всички пари, които взе от държавата, и сам да влезе в затвора\", категоричен е Никола Филчев.   Той разкри, че в началото на неговата кариера като главен прокурор тогавашният премиер Иван Костов е искал да го купи, а след като е получил отказ, започнал да пуска компромати. \"Костов раздаде на 10 души цялото състояние на България. Големите пари от тези сделки отиваха към дъщеря му в Италия\", каза още Никола Филчев.         : Източването на банките, което стана през периода 93-та и 96-та година, източиха се 7 милиарда, тогава немски марки. С тези пари всъщност бяха закупени след това материалните активи на държавата – приватизацията се случи с тях. Източването на банките е приватизация на финансовия капитал, а след това материалните активи - заводи, фабрики и други, бяха закупени с тези откраднати пари.   - Има връзка, безусловно има връзка. Парите, с които бяха купени на безценица държавните предприятия, заводи и фабрики, са именно тези пари – от банките. Откраднатите от банките пари.   - В такива случаи сме склонни да се ориентираме към една или друга партия. Трудно е да се каже, че всички политически сили у нас са изпълнявали единен сценарий, но за мен това е интерес на соросоидите. Тези, които идваха да ни дават акъл.   - Те го направиха. Техни са съветите.    - На народа му казваха – демокрация, свобода, плурализъм, многопартийна система, ще може да пътува свободно. Това е хубаво, даже много хубаво и е политическата страна. Но преходът има и икономическа основа и тя се изразява в това, че държавното имущество стана частно. То беше разпределено несправедливо, по престъпен начин между стотина души. Така днес се създаде този олигархичен кръг. Те от своя страна, днес те придобиха държавното имущество и са не само собственици, но успяват да влияят и върху държавата и политическите решения.   - Решението е на външни сили, а ние изпълняваме. Малка страна сме и това ни е съдбата - да изпълняваме.   - Западна Европа и САЩ. Това са външните сили. Там от компютрите решават. България какво има? Има хубави жени – значи ще ги превърне в обслужващ персонал, мъжете също и това е. И то така и стана. Вие всеки ден се сблъсквате с тази агресия, с тази несправедливост, заплатите са ниски, пенсиите също, здравеопазването е в тежко поожение, образованието също. На практика в България 1/3 я няма вече. Бяхме 9 милиона, сега сме 6. Къде са тези 3 милиона? Най-хубавото – цветът, младите, хубавите, силните, умните – бъдещето на този народ го няма.      Искаха просто да бъде смачкана България. . И това става от компютрите. Да не говорим, че България традиционно се смята и естествено, за русофилска страна, защото 80% от хората са русофили. Това само е достатъчно страната да бъде ударена, за да се ограничи влиянието на Русия. Ние сме част от една геополитическа битка на големите и нашето място е определено от по-силния. Който е бил по-силен през 90-те години, при разпадането на Съветския съюз, когато светът стана еднополюсен, той реши и съдбата на България.   - Всички чакаха да получат покана. Представете си, да Ви поканят на някой прием в посолство, значи сте оценен там – горе, където трябва. Това е ясно на грамотните хора и не е темата на разговора.   На практика цялата икономика беше ликвидирана. Държавата продаде имущество на стйност над 30 милиарда на цена от... 3 милиарда.   - Обяснението е, че приятелите на управляващите тогава, кръгът около Иван Костов, трябваше да забогатее и да се награби. Това е обяснението. Той няма какво друго да обясни. Лъже, бе! Всичко е просто. Ням да каже \"окрадохме държавата, ликвидирахме държавата\". Добре де, как може да се окраде държавата, ако наистина говорим за едни фалирали предприятия?   - Не съм стигнал дотам - да общувам с историята.    Можете да си представите, по психологията на тези хора, как той ще съди, как един костовистки съд ще съди?! Ако става дума за премиера Иван Костов, защото все ме питат защо не съм го дал на съд. Първо премиер лесно не се дава на съд – той нищо не подписва. Решенията се вземат колективно от Министерския съвет. Най-важните решения се вземат от Парламента. Ако става дума за дадени приватизационни сделки, винаги има решение на цялото правителство. Следователно, не може да се търси лична отговорност на премиера. Когато поискахме документите – Министерството на транспорта каза питайте Министерството на финансите, те пък казаха - Агенцията по приватизацията, тя пак ни върна обратно. Подават си топката и документите не могат да се намерят. \"Кремиковци\" – продаден за 1 лев, но няколко години след това купувачът продаде 60% от Комбината за 600 милиона. Следователно 100% колко са – 1 милиард. Това е. Цената на \"Кремиковци\" е 1 милиард. Абе от шлаката, от това, което се събира най-отгоре, мръсната пяна, сгурията, само от това някои момчета станаха мултимилионери.     - Нещата в България винаги са зависели отвън. Какво ще каже една или друга Велика сила. Що се отнася до това дали само при Иван Костов беше приватизацията – не. Първо, той, като дойде, промени законите, а на прокуратурата отне възможността да иска разваляне на една сделка, която уврежда интересите на държавата. Съдът ще реши. Например – банкерите. Дадохме ги на съд за източването на банките – 7 милиарда народни пари. Веднага лобито им в парламента, като дойде правителството на Симеон Сакскобургготски, промени Наказателния кодекс и отмени разпоредбата на чл. 220, ал. 3 от НК, която предвиждаше отговорност за отпускане на необезпечени кредити. В резултат на това обвиненията на прокуратурата пред съда увиснаха, те останаха без правно основание. Делата се върнаха от съда в прокуратурата. Някои научни работници обаче, в това число и асистентът тогава Борис Велчев, дадоха писмено становище, че това обвинение не било прецизно. Професорът, който с него също даде подобно становище, преди да почине ми се извини. Каза, че за 200 лева е дал това, което са му поискали. Тези становища са дадени за пари и съдиите, срещу същите пари, приеха становището им и оправдаха банкерите. Второ – продажбата на БТК – всички скачате защо не съм спрял сделката. А я спрях. Дойде премиерът Симеон Сакскобургготски да говори с мен и ме пита – може ли всеки прокурор, чух, че е спряна. Казах му – да, и аз така чух. След един месец какво стана – внесоха закон в НС и отнеха правото на прокуратурата да спира такива сделки. Така нашето постановление, което отказах да отменя, остана без законово основание. БТК струваше до 1.5 милиарда. Те я продадоха за 200 милиоа евро, до голяма степен на себе си със свързани лица. И ето почерпи ме премиерът с лукчета, на пръв поглед небрежен разговор, не се почерпих с лукчетата, но...това е премиер, зад него е цялата държава, правителството, парламентът и президентът, често. Аз питам, къде са тези хора, моралните съдници, които не поставят въпроса?!  Сума време съм загубил да запазя следствието и прокуратурата, да им вдъхна живот, да си вършат работата и да спазват закона.   Такива специални прокурори са пак такива соросоидни измишльотини на една групичка там – Съюза на съдиите – някаква Куцкова. Измислят си.    ", "date": "2017.12.19", "title": "Скандал! Никола Филчев разкрива тайните на прехода: Петър Стоянов ме помоли да приема Прокопов..."}
