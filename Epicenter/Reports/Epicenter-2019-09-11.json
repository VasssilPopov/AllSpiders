{"url": "http://epicenter.bg/article/Korneliya-Ninova--Spechelvaneto-na-izborite-v-Sofiya-e-chast-ot-promyanata-na-tsyala-Balgariya/192515/2/0", "text": "Бих поставила така въпроса – в каква степен бъдещият кандидат ще припознае нашата платформа, ще поеме конкретни анжажименти и ще ги изпълняваме заедно. Спечелването на София може да бъде част от пътя за промяна на цяла България.Възможно е- нека да се сте Ние сме пред местни избори, с което затваряме един цикъл от нашата политическа дейност, който се изразява  в президентски, парламентарни, европейски избори и сега - местни. За тези години ние имаме безапелационно спечелени президентски избори, удвоихме резултата на парламентарните избори, единствената партия сме, която увеличи резултата си на Европейски избори и като подкрепа, и като брой европейски депутати. Ако гледаме тези процеси в тенденция, БСП за тези години расте като доверие в българското общество. И обратно –нашият политически опонент за тези години, ако следите резултатите спрямо предходните избори, ще видите, че върви надолу. При това, в тези години работихме в изключително сложна и трудна ситуация. Още в първия момент, в който заявихме, че искаме да демонтираме паралелната държава, да се борим със статуквото и задкулисието, цялото това задкулисие с цялата си финансова и медийно мощ се изправи срещу нас и това не спря 3 години. Беше ни изключително трудно, не успяхме след президентските избори да наложим победа на БСП и алтернатива на парламентарните и европейските. Тоест - не успяхме през национални избори да го направим. Мисля, че е времето да го направим чрез местни. Очевидно голямата промяна ще дойде отдолу. Ние я започнахме през 2016 година, сега трябва да я продължим  и затвърдим на местните избори, което е абсолютно възможно. На Европейските избори ние сме първа политическа сила в 60 общини, при положение, че имаме 30 кмета. В 120 общини бихме били на балотаж, ако имаше такъв. Това показва възможности на местните избори, които са още по-значими за всички ни – имаме огромен шанс този резултат да го затвърдим и увеличим. На национално равнище си поставихме за цел удвояване  на кметовете и увеличение на  общинските съветни с 30 процента – абсолютно възможна цел.. Какво ни трябва за да го направим – идеи, силни личности, които да олицетворяват тези идеи, както и много работа в екип. Само ние имаме платформа и на национално равнище, и местни платформи – „Визии” за всеки град и за всяка община. В това сме първенци, за съжаление сме единствени.Никой не говори за идеи за управление на общините. Силните личности ще ги изберете вие за София. Мисля, че партията в тази кампания проявява изключителна мъдрост и единство за издигане на такива кандидати, но ние всички – и кметове, общински съветници, НС и парламентарна група,  трябва да работим в екип. Кампанията съвпада с най-активния политически сезон в България- приемането на бюджета и съпътстващите го закони. От парламентарната група ще имате пълна подкрепа, за онези политики, коит , за да станат общински, е нужна държавна политика. Парламентарата група ще внесе закон за местно самоуправление и местна администрация с реална децентрализация, с оставяне на част от данъците, събрани от общините там, за да ги ползват техните граждани. С нов здравен модел, който поставя съвсем нова рамка към общинското здравеопазване, със закон за публичните предприятия – държавни, общински, което ще даде възможност да се развие на място политиката, за това комуналните услуги да се изпълняват от общински дружества, а не да се дават на концесия. Със закон за възрастните хора, който ще даде възможност да се говори за социалните услуги, за социалните домове за възрастни по общините и т.н. Това ще бъде наша държавна политика през цялата кампания. Започнаха вече да внушават на хората – „нека парламентът да не се използва за политиканстване по време на кампанията”. Парламентът е място за политика и за нищо друго. Ние ще го използваме във всичките му законови и политически форми, за да покажем една общност, екипност  и посредователна политика на Българската социалистическа партия по тези въпроси. Спечелването на избори не може и не трябва да бъде наша цел. Това е средство за постигане на истинската цел,  а тя е да променим модела на управление на страната и в частност - модела на управление в София. Победата в София по всички прогнози, проучвания, настроения, е  възможна и зависи от тези неща, които ви казах – идеите, личностите и екипната работа. Вие ще изберете кандидата за кмет, когото ще подкрепим, вие ще подредите листата. Личното ми мнение  - човек с голямо доверие, който е уважаван от БСП , но може да събере и допълнителна подкрепа извън нас, с ясни ангажименти към софиянци и с нашата сила като партия и екип, може да бъде успешен модел за спечелване на София и промяна на София. Личността е много важно нещо – но аз бих искала бъдещият кандидат да отговори на въпроси и да поеме ангажименти, защото над всеки един от нас стои политиката на БСП. И те са  - ще се работи ли за  това - почистването да се възлага на общинско дружество, ще се въведе ли безплатно ползване на транспорта със зелен билет, ще има ли видеонаблюдение по спирки, детски градини и подлези. Ще има ли специален фонд за строителство на общински жилища и облекченото им осигуряване на бедни семейства, ще има ли стипендии за студенти и за учащи, например лекари, които да имат ангажименти за общинското здравеопазване в София, ще се поеме ли ангажиментът да не се увеличават местните данъци и такси, и да се преразгледа договорът за концесия със Софийска вода? Единството на идеи, личности и екип може да се постигне само ако се обединим около платформата. Бих поставила така въпроса – в каква степен бъдещият кандидат ще припознае нашата платформа, ще поеме конкретни анжажименти и ще ги изпълняваме заедно. Спечелването на София може да бъде част от пътя за промяна на цяла България.Възможно е-  нека да се стегнем и да го направим. ", "date": "2019.09.11", "title": "Корнелия Нинова: Спечелването на изборите в София е част от промяната на цяла  България"}
{"url": "http://epicenter.bg/article/Sotir-Tsatsarov-otiva-v-NS--dava-informatsiya-za-shpionskiya-skandal/192465/2/0", "text": "Главният прокурор Сотир Цацаров съобщи пред парламента, че    Главният прокурор  пристигна в Народното събрание по искане от партия \"Атака\".   Обвинител №1 даде информация пред народните представители относно шпионския скандал. По него бе обвнинен е председателят на НД \"Русофили\" Николай Малинов.   Вчера стана ясно, че бившият генерал от руското разузнаване и общественик Леонид Решетников е с 10-годишна забрана за влизане в България.   , каза главният прокурор пред парламента.  \"Девети, десети, такова е наказателното производство\", падчерта Цацаров във връзка с провеждането на процесуално-следствените действия точно на 9 септември.     \"И още нещо - мога да го кажа съвсем ясно - това не е атака срещу движение \"Русофили\".       В крайна сметка в случая става въпрос не за това на чии национални интереси служиш, а че увреждаш българските национални интереси\", допълни още Цацаров.    , категоричен бе Цацаров от парламентарната трибуна.  Действията по разследването на шпионския скандал продължават и към момента, увери Цацаров.    \"Ако съм закъснял, моля да бъда извинен. Темата на изслушването е такава, каквато ми е съобщена и такава, каквато съм разбрал от медиите. Влизам в движение и доколкото разбирам, темата за ислушването е свързана с осъществяваното от прокуратурата разследване за престъпление против републиката\", каза в началоно на изслушването си Цацаров от трибуната на НС.     \"По отношение на информацията, която може да ви бъде предоставена. Налица са две законови разпоредби, които я ограничават. Първата е разпоредбата на Закона за съдебната власт. По силата на Закона за съдебната власт и разпоредбата на чл. 74, т. 16, както и решението на Конституционния съд от 2017 г.  . Същевременно действа разпоредбата на чл. 98 от НПК, която изисква разрешение от наблюдаващия прокурор. Независимо от тези две разпоредби и съответно със стремежа и разбира се, задължението от моя страна - от една страна законът да не бъде нарушен, но от друга страна да бъде оказано необходимото уважение и правото на информираност на Народното събрание, ще ми позволите да представя пред вас възможните факти, които могат да бъдат представени\", започна експозето си Цацаров.    Главният прокурор посочи, че те ще са в границите на разрешеното от наблюдаващия прокурор.    Той поясни, че досъдебното производство е започнало на 3 юли тази година.     \"До настоящия момент извършените действия по разследването по това досъдебно производство, което се води в Специализираната прокуратура, са следните.   В хода на претърсването са иззети компютърни конфигурации и документи.  , допълни още Цацаров.    Той поясни, че са        каза главният прокурор.     \" . Ще го повтаря още веднъж - става дума за поставяне в услуга и получаване на финансови средства. Обвинението касае не чужда държава, а чужди организации.   допълни още Цацаров.   , каза още главният прокурор.     \"Ако позволите още веднъж, при цялото уважение към Народното събрание с оглед на всичко това, което се каза, би следвало да заявя и още нещо. Беше казано в публичното пространство, че това е преследване за идеи.   подчерта Цацаров..   На второ място, независимо от всичко онова, което е свързано в настоящата политическа обстановка, предстоящи местни избори и всичко друго.  или прочее. Не защитавам никого, нито обвинявам никого от политическите сили. Това, което ние правим, е да се опитаме да си вършим работата\", подчерта Цацаров.   КЪМ ПРЕЗИДЕНТА - НЕОСПОРИМИТЕ ФАКТИ СЕ ПРЕДСТАВЯТ В СЪДА   Главният прокурор изтъкна още, че е било направено искане да се представят неоспорими факти.   \"При цялото ми уважение към това искане и към автора на искането му по отношение на представянето на неоспорими факти, неоспорими факти се представят пред съд. Те не се представят пред други държавни органи. Не, защото тези органи трябва да бъдат омаловажавани и да не бъдат уважавани, а защото такава е Конституцията на страната. Ако има въпрос, пак в тези рамки, съм готов да отговарям\", изтъкна още Цацаров. ", "date": "2019.09.11", "title": "Цацаров пред парламента: Не преследваме русофили, защитаваме българската национална сигурност!"}
{"url": "http://epicenter.bg/article/Uchiteli-na-protest-sas-priziv--quot-Vreme-e-MON-da-pie-po-edna-studena-voda-quot--/192485/2/0", "text": "\"Време е МОН да пие по една студена вода\" - под това име е организирано събитие във Фейсбук, което е насрочено за първия учебен ден - 16 септември. Пред БНР Яна Шишкова, преподавател по китайски език и култура в 138 СУ в София, обясни, че това е израз на несъгласие с Постановление 100 на МС, което предвижда екипи от учители, полицаи, социални работници и представители на общините да обхождат по домовете учениците, който не са на училище в същия ден.  Тя уточни, че не атакуват това дали ежедневно, или през ден да се ходи по домовете на децата, а настояват за преразглеждане на това Постановление за екипите за приобщаващо образование.    \"Ние смятаме, че без наше съгласие и без никакво обсъждане е минало това Постановление и поради тази причина смятаме за редно то да бъде преразгледано с участието на тези, на които ще бъде вменена ролята да го изпълняват\", заяви Шишкова в предаването \"12+3\" по програма \"Хоризонт\".    Тя добави, чу това е извън длъжностната характеристика на учителите и извън всичко, което се съдържа в понятието учител.    \"Това е акция за привличане на вниманието\", каза още Шишкова.    \"Намираме опита да се внедри полицейска роля на учителите на България чрез проекта за ПМС100/08.06.2018 г. за недопустим. Намираме за крайно нередно да се обсъждат подобни важни политики през лятото, когато учителите и всички засегнати са в полагаем отпуск. Намираме това за вече залегнала практика от най-малко три години насам и желаем да изразим несъгласието си с начина, по който се взимат решения, касаещи целия български народ. Затова каним всички да занесем по бутилка вода пред МОН на 16.09.2019 г. в 16.00 часа, за да покажем, че от сега нататък, при всеки опит за вземане на важни решения на тъмно или чрез саботиране на реални обсъждания, ще доведе до пиене на студена вода на МОН и всички институции\", се казва в обръщението на учителите.  ", "date": "2019.09.11", "title": "Учители на протест с призив \"Време е МОН да пие по една студена вода\" в първия учебен ден"}
{"url": "http://epicenter.bg/article/Bivshiyat-evrodeputat-Momchil-Nekov-e-kandidat-kmet-na-BSP-za-Silistra-/192489/2/0", "text": "Бившият евродепутат Момчил Неков е кандидатът за кмет на БСП за община Силистра.   Това съобщи Светлана Великова - областен координатор и заместник-председател на областния и общинския съвет на партията.    На състоялата се снощи общинска партийна конференция е решено БСП в Силистра да се яви на местните избори във формат местна коалиция \"БСП за България\", в която влизат партиите \"Българска пролет\", \"Мир\" и НДСВ.    Утвърдена е пълна листа на общинските съветници - 33 кандидати с представители на коалиционните партньори и гражданската квота.    Водач на листата е заместник-председателят на общинската и областната организация на БСП в Силистра Стилиян Стойчев. Утвърдени са и кандидатите за кметове на населени места.", "date": "2019.09.11", "title": "Бившият евродепутат Момчил Неков е кандидат-кмет на БСП за Силистра "}
{"url": "http://epicenter.bg/article/Meditsinskite-sestri--Iskame-dostoyno-zaplashtane---startova-zaplata-1120-leva--/192490/2/0", "text": "Стартова заплата в размер на две минимални заплати поискаха медицински сестри от цялата страна, които протестират пред Народното събрание, предаде репортер на БГНЕС.    Повечето от присъстващите носят лента с призив „Не на страха“ и развяват лозунги „Здравеопазването не е търговия“ и „Пациентите не са банкомати“.    Сред протестиращите е Даниела Христова, която работи в отделението по гастроентерология на бургаската университетска многопрофилна болница. Медицинската сестра има 30-годишен стаж зад гърба си, за който взима заплата от 650 лв.    „Искаме достойни условия на труд и адекватно възнаграждение за труда ни. Искаме стартовата заплата на всички практикуващи сестри да бъде в размер на две минимални заплати“, заяви тя и добави, че настоява да бъдат премахнати търговските дружества в здравеопазването.    Протестиращите настояват да бъдат върнати медицинските стандарти, да се промени категорията на труд на практикуващите тази професия, да бъде подписан Колективен трудов договор на Национално ниво с всички структури в здравеопазването, както и да се регламентира самостоятелната сестринска практика.    Организаторът на протеста, уволнената медицинска сестра Мая Илиева, каза за БГНЕС, че утре ще опънат палатка и ще посрещнат депутатите като им задават различни въпроси, на които ако те не могат да отговорят, сестрите ще им кажат отговорите.    „Ще посрещаме депутатите винаги когато имат заседание – от сряда до петък. В дните, когато не заседават ще информираме гражданите, които преминават през пл. „Св. Неделя“ и „Славейков“. Ще разясняваме проблемите в здравеопазването. Ще питаме гражданите дали са платили раждането на детето им, знаят ли какво работят сестрите в реанимация, колко частни болници има у нас“, разкри Илиева и добави, че протестът им става безсрочен.    Безработната медицинска сестра обяви, че утре имат среща с комисията за неправителствените организации и такива предстоят със здравната и социална комисии в парламента.  ", "date": "2019.09.11", "title": "Медицинските сестри: Искаме достойно заплащане - стартова заплата 1120 лева! "}
{"url": "http://epicenter.bg/article/Karlos-Kontrera--Dzhambazki-ili-Karakachanov-shte-sa-kandidatite-za-kmet-na-Sofiya/192493/2/0", "text": "От ВМРО ще се явим самостоятелно в битката за София. Имаме разговор с граждански кандидати за общински съветници. В момента се обсъждат три имена – моето, на Джамбазки и на Каракачанов. Няма да съм аз със сигурност, защото настроенията в партията сега не са такива. Но има достатъчно време и трите варианта не са изключени още. Това разкри общинският съветник от ВМРО Карлос Контрера в предаването \"Плюс-минус\" по Нова телевизия.   Припомняме, че по-рано днес от ВМРО се регистрираха за местните избори в ЦИК. Евродепутатът и зам.-председател на партията Ангел Джамбазки заяви, че другата седмица ще стане ясен кандидат-кметът на ВМРО за София.   \"Имаме няколко областни града със силни кандидатури, като Пловдив и Русе. Искаме ВМРО да стане незаобиколим фактор в управлението на София\", каза още той.   \"Солидализирам се с идеята за смъртно наказание. Трябва да вземем мерки в общество като създаването на регистър за сексуални престъпници. Идеята на регистъра е изтърпелите наказания за сексуални престъпления да се вкарат в списък\", допълни Контрера.   \"Имаме тежък проблем със сексуалните престъпления, а нашият съд е твърде либерален. Не може за подобни деяния наказанията да са по година и половина\", коментира общинският съветник от ВМРО.  ", "date": "2019.09.11", "title": "Карлос Контрера разкри Джамбазки или Каракачанов ще са кандидатите за кмет на София"}
{"url": "http://epicenter.bg/article/Stanishev--Silnoto-prisastvie-na-PES-v-novata-EK-e-shans-za-promyana--/192495/2/0", "text": "Президентът на ПЕС Сергей Станишев беше домакин на първа координационна среща на номинираните еврокомисари от семейството на социалистите, след като избраната за следващ председател на ЕК, Урсула фон дер Лайен, вчера обяви разпределението на ресорите.   Социалистите обсъдиха непосредствените приоритети пред следващия състав на ЕК, както и възможността за осъществяването на политиките, залегнали в кампанията на ПЕС за европейските избори. „Днес събираме за първи път номинираните комисари от семейството на ПЕС, които през предстоящия мандат ще бъдат десет на брой - повече от представителите както на ЕНП, така и на либералите. За нас това е успех, тъй като е най-силното присъствие на социалистите в ЕК от шестнадесет години насам. Това е шанс да реализираме промяната, за която гласуваха голяма част от европейските граждани, както и възможност да се преборим с практиката от последните мандати на ЕК, когато ЕНП налагаше тяснопартийна работна програма. В резултат на продължителни преговори и консултации, комисарите от нашето семейство поемат ключови ресори, които са приоритетни за социалистите. Сред тях са икономика, транспорт, вътрешни работи, регионално развитие, околна среда, работни места и външна политика“, заяви Станишев.   „Европа се намира в такъв момент, че хората очакват позитивна промяна, която да покаже, че след години на бюджетни ограничения и мерки за овладяване на различни кризи, ЕС може отново да реализира социални политики в интерес на гражданите. Семейството на социалистите разполага със силни фигури, които ще отстояват приоритетите, заложени по време на кампанията. Сред тях са пълното прилагане на социалния стълб, продължаване и адекватно финансиране за детската и младежката гаранция, създаване на фонд за справедлив преход към нисковъгледродна икономика, за да не пострадат определени страни и региони, въвеждане на минимална европейска заплата и др.   Всичко това може да бъде постигнато, само ако нашите комисари, Групата на социалистите в ЕП и ПЕС действат координирано. Имаме нужда от силен, сплотен екип, който действа еднопосочно, с оглед на очертаващата се съпротива срещу нашите политики от страна на ЕНП и либералите.“  Президентът на ПЕС коментира също новите ресори в ЕК, представени от Фон дер Лайен, както и портфолиото на българския еврокомисар.   „Обновената структура на ЕК поражда редица въпроси, тъй като определени ресори не са ясно дефинирани и все още няма яснота как ще се осъществява разпределението на отговорностите в някои сфери и какви ще са взаимодействията с другите комисари.   Българският ресор беше изненада, защото отново не се проведе обществен дебат какво портфолио искаме за България, за което призовавах през последните два месеца. Имаше създадени очаквания за ресор, засягащ общностни политики. При това разпределение на ЕК обаче, трябва да се възползваме от факта, че той е приоритетен за Комисията и очаквам да видя реализирани политиките, които ПЕС отстоява през последните години: Младежка гаранция, Културен чек, Детска гаранция и др. Иска ми се да видя българския комисар в активна роля, подкрепяйки разрастването на Еразъм+, една от най-успешните европейски програми за млади хора“, категоричен беше Станишев. „В ресора влиза и програмата Хоризонт 2020, както и нейната бъдеща форма, но е важно дали България ще може да се възползва от тези възможности предвид състоянието на държавната политика към научните изследвания, иновациите и изоставането на страната ни в тази област.“    Номинирани за комисари от ПЕС в новия състав ЕК са: - Франс Тимерманс (Холандия) - кандидат за изпълнителен заместник-председател, отговорен за Европейски зелен пакт;  - Елиза Ферейра (Португалия) - кандидат за ресор „Сближаване и реформи“;  - Жозеп Борел (Испания) - кандидат за върховен представител на ЕС по въпросите на външните работи и политиката на сигурност;  - Илва Йохансон (Швеция) кандидат за ресор „Вътрешни работи“;  - Марош Шефчович (Словакия) - кандидат за заместник-председател с ресор „Междуинституционални отношения и перспективи“;  - Никола Шмит (Люксембург) - кандидат за ресор „Работни места“;  - Паоло Джентилони (Италия) - кандидат за ресор „Икономика“;  - Рована Плумб (Румъния) - кандидат за ресор „Транспорт“;  - Хелена Дали (Малта) - кандидат за ресор „Равнопоставеност“;  - Юта Урпилайнен (Финландия) - кандидат за ресор „Международни партньорства“.", "date": "2019.09.11", "title": "Станишев: Силното присъствие на ПЕС в новата ЕК е шанс за промяна! "}
{"url": "http://epicenter.bg/article/Pargov--Za-poreden-pat-vlizame-v-bitka-s-nashiya-oponent-GERB--no-tozi-pat-sme-blizo-do-pobedata-/192496/2/48", "text": ". Това каза лидерът на Градския съвет на БСП–София Калоян Паргов в дколада си по актуалната политическа обстановка и предстоящите задачи на Софийската градска организация на БСП за Местни избори–2019 пред Софийската градска конференция, предаде репортер на Агенция „Фокус“.    \"Уважаеми другарки и другари, делегати на заседанието на 13-ата конференция на Софийската градска организация на БСП. Уважаеми гости и журналисти, в навечерието сме на местните избори отново. За пореден път влизаме в битка с нашия дългогодишен опонент -ПП ГЕРБ. Този път е различно. Този път сме лизо до онова, което във времето назад бихме определили като чудо - победата\", заяви Паргов.   , каза още Калоян Паргов в доклада си. Той отчете, че най-близко БСП-София е била до кметското място с непартиен кандидат.    \"  посочи Паргов.    \" . Обратно стана ясно, че ще бъде изключително мръсна, безкрупулна и дори брутална. Бе направено всичко, което може да ни постави в неравностойна позиция\", каза още Паргов.    Той даде пример с промените в Изборния кодекс, орязаната държавна субисидия.    \"Тактиката на опонента ни е да използва всички средства, за да ни спре по пътя, по който сме поели. Ще ползва лични компромати, както няма да пести познатите подходи за злепоставяне на опонентите.    претърпявали сме съкрушителни загуби. Били сме първа политическа сила, а нашият кандидат за кмет се е разминавал на косъм от успеха и пак не сме управлявали, защото винаги сме били в изолация. Винаги срещу нас десницата е формирала мнозинство без особени усилия\", заяви още Паргов.    . Тук дори спонтанен протест може да завихри политически ураган в национален мащаб. Тук се твори и се формира поведението на институциите. Тук се раждат идеите и тук се определят посоките за развитие на страната. Печелили сме национални избори, но когато сме губили столицата, на практика избирателят ни е казвал винаги: \"Не ви вярвам, не сте готови, ще чакате\", каза лидерът на столичните социалисти.     Партията на българските социалисти винаги се е отличавала с това, че винаги е формирала най-прогресивните идеи за развитие на обществото, но и често се е доказвала като непоследователна в тяхното отстояване. Има стотици хиляди наши и бивши избиратели, които и днес се самоопределят като леви по убеждение, но не гласуват. Първата ни работа е да си върнем тяхното доверие. Всичко останало мисля, че е по-лесно изпълнима задача\", каза още той.     Нито една партия не получава доверие само заради нейните добри намерения. Нито една партия не може да се надява, че заради нейните идеи хората ще й дадат доверието, ако не посочи начините за решаване на въпросите, които ги вълнуват тези същите хора лично. Никой не подкрепя партия само, защото в програмата си е включила кауза, в която вярват хората\", продължи Паргов.    \"Защо сега да е по-различно? На първо място, защото през последните десетина години София се формира като съвкупност от хора, които са тук или идват, тъй като получават по-добра работа и по-прилични доходи, но не и като общност от хора, които желаят да правят нещо заедно, да си помагат и да се понасят помежду си. И в най-окаяното село на България, се води далеч по-задружен живот, отколкото в столицата.   Значителна степен тази тенденция беше улеснена от водената общинска политика. Тази политика се превърна в национална витрина, на доминиращия неолиберален подход в управлението на страната, изразяващ се в упорито делегиране на публични дейности на пазара\", заяви той.     свързани с цялостното формулирани на градиращите искания на гражданите за преодоляване на конфликтите позиции между техните интереси и императивите на свободния пазар. На практика общинската власт, която по дефиниция би трябвало да е най-близка до хората, се превърна в най-мощния фактор за социално отчуждение\", заяви Паргов. Той посочи, че в София се наблюдава промяна.     Не работят мантрите, че държавата и общината нямат място на пазара, че пазарът гарантира справедливост\", заяви още Паргов. Според него, накъдето и да се огледаме, се натъкваме на масово недоволство.     Изискват и държат на качеството на живот. Искат да се чувстват добре и сигурно в своите домове, в пространствата между тях\", изтъкна той. По думите му софиянци искат чист въздух, чисти улици, уреден транспорт и техните представители в общината да действат прозрачно и честно.    \"Искат, но насреща получават само напудрени отчети и обещания от името на правителството, но не и от общинската управа.  \", допълни още лидерът на БСП - София. Той отбеляза, че това нагнетява масово желание за промяна и все повече жители на столицата обръщат поглед към БСП.     Това уважаеми, другарки и другари, предоставя възможност за поемане на политическа инициатива. Шанс да подложим на изпитание силите си за изборен успех. Време е и ние сме на ход\", подчерта лидерът на БСП - София.     изтъкна още той. \"През изминалия мандат особено през последната година съумяхме да намерим общи теми за единодействие с други общински фракции против политиката на ГЕРБ в общината. Въпреки че ГЕРБ удържа мнозинството в общинския съвет, в редица случаи успяхме да блокираме негативни решения на мнозинството, както и да прокараме други решения в позитивен от наша гледна точка характер. Новото е, че вече не сме в изолация, уважаеми другарки и другари. Не сме сами в битката за промяна на модела на управление на общината.  \", допълни Паргов и даде пример с екологичната програма на общината, борбата с корупцията и системата на разпределяне на обществените поръчки. По думите му те са не само общи, но алтернативни на ГЕРБ.     Това е нов политически момент, различен от досега и успехът зависи от нас, по който ще си построим своята предизборна стратегия и тактика оттук нататък. От тази гледна точка има три условия за промяна на модела на управление на Столична община. Мисля, че в навечерието на кампанията и трите са налице. Първо, ликвидиране на абсолютната доминация на ПП ГЕРБ в Общинския съвет, второ - формиране на мнозинство в следващи общински съвет, алтернативно на ГЕРБ. Трето, избран кмет, подкрепящ и изпълняващ програмата на новото мнозинство. Дали ще успеем? Този път всичко е в нашите ръце. Не зависи от силата или слабостта на ГЕРБ, а само от нашите собствени сили сега\", каза още Паргов. Той припомни, с какви стартови позиции влиза БСП - София на местните избори.  Конференцията започна с кворум от 144 делегати. Тя бе открита от Калоян Паргов. На заседанието присъства и лидерът на БСП Корнелия Нинова. В началото на заседанието прозвучаха химните на България и ЕС, както и Интернационалът.    Основни точки от дневния ред на конференцията са утвърждаване на кандидат-кмет на София и водач на листата за общински съветници. Като предложение към дневния ред е постъпил и проект на решение за приемане на декларация във връзка с шпионския скандал.    ", "date": "2019.09.11", "title": "Паргов: Единствената възможност да нанесем съкрушителeн удар на ГЕРБ е кандидатурата на Мая Манолова"}
{"url": "http://epicenter.bg/article/Progovoriha-roditelite-na-padnaloto-ot-vtoriya-etazh-dete/192451/3/0", "text": "Дете на година и половина падна от втория етаж на кооперация в Пловдив. По време на инцидента родителите са спели в друга стая. Момиченцето е с тежка черепно-мозъчна травма. По данни на полицията двамата са употребили голямо количество алкохол. Пред Нова телевизия те заявиха, че става въпрос за инцидент.   Гледахме телевизия. Хапвахме и пийвахме. После си легнахме. Детето беше в детския кош. Прозорецът беше отворен. Нямаше как да предположим, че може да излезе от кошарата и да стане нещо. Разбрахме за инцидента от съседите, разказа бащата на момиченцето.   Майката отрече да е употребявала алкохол. Живеещите в района разказаха,че родителите на детето са нормални хора и не са пиели често.  ", "date": "2019.09.11", "title": "Родителите на падналото от II етаж момиченце: Детето беше в кошара! Как да допуснем, че ще излeзе"}
{"url": "http://epicenter.bg/article/Avramova--MS-otpusna-blizo-420-mln--lv--za-izgrazhdane-na-skorosten-pat-mezhdu-Mezdra-i-Botevgrad/192461/4/0", "text": "Със задоволство искам да съобщя за едно ново решение днес с постановление на Министерски съвет, с което се даде зелена светлина за реализацията на скоростен път от Мездра до Ботевград. Максималният размер на ангажиментите, които АПИ може да поеме за сключване на договори с изпълнителите, е до 419 327 906 лева. Това заяви пред журналисти в Министерския съвет регионалният министър Петя Аврамова, предаде Novini.bg   ,,Аз не мога да скрия своята радост, че стартираме този участък от пътя Видин – Ботевград, който е част от републиканската пътна мрежа, където има много остри завои и се правят много рискови изпреварвания и има много катастрофи'', посочи тя.   Аврамова информира още, че ще бъдат изградени кръгови кръстовища при Мездра, Германци, Ребърково и Ботевград. Предвидено е също така изнасяне на трафика извън населените места като мярка срещу шума и замърсяването, така че обходите ще бъдат изградени при Люти дол и Пчелица, като при Люти дол ще има и две тунелни съоръжения.   Регионалният министър допълни, че за изграждането на Лот 1 от инфраструктурния проект ще бъдат отпуснати 132 999 946 лева без ДДС, а стойността на Лот 2 ще бъде в размер на 222 479 922 лева без ДДС, като договорите предстои да бъдат сключени и да стартират залегналите в тях дейности.   Министър Аврамова изрази увереност, че строителните работи ще започнат към края на годината и заяви, че за Северозападна България това е една много важна пътна отсечка, която от години е чакана и че това е път, който е приоритет за правителството.", "date": "2019.09.11", "title": "Аврамова: МС отпусна близо 420 млн. лв. за изграждане на скоростен път между Мездра и Ботевград"}
{"url": "http://epicenter.bg/article/Politologat-Oleg-Bondarenko--V-Balgariya-e-tsentarat-na-amerikanskoto-prisastvie-na-Balkanite-/192478/11/33", "text": "Обвинението на председателя на движение „Русофили“ Николай Маринов в шпионаж може да е направено по заповед от Запад. Такова мнение изказа директорът на Фонда за прогресивна политика и ръководител на портала „Балканист“ Олег Бондаренко, цитиран от \"Фокус\".    „Преследването на този човек, който не крие проруските си симпатии е откровен политически шантаж преди изборите, преследване на известен политик, който открито демонстрира проруските си възгледи“, заяви той. Експертът обърна внимание, че Малинов няколко пъти е бил депутат в парламента от БСП и ръководи най-голямата в страната издателска къща.    По думите на Бондаренко, „Русофили“ се занимават с подкрепа на учителите по руски език и грижа за многобройните съветски паметници в България, а освен това реализират други проекти.    „Това не е незначително обединение на съотвечественици, а, може би, най-голямото подобно движение в света“, отбеляза той, като подчерта, че в тази ситуация задържането на ръководителя на организацията придобива сериозни мащаби.    Политологът констатира със съжаление, че „България е била и продължава да е антируска държава, която провежда антируска политика“, което поставя под заплаха реализацията на икономическите проекти на Москва в Източна Европа.    Според неговата оценка, обвинението на Малинов в шпионаж не е подкрепено с доказателства, а прочетените формулировки от главния прокурор на България са съставени така, че напомнят необработен превод от английски език. В същото време, посочва Бондаренко, в обвинителните заключения няма конкретика.    „Много мътно се заявява, че той е получавал някакво финансиране. Но не са представени никакви доказателства за това. Да не би в България да е забранено получаването на финансиране? В София има огромно количество американски фондове, неправителствени организации, които от време на време буквално поемат функциите на правителство в българската столица. Никъде на Балканите няма по-голяма концентрация на американски организации, отколкото в София – там е центърът на американското присъствие“, смята Бондаренко.    Според политолога, обвинението има чисто предизборен характер. „Смятам, че, когато се проведат изборите, господин Малинов ще бъде освободен“, заключи Бондаренко, като припомни, че полските спецслужби са обвинявали в същото преди три години журналиста и политика Матеуш Пискорски, който след това е вкаран в затвора, а сега е бил освободен.  ", "date": "2019.09.11", "title": "Политологът Олег Бондаренко: В България е центърът на американското присъствие на Балканите "}
{"url": "http://epicenter.bg/article/CineLibri-2019--Galavecheri-na-kulturi-ot-tsyal-svyat/192499/6/0", "text": "Кино-литературният фестивал традиционно организира галасъбития в знак на уважение към културното многообразие и установяването на интернационални партньорства. Вярно на тази кауза, петото издание на CineLibri ще поднесе на публиката специално подбрани филмови адаптации и литературни творби, представляващи културите на Испания, Португалия, Швеция, Израел, Германия, Франция, Унгария, Бразилия, Ирландия, Япония и Италия.   Събитията ще се състоят в присъствието на посланици и културни аташета на съответните държави, а част от творбите ще бъдат представени лично от техните режисьори, киносценаристи, писатели и продуценти!   Още на   у нас пристигат продуцентът   и уважаваният шведски режисьор  , известен с екранизациите си по книги от поредицата „Милениум” на Стиг Ларшон. Те ще открият премиерата на филма   организирана в рамките на Шведската седмица в София. Бен Кингсли изпълнява главна роля в този зашеметяващ трилър за вина и отмъщение, вдъхновен от сборника с разкази и новели Intrigo на Хокан Несер, един от знаковите криминални автори на Швеция. Събитието ще се проведе в кино Люмиер Лидл от 17:30 ч.   На от 20:00 ч. в Дома на киното ще се състои испанска галавечер с прожекция на филма  в присъствието на автора на книгата „Слабостта на болшевика”  , който е и сценарист на екранизацията. Романът е обсебващ микс от съспенс и трагикомедия, номиниран е за една от най-престижните литературни награди в Испания и има статут на безспорна класика. Филмът пресъздава едно необичайно приятелство, зародило се при още по-необичайни обстоятелства, и прераснало в силно емоционална и драматична връзка. Събитието се осъществява в сътрудничество с Посолството на Испания в София и Институт Сервантес.   Специален гост на Португалската галавечер, насрочена за  , е  . Тя ще представи своя филм   – зрелищна историческа драма, която е част от конкурсната програма и ще се бори за наградата за най-добра екранизация. Вдъхновен от цикъла с психологически новели „Три жени“ на Роберт Музил, филмът опиянява с уникален кинематографичен заряд. Партньор на събитието е Институт Камойнш София.   Специален гост на CineLibri 2019 е изтъкнатият писател  пряган като „израелския Фокнър”. Той пристига в София за българската  , която ще се състои на   от 19:00 ч. в Дома на киното и ще бъде съпроводена с прожекция на едноименната екранизация, спечелила възторзите на критиката. Събитието се реализира с Посолството на Израел.   Зрителите ще могат да се насладят и на темпераментна бразилска галавечер с прожекция на  , основан на едноименната приказна сага на Марта Баталя. Филмът се отличава с виртуозна режисура и операторско майсторство и неслучайно се увенча с Награда в категория „Особен поглед” от филмовия фестивал в Кан 2019.   Специално внимание заслужава и италианската галавечер, чийто фокус е филмът  , създаден въз основа на култовия комикс на Игор Тувери. Тук звездите на италианското кино  си партнират блестящо, а авторът на книгата застава зад камерата за първи път. Специален гост на галасъбитието, което се организира съвместно с Италианския културен институт, е италианската звезда в журито  .   Японската галавечер включва прожекция на   по романа на Дуриан Сукегава. Копродукция на Япония, Франция и Германия, филмът на Наоми Кавасе е ювелирно красив и вълнуващ, има множество награди и номинация в категория „Особен поглед” от кинофестивала в Кан 2015. Събитието ще се състои на  от 19:00 ч. в Сити Марк Арт Център в рамките на 30-ите Дни на японската култура в България.   Ирландската галавечер ще припомни филма на Нийл Джордан   по едноименния роман на Патрик Маккейб. Книгата става бестселър №1 в Ирландия през 1998 г., оглавява класациите за продажби месеци наред и е номинирана за наградата „Ман Букър”. Унгарската галавечер ще бъде съпроводена с прожекция на   по романа „Гласът на Бога” на полския писател фантаст и визионер Станислав Лем. Не по-малко интересна е и галавечерта, посветена на Германия – ще видим екранизация на златния бестселър на Даниел Келман  , с която отбелязваме 250 години от рождението на Александър фон Хумболт.    във Френския културен институт е официалната премиера на   на режисьора Гийом Никлу, която ще стане повод за дискусия върху творчеството на  , една от звездите във филма! Готвим и вечер, посветена на  - една от най-значимите и харизматични фигури в световната мoдна индустрия.   Билети за всички прожекции и съпътстващи срещи зрителите ще могат да закупят от съответните кинозали и артпространства, както и онлайн от официалната страница на фестивала:     ", "date": "2019.09.11", "title": "CineLibri 2019 представя: Галавечери на култури от цял свят"}
{"url": "http://epicenter.bg/article/18-godini-ot-atentatite-na-11-septemvri-v-Nyu-York/192430/7/0", "text": "Американците си спомнят за жертвите на атентатите от 11 септември 2001 г. в САЩ. Възпоменание ще има на мястото, на което се издигаха кулите близнаци на Световния търговски център в Ню Йорк, сринати от похитени от терористи самолети. Възпоменателна церемония ще има и в Пентагона, в който се вряза също похитен от терористите самолет. На тази церемония ще присъства президентът на САЩ Доналд Тръмп, съобщава БТА.   Вицепрезидентът Майк Пенс пък ще е на възпоменанието в Шанксвил в щата Пенсилвания, където се разби четвърти похитен от терористите самолет, който не успя да стигне до набелязаната от тях мишена заради бунт на пътниците на борда.   Възпоменателните церемонии са за близо 3000-те жертви на атентатите. Имената им ще бъдат прочетени на висок глас по време на церемонията в Ню Йорк. Церемониите включват и едноминутни мълчания и биене на камбани в момента на разбиването на похитените самолети и рухването на кулите близнаци на Световния търговски център.   Нов документален филм на канала Ей Би О ще помогне на децата да разберат какво точно се е случило на 11 септември преди 18 години. Филмът е на Ейми Шатц и ще бъде излъчен днес в 18 ч. източно американско време. Продукцията е озаглавена \"Какво се случи на 11 септември\".", "date": "2019.09.11", "title": "18 години от атентатите на 11 септември в Ню Йорк"}
{"url": "http://epicenter.bg/article/Shumaher-e-v-saznanie-sled--quot-tayno-lechenie-quot--/192488/8/0", "text": "Седемкратният шампион във Формула 1 Михаел Шумахер е в съзнание, след операцията по трансплантация на стволови клетки,съобщава THE SUN.    Той бе приет преди два дни в болница в Париж за „тайно лечение\", предаде Дарик. 50-годишният пилот е бил подложен на терапия със стволови клетки, която ще засили имунитета му.   Той е в ръцете на един от най-добрите кардиохирурзи в света - Филип Менаж. 69-годишният лекар се счита за светило в медицината. Той е специалист по лечение на сърдечна недостатъчност, използвайки чужди стволови клетки.    Още през 2000 г. Менаж и екипът му за първи път правят подобна операция и трансплантира клетки в сърцето на пациент с тежък сърдечен проблем. Клетките са взети от бедрения мускул на болния и са преместени в сърцето му. Операцията протича гладко и усложнения няма. 14 години по-късно лекарят прави първата такава операция, но с клетки от чужд донор.    Припомняме, че Шумахер пострада тежко през 2013 г., когато падна по време на ски ваканция и удари главата си. Германецът получи травма на мозъка и прекара известно време в кома. След като се събуди, семейството му го прибра в имението им в Швейцария, а информацията за състоянието му е доста оскъдна.    Транспортирането на шампиона в Париж е преминала при строги мерки за сигурност. Според близки до семейството, това не е първото такова лечение със стволови клетки за Шумахер. Процедурата, която ще извърши доктор Менаж, ще помогне за повишаването на имунитета и в борбата с възпаленията.", "date": "2019.09.11", "title": "Шумахер е в съзнание след \"тайно лечение\" "}
{"url": "http://epicenter.bg/article/25-hilyadi-leva-nagraden-fond-v--Akademiya-za-mestni-predpriemachi-/192460/10/0", "text": "Стартира третото издание на „Академия за местни предприемачи“ - обучителна програма, специално създадена за хора с предприемачески идеи, които търсят подкрепа за собствен бизнес в тютюнопроизводителните райони в страната –  в областите Кърджали, Хасково, Благоевград и Силистра.   „Академия за местни предприемачи“ е част от програмата за развитие на тютюнопроизводителните общности  „Забавно лято, грижовна есен“ реализирана от Фондация BCause и финансирана от Филип Морис България за пета поредна година. Това е третият панел в програмата, в която се включват още безплатни летни образователно-приключенски академии за деца, обучения за учители и безплатни специализирани медицински прегледи за възрастни хора.   Академията цели да допринесе за местното развитие като подкрепя малки, но устойчиви бизнес идеи, в разнообразни икономически сектори. Изпълнява се с помощта на „Център Ринкър“ за предприемачество и обучения към фондация BCause.    Третото издание на Академиятатърси дейни хора с намерение за стартиране на малък и среден бизнес в регионите на програмата, които да подкрепи с обучения, индивидуални бизнес съвети и възможност да спечелят финансиране. Академията е подходяща както за хора, които имат само идея за бизнес, така и за тези, които вече опитват или са започнали да я реализират.   Специално разработената програма включва три двудневни обучения в София, индивидуална работа по бизнес модел и бизнес план и състезание с общ награден фонд от 25 000 лева. Експертите от Център „Ринкър“ използват прагматичен подход, като целта е всеки от участниците да получи реална подкрепа и да развие идеята си на следващо ниво.   , а пътните разходи и тези за настаняване в София по време на обученията се поемат от организаторите.   След преглед на кандидатурите ще бъдат избрани до 16екипа с ясни бизнес идеи, които да се включат в обученията, след което да се борят за финансиране от общо 25 000 лв.   До 13-ти септември ще бъдат проведени   в четирите тютюнопроизводителни области на програмата По време на тях експертите от „Център Ринкър“ ще представят програмата, ще разкажат какво включва обучението, какви бизнес проекти ще бъдат насърчавани и ще отговорят на въпроси.   В предишните издания през 2017 г и 2018 г. екипът на Академията се срещна снад 200 души и избра да работи с25 предприемачи, като 6 от тях получиха безвъзмездно финансиране от общо 45 000 лви менторска помощ, за да реализират плановете си. Финалистите от миналогодишната програма Зорница Мълчанкова, Евгения Мърценкова и Румен Димов осъществиха своите идеи и развиха съответно баскетболен клуб в Гоце Делчев,  българска серия козметика с цветни есенции в Благоевград и воден туризъм в Силистра.       За пета поредна година програмата за устойчиво развитие на тютюнопроизводителните райони „Забавно лято, грижовна есен“ разширява обхвата си като включва все повече участници и добавя нови модули.  От стартирането й през 2015-а година до сега са се включили общо над 7 000 души – близо 2 000 деца, 5 000 възрастни и над 200 местни предприемачи. През годините са осъществени над 75 летни академии за деца, над 8 000 специализирани медицински прегледи за възрастни хора и над 150 консултации за стартиране на бизнес по места.   Програмата се осъществява от Фондация BCause в сътрудничество с Фондация „Направи добро – Александровска“, и Народно читалище „Бъдеще сега“ и „Аз чета“ с финансовата подкрепа на Филип Морис България.  Програмата е пример за устойчивост в корпоративната социална отговорност, като всяка година финансирането за инициативите нараства и за 5-те години, общо, достига близо 1 милион лв.  ", "date": "2019.09.11", "title": "25 хиляди лева награден фонд в  „Академия за местни предприемачи“"}
{"url": "http://epicenter.bg/article/Boyni-izkustva-i-tantsi-ot-Iztoka-v-Teatar-Azaryan/192480/10/0", "text": "Уникалната култура на Изтока, пречупена през специфичното бойно изкуство „Боен танц”, ще се пренесе на сцената на Театър Азарян на 13 септември от 19:00 ч. Бойният танц ще бъде изпълнен от китайския ансамбъл „Джао Лян”, който чрез танци, музика и визуални ефекти ще провокира границите на съвременното танцово изкуство и ще промени представите на публиката в Театър Азарян за него.   Китайското бойно изкуство „Боен танц“ е известно със своя различен поглед към танца, като развива и успешно разпространява уникалната култура от Изтока.   В китайския език думите „танц” и „бойно изкуство” имат сходно произношение. Макар че се различават като значение, те намират връзка помежду си във философията за съчетаването на физическото и духовното измерения на човека. От една страна, танцът се разглежда като начин за предаване на бойното изкуство, а от друга – бойното изкуство се представя като метафора на танца.   Създавайки равновесие между човешкия импулс за движение и покоя, чрез техниките на бойния танц изпълнителите от „Джао Лян” развиват темата за духовното у човека. Психологическите търсения връщат бойното изкуство към неговата същност, така че то да не се разглежда само като състезателен спорт.   Режисьор и хореограф на „Боен танц“ е Джао Лян. Той е един от водещите специалисти в изкуството на съвременната хореография. Джао изследва взаимоотношението между Небето, Земята и Човека, и пресъздава по неповторим начин традиционната култура на Изтока, представяйки я като сценично изкуство.   „Боен танц” е най-новият проект на ансамбъл „Джао Лян”. Той е и единственото танцово произведение, избрано за ХІХ Международен фестивал на изкуствата в Шанхай през 2017 г.   „Боен танц” в Театър Азарян се организира от Посолството на КНР в Република България, с подкрепата на Маутай България.   Билети може да закупите онлайн на   и от касите на Билетен център – НДК.", "date": "2019.09.11", "title": "Бойни изкуства и танци от Изтока в Театър Азарян"}
{"url": "http://epicenter.bg/article/Meditsinska-sestra-potvardi--Mihael-Shumaher-e-v-saznanie-/192498/8/0", "text": "Млада служителка в отделение \"Кардиология\" сподели пред Le Parisien, че е видяла, че Михаел Шумахер е в съзнание.    \"Да, той е мой пациент. Мога да ви уверя, че е в съзнание\". Това е казала на свой колега въпросната медицинска сестра от болница \"Жорж Помпиду\", където е настанен Шуми.    Тя се превърна в бункер откакто в понеделник стана ясно, че 7-кратния световен шампион във Формула 1 е приет за лечение.   Той бе хоспитализиран тайно, за да продължи лекуването си с инфузии на стволови клетки в опит да се засили противовъзпалителната система на лечение на травмата му. Това би усилило мозъчната му дейност.    Информациите, излизащи от 1-вия етаж на сграда D, където е настанен ексшампионът са оскъдни. Знае се, че вчера следобед към 17:15 ч. на посещение е дошъл Жан Тод, президент на Международната Автомобилна Асоциация.    След 45 минути ръководителят напусна безмълвен, а според френските медии това е третата разрешена визита при Шумахер от пролетта насам. Тя е трябвало да се състои още през юли, но е отложена по здравословни причини.    Михаел Шумахер вече повече от 2000 дни се възстановява от преживяното увреждане след спускане със ски и удар в камък в зимния курорт Мерибел във Франция. Инцидентът се случва на 29 декември 2013 г. по време на семейна ваканция. Точната диагноза, която поставят на Шуми е травма на главата с вътречерепни хематоми и дифузен мозъчен оток.   Преди два дни германецът бе приет в лечебното заведение за \"специализирано тайно лечение\" със стволови клетки.    На Шумахер бе извършена трансплантация на стволови клетки от светилото в кардиохирургията Филип Менаш, като до момента няма официална информация от болницата или близките на Шумахер за състоянието му, но една от сестрите в болницата е разкрила, че той е дошъл в съзнание, твърди френският вестник.   На седемкратния световен шампион е извършена сравнително нова интервенция в тази област на медицината, а френският специалист е най-добър в нея и по думите му тя \"може да прави чудеса\".    Добрите новини за състоянието на Шумахер идва по-малко от 24 часа, след като той бе посетен в болницата от близкия си приятел Жан Тод. Французинът бе начело на Ферари по време на най-успешния период в кариерата на Шумахер, като двамата са много близки. Тод е направил 45-минутна визитация на Шумахер вчера следобед, като след това не даде никаква информация за състоянието на германеца.    Бившият шеф на Михаел Шумахер от периода му в Мерцедес – Ник Фрай, заяви, че семейството на легендата от Формула 1 не бива така ревниво да крие състоянието на 7-кратния световен шампион.    \"Мисля че информацията за това как е той, без значение дали новините са добри или не – а те най-вероятно са лоши – е важно, за да могат хората да му съчувстват. Има милиони хора по света, които изпитват неподправена привързаност към Михаел и не говоря просто за Германия или феновете на Мерцедес Бенц.\"    \"Заради това, което той постигна, хората биха искали да знаят за неговото състояние. Те са любознателни по природа и ще му съчувстват съвсем искрено.\"    \"От това, което знам, семейството на Михаел се опитва да му предостави най-доброто лечение, което може да се осигури с пари в специализирано заведение вътре в дома им в Швейцария, където неуморен екип се грижи за него ежечасно. Сигурен съм, че техниките и терапиите, които са били разработени и опитани през последните години, могат да се окажат в помощ на други.\"    \"Би било от помощ, ако неговото семейство сподели начините, по които се бори с това предизвикателство, защото има много хора, които са в същото положение и би им било от полза да получат опит от първа ръка\", посочи Фрай, цитиран от Gong.bg    50-годишният Михаел Шумахер получи тежка контузия на главата, докато караше ски във френския курорт Мерибел през декември 2013 г. Шампионът от Формула 1 претърпя мозъчна операция в клиника в Гренобъл, Франция, и след това беше поставен в медицинска индуцирана кома. През юни пенсионираният немски състезател се събуди от комата и беше преместен от клиниката в рехабилитационно заведение в Лозана, Швейцария. През септември Шумахер беше преместен за по-нататъшното лечение у дома, тъй като състоянието му се подобри.    Шумахер е широко определян като един от най-големите състезателни пилоти на всички времена. Той има спечелени 91 състезания и 155 подиума - повече от всеки друг пилот във Формула 1. Той се оттегли от кариерата си на пилот във Формула 1 в края на сезон 2012.", "date": "2019.09.11", "title": "Медицинска сестра потвърди: Михаел Шумахер е в съзнание "}
{"url": "http://epicenter.bg/article/Nikolay-Malinov--Poznavam-Malofeev-ot-15-godini--edinomishlenitsi-sme--zapoznah-go-s-Tsvetan-Vasilev/192429/2/0", "text": "\" . \". Това заяви в ефира на bTV обвиненият в шпионаж председател на Движение \"Русофили\", бивш депутат от БСП и бивш издател на \"Дума\" Николай Малинов.    \"  но важното е да вървим напред. Ако ви разкажа за реакцията на децата и съпругата ми, това ще стане топ новината.  Повечето от полицаите се държаха много любезно и внимателно\", отбеляза той.    \"Все пак и в Библията, и по закон те съдят за дела. Може да искам и вятърни мелници да направя.  Това бе коментарът му на обвинението на прокуратурата, че Малинов е предлагал през генерал Леонид Решетников на приближения до руския президент Владимир Путин олигарх Константин Малофеев да вземе безвъзмездно активи за над 500 млн. евро, сред които Vivacom, военните заводи \"Дунарит\" и \"Авионамс\", както и медийната група на ТВ7, с цел да не бъдат в ръцете на българската държава.   \" , призна още Николай Малинов.     Малинов разказа, че със своя \"руски партньор\" обсъждали подобен на огласения от прокуратурата сценарий за развитие – създаване на медийна група, в телевизионния бранш, и след това създаване на политически проект, но не намира нищо укорително в това.   \"Чуждите организации, на които Николай Малинов се е  поставил в услуга, са със седалище в Руската федерация: \"Двуглав орел\" и Руският институт за стратегически изследвания (РИСИ)\", заяви вчера по темата главният прокурор Сотир Цацаров.    нещо много голямо и важно. Русофилството е планетарна идея, контрира Малинов.    Ген. Решетников събира информация за Путин, където си поиска по света,   подчерта Малинов.   „Дълбоко съм убеден, че правя нещата си, следвайки моята кауза и убеждения.   Гордея се с постигнатото. Следял съм сделките на Цветан Василев - да следя ги. За намерения ли ме преследват? За това, че искам да направя медиен или бизнес проект.   Не смятам, че външната политика на България е правилна, но това означава ли, че всички русофили сме за затвора. Става дума за 10-годишен период“, каза интелектуалецът.    Цветан Василев обаче се отметнал от поети ангажименти спрямо хора в Русия, с които бившият издател на вестник \"Дума\" го свързал и Малинов се разочаровал от него.    \"Да, запознах Малофеев с Цветан Василев. Поводът бе, че беше заплашена дъщеря му и имаше риск за живота му. Затова помоли за връзка с влиятелни кръгове в Руся. Чувствам се омерзен, излъган и обиден от него, той е човекът, който се отметна от договорките\", каза Малинов.     Той не видя запознаването на Цветан Василев с Малофеев като акт на намерение да се променя геополитическият курс на България през съмнителни бизнес инициативи.     .   Малофеев разказа, че  Малинов призна и, че дал телефона на Решетников в БСП, но не той организирал срещата на Корнелия Нинова с генерала. И не се съгласи, че хора като Решетников определят кой да е президент на България, но не отговори първоначално пряко защо на Решетников му трябва да знае какви са нагласите в България кой да е президент - предвид социологическо проучване във в. \"Дума\". След повтаряне на въпроса, Малинов обясни, че на Решетников това му е работата, защото е анализатор и такива проучвания се правят и от САЩ, и от ЕС, и \"няма нищо лошо\". Не съм правил срещи, не съм организирал проучвания, а Руският институт за стратегически изследвания е държавна структура в Русия    Малинов приравни русофилството, което тръгнало от България, с цивилизационни процеси като например въздхода на Византийската империя.  Получавам съм пари от \"Россиская газета\" по различни проекти и съм си плащал данъците за това, каза още Малинов, който няколко пъти подчерта, че служи на каузи. \"Ако някъде има счетоводни или друг тип грешки, това не е моя работа\", защити се той.    „Когато някой има някакви намерения това не го прави престъпник. Където има някакви нередни дела, нека някой да ги докаже и да ме накаже.   подчерта председателят на „Русофили“.   „  Съжалявам, че от България тръгна Авраязийския съюз, русофилството и т.н.“, призна той.    \" , подчерта Малинов и каза същото за желанието му да прави полителевизия, като даде за пример сътрудничеството си с Russia Today – една от руските медии, считани за рупори на режима на Кремъл.   Бившият издател на \"Дума\" подчерта, че всичко е било публично.  Да, следя сделките на Цветан Василев, но хората, които ги осъществяват, не ги познавам.  .   добави той. Малинов подчерта, че подкрепя членството на България в ЕС. Малинов сподели, че при задържането му и обиска на жилището му към него се отнасяли много внимателно.   \"Полицията се държа много човешки според мен\", каза бившият издател на \"Дума\" и определи условията в ареста като скромни, но било \"чисто\". \"Имах възможността да остана в ареста и искам да ви кажа, че полицията се държи много човешки и правилно. Условията не са кой знае какви, но е чисто.    .   Стана ясно и, че Русия вече е изпратила дипломатическа нота заради задържането на Николай Малинов, както и на Юрий Борисов и Милен Чакъров, които също са част от ръководството на \"Русофили\".    \"Когато съм издавал в. \"Дума\", съм получавал пари от Русия и съм си плащал за това данъци. Няма нещо, което да не е оформено с договори и да не е минало проверки\", подчерта няколко пъти Николай Малинов.    След подвеждането му под отговорност Малинов е пуснат на свобода срещу 50 000 лева парична гаранция. Наложена му е забрана за излизане от страната. Забрана за влизане у нас за срок от 10 години пък е наложил ДАНС на Решетников. Малофеев вече е част от забранителните списъци на САЩ и ЕС заради финансирането на сепаратистите в Украйна и като такъв вече е персона нон грата за страната ни.  ", "date": "2019.09.11", "title": "Николай Малинов: Русофилството е планетарна идея, на която съм се посветил-за това ли ме преследват?"}
{"url": "http://epicenter.bg/article/Borisov--Ne-vizhdam-nikakvo-osnovanie-da-se-svarzvat-otnosheniyata-ni-s-Rusiya-i-shpionskiya-skandal-/192448/2/0", "text": "Не виждам никакво основание да се свързват отношенията ни с Русия и шпионския скандал. Това каза в началото на днешното правителствено заседание премиерът Бойко Борисов, предаде Канал 3.    \"Нямаме нищо против хората, които обичат Русия. Бил съм и в Кремъл, бил съм и в Белия дом, за разлика от някои, които за три години не са били нито на едното, нито на другото място. Това, че някой си е правил срещи, си е негова работа, ние не се бъркаме. Това че някой си прави събори и пее руски песни, по никакъв начин не сме пречили. Но със службите работим по различни хора и процеси – както беше преди години с Денис Ершов и Майкъл Чорни\", заяви премиерът.   \"Когато руски олигарси, като Чорни, се опитват да правят проекти в България, то нашите служби работят по тази тема заедно с други партньорски служби, а после и прокуратурата. Аз нямам никаква роля в този процес. Той ще се движи от следствието, което тече\", каза премиерът.   Той бе категоричен, че службите не работят срещу хората, които харесват Русия.   \"Всеки има право да развива своята дейност. Едни обичат Русия, други САЩ и Европа, но много преди ГЕРБ да го има, само ВМРО май го е имало тогава, сме приели пътя Европейския съюз - НАТО. Ако знаех, че такава злоба ще предизвика купуването на най-добрия изтребител Ф-16, а не тия Грипени, то нямаше и да се занимавам с това\", отсече Борисов.    „Идеята беше с военния министър да вземем най-добрия самолет за българската армия“, обясни Борисов, цитиран от \"Фокус\".   Той добави, че няма нито едно перо или направление, по което работят министрите от този кабинет, да е по-слабо от предишни години: „Всяка година вдигаме доходите с минимум 10%, превъоръжаваме армията, МВР разкрива всички убийства, направи се много за образователната инфраструктура, видяхте как е станала НСА, борбата с контрабандата, корупцията. И във всяка една сфера. Никога тази държава не е имала по-голям БВП. Най-голямата компания в Европа ни остави да спорим с Турция и съревнованието още не е приключило. Отесняха магистралите. Откакто сме ние, София е по-чиста от Берлин“, коментира още министър-председателят.    \"Политическите ни опоненти направиха коментари, които, ако имаха малко опит, нямаше да направят\", каза министър-председателят във връзка с получения от България ресор „Иновации и младеж“ в състава на новата Европейска комисия.    Премиерът добави, че опитът изисква да бъдеш търпелив и мълчалив и да говориш тогава, когато всичко е договорено.    „България беше оценена като държава, която в традициите си има добро образование, култура спорт и мозъци от типа на Джон Атанасов. Ресорът, който получихме, е първа точка не само в България, а и в Европа. Това е, за да можем да станем конкурентоспособни на САЩ, където се отделят огромни средства за иновации“, обясни Борисов.    „Вследствие на това, което няколко години правителството прави, председателят на новоизбраната ЕК Урсула фон дер Лайен, която беше в София, получихме ресора“, добави още той.   \"Темата за образованието е първа точка в програмата на правителството, президентството и на опозицията. От години работим много активно за образованието, иновациите и младите хора. Европа вижда всичко това и неслучайно ни бе даден точно такъв ресор в новата Европейска комисия. Докато в ЕС вървяха консултациите за най-важните позиции, ние договаряхме и поста директор на МВФ. Ние надделяхме в Европа, като впоследствие бяхме подкрепени от САЩ и Китай. В същото време в България няма област, която да не се развива. Всяка година вдигаме доходите, даваме милиарди за образователна инфраструктура и сведохме контрабандата до рекордно ниски нива\", написа по-късно премиерът във Фейсбук.  ", "date": "2019.09.11", "title": "Борисов: Не виждам основание да се свързват отношенията ни с Русия и шпионския скандал (ВИДЕО)"}
{"url": "http://epicenter.bg/article/Ninova--Pripoznavame-i-vnasyame-promenite-v-Zakona-za-saslovnite-organizatsii-na-meditsinskite-sestri/192454/2/0", "text": "Днес справедливо протестират медицинските сестри за възнагражденията си. Подкрепяме исканията им. Това заяви в парламента лидерът на БСП Корнелия Нинова.    \"Бившият омбудсман заедно с тях изработиха промени в закона и внесоха Закона за съсловните организации на медицинските, акушерките, асоциираните медицински специалисти, зъботехниците и помощник фармацевтите. По процедурата на Народното събрание този закон не може да бъде факт, ако някой от депутатите не го припознае\", каза още Нинова.    \"Днес, ние в ПГ на „БСП за България“ го разгледахме, приемаме го и го внасяме като група. Смятаме че с този закон се слага равнопоставеност между различните съсловни организации, дава се възможност чрез свои представители те да участват в изготвянето на нормативни документи, в професионалната им квалификация, в развитието им, да отстояват правата на работещите в тези неправителствени и съсловни организации. Заедно с това ще подготвим и в ще внесем в бюджетната процедура аргументирано и обосновано увеличение на заплатите да бъде записано в закона за бюджета и на НЗОК и на големия бюджет тяхното искане за 2 минимални работни заплати\", заяви още лидерът на социалистите.   На въпрос дали Венци Стефанов е уреждал нейни срещи с Леонид Решетников, Нинова отговори: \"По шпионския скандал вчера изразихме позиция. Сега ще изслушаме, в 11.00 ч. идват министърът и шефът на ДАНС. Ако изнесат нови факти, ще ги коментираме. Що се отнася до това какво е казано сутринта в ефир, нямам никаква представа кой на кого какви телефони е раздавал. Многократно съм коментирала случая с Решетников и няма какво ново да ви кажа\", допълни още тя, цитирана от \"Фокус\".  ", "date": "2019.09.11", "title": "Корнелия Нинова: Подкрепяме исканията на медицинските работници. Внасяме ги като закони!"}
{"url": "http://epicenter.bg/article/Leonid-Reshetnikov-vav-Feysbuk--Sbogom--Balgariya--/192455/2/0", "text": "Руският общественик и бивш генерал от разузнаването Леонид Решетников отправи прощално послание към България и българските си приятели. Той коментира във Фейсбук 10-годишната забрана за влизане в страната, за която се разбра вчера.        10 години забрана за влизана - това е много, вероятно няма да доживея. Не съжалявам за нищо. Десетилетията, свързани с България, бяха щастливи в моя живот. Прекрасен по своята същност народ, удивителна история, великолепна природа, свещен български език. Който не знае това, е изгубил много.    В моя дом често звучеше българската реч, български песни, на масата е имало баница и гювеч. Цялото ми голямо семейство станаха българофили: и дъщерите ми, и зетьовете ми, и внуците - всичките 11 души, не, 10. Малкият Миша още не е българофил. Може и да стане, въпреки че днес започвам да се съмнявам.    Да забраниш на 10 обичащи България хора да влизат в страната - а никой от тях няма да тръгне без мен - това могат да направят само врагове на България. Хората с български имена, които правят официални изявления по повод русофилите и мен самия, са просто марионетки на сегашните господари на българската държава.    Благодаря Ви, скъпи български приятели за подкрепата, помагайте на Николай Малинов. Той е истински български патриот и ние всички много го обичаме. Пожелавам ви всичко най-добро и сили за възраждане на онази България, която изгубихте.    И аз също.    ", "date": "2019.09.11", "title": "Леонид Решетников във Фейсбук: Сбогом, България! "}
{"url": "http://epicenter.bg/article/Mladen-Marinov--Osem-litsa-sa-zadarzhani-za-24-chasa-po-shpionskiya-skandal/192456/2/0", "text": "Осем лица са задържани за 24 часа по шпионския скандал. Това каза министърът на вътрешните работи Младен Маринов по време на изслушването си за шпионския скандал, предаде Агенция \"Фокус\".   \"В МВР на 9 септември 2019 г. е постъпило постановление от Специализираната прокуратура за оказване в рамките на компетентността на МВР съдействие при провеждане на действие по разследване от служители на СДВР по досъдебно производство\", обясни Маринов.   Министърът посочи още, че в изпълнение на същото служителите на СДВР са оказали такова съдействие на Специализираната прокуратура, като са проведени различни по вид действия по разследването, огледи, претърсвания, изземвания, лични обиски и други действия по разследването на територията на град Перник, град София и Брезник.   В резултат на тези действия със заповед за задържане съгласно Закона за МВР до 24 часа са задаръжани 8 лица, които са предадени на следствените органи в рамките на изпълнение на постановлението. В рамките на срока на задържането въпросните лица са конвоирани до сградата на следствения отдел на Специализираната прокуратура, където са предоставени на следовател за продължаване на процесуалните действия с тях. По отношение на конкретика по разследването, за съжаление не мога да дам повече информация\", допълни още министърът.   Притеснени сме от това, което чуваме за протестите - че могат да възникнат нарушения на обществения ред, каза Младен Маринов пред журналисти.   Той посочи, че по тази причина се взимат допълнителни мерки. Попитан дали има сигнал, че протестите срещу номинацията на Иван Гешев за главен прокурор, могат да прераснат в бунт за сваляне на правителството, Маринов посочи, че такъв точно все още не е пристигал в МВР.   \"Имаме множество сигнали, които взимаме предвид. Наблюдаваме обстановката. Протестите бяха заявени както е по закон в Столична община. От наша страна бяха взети мерки за недопускане на нарушения, продължвааме да наблюдаваме сиутацията\", посочи още Маринов.     В парламента пристигна и председателят на ДАНС Димитър Георгиев за изслушването си за шпионския скандал.   Искането за изслушването направиха от ПГ на ГЕРБ в началото на пленарното заседание. Председателят на парламента Цвета Караянчева уведоми народните представители, че министър-председателят е възпрепятстван да дойде на изслушване по темата, поради предварително поети ангажименти. Искането за ислушване направиха в началото на пленарното заседание от БСП. Преди започване на изслушването депутатът от БСП Красимир Янков предложи това да се случи на закрити врата, но предложението му бе отхвърлено, прегласувано и отхвърлено отново.  ", "date": "2019.09.11", "title": "Младен Маринов: Осем лица са задържани за 24 часа по шпионския скандал"}
{"url": "http://epicenter.bg/article/Shefat-na-DANS--Malinov-e-izgotvil-dokladna-za-neobhodimostta-ot-geopoliticheskata-preorientatsiya/192458/2/0", "text": "Председателят на ДАНС Димитър Георгиев съобщи, че Николай Малинов, председател на сдружение „Русофили“, е получавал пари от чужди граждани.   Това стана по време на изслушването му в Народното събрание, ден след като стана ясно, че Малинов бе арестуван и обвинен в шпионаж и поставяне в услуга на чужда държава.    „Схемата за пране на пари се е използва за трансфер на финансови средства от руски гражданин, който е ръководител на чужда организация общество „Двуглав орел“. Този чужд гражданин е имал интереси в различни области и с интереси в обществения и политическия живот в страната. Според данните, с които разполагаме, чрез изградената схема са се финансирали мероприятия, които пряко засягат националната сигурност в страната. Чуждите граждани, ръководители на двете засечени по случая организации, публично са декларирали, че водят хибридна война срещу Запада. Единият от тях е включен в санкционните списъци на САЩ и ЕС по повод на неговите действия, насочени срещу териториалната цялост на Украйна, а другият е бивш кадрови служител с висок ранг на разузнаване на чужда държава”, каза Георгиев, съобщава БГНЕС.    “Относно чуждите граждани е придобита информация, че развиват съвместна дейност и действат координирано. ДАНС е събрало информация, че Малинов е действал съвместно с двамата руснаци, многократно е пътувал до Русия, за да провежда срещи с тях, получавал е задачи от тях, а в някои случаи – и финансови средства.    Разследващите са получили и данни, че Малинов е изготвил докладна записка на руски език, в която е описана необходимостта от геополитическа преориентация на България, както е известният на всички „Проект България“.    В същата докладна се предлага да се провеждат редица мероприятия, свързани с определени действия в сферата на вътрешнополитическият живот, обществени аспекти и медии, които да доведат до такава промяна в политиката на страната. Това, пише в докладната, е свързано с реализирането на „Проект България“ и е свързано с неговата икономическа основа.   В документа се посочва, че следва да бъде осигурена и финансова страна на проекта, като следва да се придобиват активи за повече от половин милиард евро, което да се извърши безвъзмездно от Константин Малофеев“, съобщи още Георгиев.   Той посочи, че двете организации публично са декларирали, че водят хибридна война срещу Запада.   ", "date": "2019.09.11", "title": "Шефът на ДАНС: Малинов е изготвил докладна за нуждата от геополитическата преориентация на България"}
{"url": "http://epicenter.bg/article/Svilenski--Premierat-da-obyasni-pred-NS-kak-se-arestuvat-balgarski-grazhdani-kato-svideteli-/192459/2/0", "text": "Трябва да дойде министър-председателят, за да обясни как в правова държава се арестуват български граждани, журналисти, в 7 часа сутринта и се отвеждат с белезници в качеството им на свидетели. Затова призовавам, г-жо председател, отново да поканите министър-председателя да дойде и да информира народните представители за случващото се в държавата. За това призова от парламентарната трибуна зам.-председателят на ПГ на БСП за България Георги Свиленски, съобщиха от пресцентъра на партията.    По думите му проблемът има не са вътрешнополитическо, но вече и международно значение.    Георги Свиленски бе категоричен, че българският парламент се унижава, като не е позволил на министъра на вътрешните работи и шефа на ДАНС да изнесат пълната информация, с която разполагат, и не е позволил заседанието да бъде закрито.        Предлагам във връзка с днешната практика куриозното посещение на двамата ръководители министърът на вътрешните работи и директорът на ДАНС, да се разграничат процедурите в Народното събрание да имаме изслушване и посещение, защото в случая процедурата беше посещение в залата на Народното събрание. Тогава нещата ще си дойдат на мястото. Процедурата изслушване предполага и съдържание в него. Това заяви от трибуната на парламента народният представител от ПГ на БСП за България Валери Жаблянов.   По думите му тъй като в процедурата не е имало съдържание, тя не е била реализирана. След посещение, да бъдат поканени и за изслушване, предложи Жаблянов.        Посетилите ни току-що лица вътрешният министър и председателят на ДАНС се подиграха. Единият каза, че са задържани 8 лица, а другият каза, че се водят следствени действия срещу едно лице. Вие нещо разбрахте ли? А вие сте председател на Народното събрание в република с парламентарно управление. С тези думи се обърна народният представител от ПГ на БСП за България Антон Кутев към председателя на Народното събрание Цвета Караянчева.   По думите му, ако България е демократична държава, то именно тя е отговорна за случилото се и именно тя като председател трябва да наложи елементарните правила на демокрацията. В противен случай губите смисъла си и трябва да освободите мястото, на което се намирате, категоричен бе Кутев.        Вие бяхте ням свидетел и съучастник на поредната подигравка, която изпълнителната власт направи над законодателната, на поредната подигравка, която си позволиха представители на органите, които имат задължение да спазват националната сигурност. Така народният представител Таско Ерменков се обърна към председателят на Народното събрание Цвета Караянчева.  ", "date": "2019.09.11", "title": "Свиленски: Премиерът да обясни пред НС как се арестуват български граждани като свидетели!"}
{"url": "http://epicenter.bg/article/Simeonov--V-istoriyata-ima-mnogo-sluchai--v-koito-ot-protesti--sa-se-realizirali-metezhi/192466/2/0", "text": "В историята има много случаи, в които от протести, са се реализирали метежи. Това каза пред журналисти лидерът на НФСБ Валери Симеонов във връзка с информацията, че протестите срещу номинацията на Иван Гешев за главен прокурор, може да прерасне в бунт срещу правителството, предаде Агенция \"Фокус\".   По думите му това няма да е за първи път.   \"В обществено-политическия живот е прието всякакви средства да бъдат използвани и прилагани за добиране до властта. За съжаление демокрацията често остава на заден план - с други думи реалните избори. Самите вие всички сте свидетели, че в продължение на две години се извършват всякакъв вид опити да се игнорират резултатите от изборите и да бъдат заменяни с друг способ да се постигне смяна на властта\", допълни още Симеонов.   На въпрос къде НФСБ би играла с ВМРО, той посочи, че не би употребил думата игра за политиката. \"Нито сме футболисти, нито сме актьори. Ние сме в един непрекъснат диалог с колегите от ВМРО по отношение на издигане на съвместни кандидатури в различните общини\", допълни Симеонов.", "date": "2019.09.11", "title": "Симеонов: В историята има много случаи, в които от протести са се реализирали метежи"}
{"url": "http://epicenter.bg/article/Iliyana-Yotova-poseti-balgarskata-izlozhba-na-58-oto-bienale-na-izkustvata-vav-Venetsiya/192467/2/0", "text": "Вицепрезидентът Илияна Йотова посети българската изложба на 58-ото Венецианско биенале – най-голямата световна сцена за съвременно изкуство. Това съобщиха от прессекретариата на държавния глава.   Проектът „Как живеем“ обединява произведенията на Рада Букова и Лазар Лютаков, с куратор Вера Млечевска. Двамата автори по интересен начин успяват да представят нашето съвремие, като съпоставят представата за вековните традиции на занаятите и масовата индустриална продукция на еднотипни и достъпни изделия, които обсебват жизнената ни среда днес.   Яра Бубнова, комисар на изложбата и директор на Националната художествена галерия, представи на вицепрезидента Йотова изложбата, която е разгледана от десетки хиляди посетители и ценители на изкуството.   Тази година България се завърна на биеналето за първи път след 2011 г. Първото участие на българската страна е през 1912 г.   Изложбата може да бъде разгледана до 24 ноември в сградата Палацо Джустиниан Лолин, построена през XVII век, във Венеция.  ", "date": "2019.09.11", "title": "Илияна Йотова посети българската изложба на 58-ото биенале на изкуствата във Венеция"}
{"url": "http://epicenter.bg/article/Iliyan-Vasilev--Ruskoto-razuznavane-razviva-deynost-v-Balgariya--no-tya-ne-e-svarzana-s--quot-Rusofili-quot--/192469/2/0", "text": "Руското военно и цивилно разузнаване развиват дейност в България, но тя по никакъв начин не е свързана с организацията \"Русофили\". Това заяви за програма \"Хоризонт\" на БНР бившият посланик на страната ни в Москва Илиян Василев.    Той е в руската столица по времето на шпионския скандал от 2001 г., когато наистина руски разузнавачи са установени в София и върнати в Москва. Тогава се стига до размяна на дипломати между двете столици и рязко влошаване на взаимоотношенията. Василев бе категоричен, че тогава, преди да се стигне до медиен отзвук, е извършвана месеци работа.    Сега - няма никакви ясни доказателства, а се търси единствено медиен отзвук преди изборите, категоричен е дипломатът.    \"Ние знаем, че на територията на България развива дейност мрежа на военното и на цивилното разузнаване на Русия. При това не го знаем заради нашите служби, а защото партньорските служби ни го казват. И ние не предприемаме дело по тия теми, не предприемаме дело по случая \"Гебрев\", за Скрипал се направихме, че не чуваме. На Черна гора главният прокурор ни каза, че от Пловдив ГРУ е организирало преврата. И ние не правим реални неща, а се занимаваме с една организация, която, като пише \"Русофили\" - ами те с какво друго да се занимават,\" коментира бившият посланик.  ", "date": "2019.09.11", "title": "Илиян Василев: Руското разузнаване развива дейност в България, но тя не е свързана с \"Русофили\" "}
{"url": "http://epicenter.bg/article/Prof--Zahariev-za-shpionskiya-skandal--BSP-da-vnese-vot-na-nedoverie-za-vanshnata-politika-i-sigurnost/192470/2/0", "text": "\"БСП трябва да внесе в парламента искане за вот на недоверие към правителството за неговата външна политика и политика на сигурност\". Това заяви пред БНР проф. Захари Захариев – председател на Федерацията за приятелство с народите на Русия и ОНД.    Според него в момента се случва сериозен не само вътрешнополитически, но и външнополитически скандал. „С поведението на прокуратурата, МВР и ДАНС на практика ние бъркаме в отношенията между България и Русия. Пълно безумие“, подчерта проф. Захариев.    Той изказа мнение, че премиерът Бойко Борисов се опитва да излезе от този „капан“:    „Това е капан и за него самия и за личния му авторитет и влияние в навечерието на избори. Може би става дума и за капан, свързан с взаимоотношенията вътре с самата партия ГЕРБ“.    „Смущава ме дълбокото разминаване между повдигнатите обвинения от страна на Специализираната прокуратура със съдействието на ДАНС и МВР и тезата, която отстоя премиерът Бойко Борисов. Те говорят за шпионаж в полза на Русия, а Борисов изобщо не си позволи да използва тези термини – той се опита и то по един доста ловък политически начин да отклони темата към заинтересованост на частни организации и на конкретни лица, които не са свързани с управлението на Руската държава. Нещата се пренасят в една плоскост, свързана с чисто икономически интереси, със себични икономически интереси на определени хора в България и с един безумен т.нар. глобален политически проект, свързан с България от страна на г-н Малинов и част от хората около него“, коментира още проф. Захариев.    По думите му в значителна част от инициативите на движение „Русофили“ фигурира повече „пушилката“, отколкото смисленият подход към реалните проблеми на взаимоотношенията между България и Русия.    \"Очевидно днес и шпионите не са като едновремешните шпиони\", каза пред БНР ген. Чавдар Червенков - ръководител на Военното разузнаване в периода 1991 – 1993 г. и бивш вътрешен министър. Според него действията на прокуратурата и следствието до този момент не се вписват в разбирането му за шпионска афера и посочи защо:    \"Свидетел се отвежда с белезници, прави му се обиск вкъщи, изземат му се телефони и компютри, освобождават го и на другия ден той (Юрий Борисов - бел. ред.) дава пространно телевизионно интервю и ни обяснява какво са си говорили в Следствието. Главният обвиняем Николай Малинов днес също даде пространно телевизионно интервю в същия дух - разбрахме какво са си приказвали. Питам се води ли се следствие, има ли следствена тайна. Какво става?\", коментира бившият шеф на военното разузнаване.    По думите на ген. Червенков Прокуратурата може да извади от ръкава нещо, за което ние не знаем. Той предположи, че или става дума за прихванато пране на пари, или става дума за шпионаж против интересите на държавата и в интерес на чужда държава.    Той също коментира изявлението на премиера Бойко Борисов с думите \"все едно е премиер на друга държава\".    \"Изнася се стара информация, става дума за събития от 2015-а година. Защо службите досега са мълчали и защо изнасят информацията сега\", коментира полк. Чавдар Петров, бивш шеф на НСС и председател на Асоциация \"Сигурност\".    Той прогнозира, че повдигнатото обвинение на Николай Малинов за шпионаж няма да издържи в съда, защото той няма достъп до класифицирана информация, за да е предавал такава информация на чужди организации. Според него подозренията започват да се изместват от шпионаж към пране на пари.    По думите на полк. Петров руското разузнаване би трябвало да е достигнало до някакво дъно, ако по такъв елементарен начин финансира своята дейност в една натовска държава. Според него обвиненията към Николай Малинов са напълно необосновани.  ", "date": "2019.09.11", "title": "Проф. Захариев за шпионския скандал: БСП да внесе вот на недоверие за външната политика и сигурност"}
{"url": "http://epicenter.bg/article/Tsatsarov--Vnesen-e-signal--che-protestite-sreshtu-Geshev--mozhe-da-prerasnat-v-bunt-sreshtu-pravitelstvoto/192471/2/0", "text": "Внесен е сигнал, че протестите срещу Иван Гешев, може да прераснат в бунт срещу правителството. Това каза главният прокурор Сотир Цацаров пред журналисти в Народното събрание във връзка с информацията, че протестите срещу номинацията на Иван Гешев за главен прокурор, може да прерасне в бунт срещу правителството, предаде Агенция \"Фокус\".   \"Сигналът е внесен, но съвсем откровено ви казвам, че с оглед заниманията си с много други неща, включително и това, не съм имал време дори да го прочета. Сигналът ме чака на бюрото, в момента, в който се върна\", допълни още Цацаров.   Попитан дали сътрудничи с руските тайни служби по случая Малинов, Цацаров поясни, че сътрудничи с партньорски. ", "date": "2019.09.11", "title": "Цацаров: Внесен е сигнал, че протестите срещу Гешев може да прераснат в бунт срещу правитeлството"}
{"url": "http://epicenter.bg/article/Kabinetat-otchete--Fiskalniyat-rezerv-kam-30-yuni-e-11-7-mlrd--leva/192473/2/0", "text": "Със свое решение правителството одобри доклада за касовото изпълнение на консолидираната фискална програма за първото полугодие на 2019 година. Това съобщиха от Правителствената информационна служба.    На база данни от тримесечните отчети за касовото изпълнението на бюджетите на първостепенните разпоредители с бюджет (ПРБ) бюджетното салдо по консолидираната фискална програма (КФП) за първото полугодие на 2019 г. е положително в размер на 3 223,3 млн. лв. и се формира от превишение на приходите над разходите по националния бюджет в размер на 3 107,6 млн. лв. и по европейските средства в размер на 115,7 млн. лева.    Постъпилите приходи, помощи и дарения по КФП към 30.06.2019 г. са в размер на 22 285,8 млн. лв. или 50,8 % от годишните разчети, като отчитат ръст от 16,0 на сто спрямо същия период на предходната година. Данъчните постъпления нарастват в номинално изражение с 10,4 на сто спрямо полугодието на 2018 г. Неданъчните приходи имат ръст от 38,4 на сто спрямо отчетените за първите шест месеца на 2018 г., а приходите от помощи и дарения нарастват е 64,9 на сто спрямо отчетените към месец юни на предходната година.    Общата сума на данъчните постъпления (вкл. приходите от осигурителни вноски) към края на месец юни възлиза на 17 686,3 млн. лв., което представлява 51,2 % от годишните разчети. В структурно отношение най-значителен ръст се отчита при постъпленията от осигурителни вноски и косвени данъци. Неданъчните приходи са в размер на 3 448,4 млн. лв., което представлява 52,0 % изпълнение на годишните разчети. Следва да се отбележи, че при неданъчните приходи се проявява базов ефект в частта на приходите по бюджета на Фонд Сигурност на електроенергийната система\", поради влезлите в сила промени в Закона за енергетиката от 01.07.2018 г., с които бе променен механизма за събиране на приходи по бюджета на фонда. Поради тази причина приходите по бюджета на фонда за първото полугодие на 2019 г. са по-високи от постъпленията за същия период на 2018 г. Приходите от помощи и дарения са в размер на 1 151,1 млн. лева.    Разходите по консолидираната фискална програма (вкл. вноската на Република България в бюджета на ЕС) към края на месец юни 2019 г. възлизат на 19 062,5 млн. лв., което е 42,9 % от годишните разчети. Нелихвените разходи са в размер на 17 931,9 млн. лв., което представлява 42,4 % от годишните разчети. Текущите нелихвени разходи към 30.06.2019 г. са в размер на 16 418,3 млн. лв., капиталовите разходи (вкл. нетния прираст на държавния резерв) възлизат на 1 499,8 млн. лв., предоставените текущи и капиталови трансфери за чужбина са в размер на 13,8 млн. лв. Лихвените плащания са в размер на 413,1 млн. лв. или 61,7 % от планираните за 2019 година.    Частта от вноската на Република България в бюджета на ЕС, изплатена към 30.06.2019 г. от централния бюджет, възлиза на 717,5 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година.    Размерът на фискалния резерв към 30.06.2019 г. е 11,7 млрд. лв., в т.ч. 11,3 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други.          Правителството прие Доклад за напредъка по изпълнението на РМС №436/2017 г. относно приемането на Списък с набори от данни по приоритетни области, които да се публикуват в отворен формат. Целта е да има по-голяма прозрачност и отчетност на процесите, свързани с достъп до обществена информация и проследяване на изпълнението на законоустановените задължения на отделните административни структури.  От 15 февруари администрациите публикуват наборите от данни на новоизградения Портал за отворени данни на Република България, който е разработен по проект „Подобряване на процесите, свързани с предоставянето, достъпа и повторното използване на информацията от обществения сектор“, финансиран по Оперативна програма „Добро управление“ (https://data.egov.bR/).    На новия портал са прехвърлени профилите на администраторите модератори на регистрираните организации, както и публикуваните в отворен формат данни. Мигрирането на данни от стария към новия портал бе извършено при изричното условие да бъдат прехвърлени единствено данните, публикувани в отворен формат. По този начин бе преодолян един от основните недостатъци, проявили се при стария портал, а именно — наличието на данни, които не са в отворен формат.  От създаването на Портала за отворени данни през ноември 2014 г. до неговото прехвърляне през февруари 2019 г. на http://old.opendala.government.bg, са създадени 501 профила и са публикувани общо 8 927 набора от данни от 444 организации от обществения сектор.  Всяка година, по предложение на председателя на Държавна агенция „Електронно управление“, на основание 156, ал. 3 от Закона за достъп до обществена информация, Министерският съвет приема Списък с набори от данни по приоритетни области, които да се публикуват в отворен формат на Портала за отворени данни.        Освобождава се радиочестотен спектър за стартиране на изграждането на 5G мрежи. Това предвижда приетото днес решение от правителството за изменение и допълнение на Националния план за разпределение на радиочестотния спектър.  По този начин се създават условия за предприемане на действия от Комисията за регулиране на съобщенията за организиране на дейността по предоставяне на операторите радиочестотен спектър в обхват 700 MHz и радиочестотна лента 24.25-27.5 GHz, необходими за изграждане на 5G мрежи. Те следва да осигурят висока скорост на обмен на данни при пълно покритие на страната по територия, а не само по население.  Направените изменения са в съответствие с Националната пътна карта за изпълнение на задълженията на Република България по Решение (ЕС) 2017/899 на Европейския парламент и на Съвета от 17 май 2017 г. за използването на радиочестотна лента 470-790 MHz в Съюза.      С постановление на Министерския съвет Общинският културен институт Етнографски музей на открито „Етър“ - Габрово се преобразува в Регионален Етнографски музей на открито „Етър“ - Габрово. С решението се променя статутът на музея, който да отговаря на неговата роля и значение за опазването на материалното и нематериално културно наследство на страната.  Според чл. 26, ал. 1, т. 2 от Закона за културното наследство музеят е „специализиран“, а по териториален обхват попада в категорията „местни“ музеи. Този обхват и функции не съответстват на разнообразната дейност на музея и на уникалните сгради и сбирки на територията на комплекса. В отделни случаи през годините статутът на ЕМО „Етър“ е бил бариера за организирането на събития от национален и международен мащаб, за които се е изисквало партньорство с институция от регионално или национално значение.    Етнографски музей на открито „Етър“ е първият и единствен в България музей на открито от тип „Скансен“. Той е разположен на територия от 17 8000 кв. км. и включва над 50 обекта, сред които уникални съоръжения, традиционни работилници и занаятчийски техники, сгради с обществено и историческо значение. Музеят изпълнява методически функции в национален мащаб по отношение на реализирани от читалища, учебни заведения и неправителствени организации възстановки на обичаи, обреди и традиционни дейности, организира различни форуми, свързани със съхраняването на традициите, а от 2003 ежегодно е домакин на Международния панаир на традиционните занаяти.  В своята 55 годишна история музеят е изпълнявал функции, които го доближават до регионалните и националните музейни институции, като утвърждаването им ще допринесе за неговото развитие и утвърждаване на неговата експертност.    Преобразуваният регионален музей ще може да извършва дейности в национален мащаб по опазване и популяризиране на културните ценности, ще оказва методическа помощ на музеите, намиращи се на територията на област Габрово и в общини, които нямат музеи или обществени колекции, но притежават културни ценности, свързани с тематичния обхват на музея.        Правителството одобри отпускането на 216 135 лв. по Програмата на мерките за закрила на деца с изявени дарби от държавни, общински и частни училища през 2019 г.    Средствата ще бъдат предоставени на общините за стипендии и еднократно финансово подпомагане на ученици с изявени дарби. Целта е насърчаване на техните творчески заложби и потребности, финансово подпомагане и осигуряване на възможности за изява.    През 2019 година по Програмата за Министерството на образованието и науката са заложени общо 793 050 лв., които се разпределят регулярно.    За постъпили искания за второто тримесечие на годината от 31 общини за отпуснати 177 стипендии се предоставят 183 600 лв., а за издадени заповеди за три стипендии на ученици в частни училища - 3105 лв. Отделно от тях са необходими още 29 430 лв. за 33 издадени от министъра на образованието и науката заповеди по Програмата за 2019 година.        Правителството одобри допълнителни разходи/трансфери за 2019 г. за изплащане на минимални диференцирани размери на паричните средства за физическо възпитание и спорт в държавните детски градини към министъра на отбраната и държавните висши военни училища.  Средствата в размер на 9000 лв. се предоставят за децата от детските градини към министъра на отбраната и за курсантите и студентите в редовна форма на обучение в държавните висши военни училища за учебно-тренировъчната и спортносъстезателната дейност, и за материално-техническото им обезпечаване.    Средствата се определят за бюджетна година съгласно разработени и утвърдени проекти.  Необходимите средства се осигуряват ежегодно със Закона за държавния бюджет и се разходват на базата на представени разчети за броя на децата от детските градини към министъра на отбраната и за курсантите и студентите в редовна форма на обучение за подпомагане на физическото възпитание и спорта.        Правителството предостави безвъзмездно правото на собственост върху имот - частна държавна собственост на община Поморие, област Бургас. Имотът се намира в гр. Поморие, ул. „Хан Кубрат“ и е с площ от 2314 кв. м, заедно с построените в него сгради. Досега имотът е управляван от областния управител на Бургас. След прехвърлянето му на община Поморие теренът ще се използва за изграждане и поддържане на общодостъпна крайбрежна зона за отдих (парк). Предвижда се да бъдат обособени нови алеи, богато озеленени места за отдих и кътове за детски игри. Очаква се с благоустрояването на имота да се увеличи туристическия потенциал на района, да се намали шумовото натоварване, да се създадат условия за здравословна градска среда, както и да се осигури достъп до публичните пространства на хора с увреждания.    Министерският съвет прие друго Решение, с което дава съгласие за продажба на обособена част от лечебно заведение - недвижими имоти, собственост на „Специализирана болница за продължително лечение и рехабилитация на пневмофтизиатрични заболявания „Света Петка Българска“ ЕООД, гр. Велинград. Лечебното заведение е търговско дружество със 100% държавно участие в капитала, като правата на държавата в него се упражняват от министъра на здравеопазването. Недвижимите имоти, представляващи земеделски земи - нива и ливади, са с отпаднала необходимост за лечебното заведение и генерират само разходи, поради което ръководството на лечебното заведение е заявило желание за освобождаване от имотите чрез продажба. Паричният ресурс, получен от продажбата на имотите, ще остане в лечебното заведение и ще се използва в съответствие със Закона за лечебните заведения и ЗПСК.    Продажба ще бъде извършена и на недвижими имоти, собственост на Университетска многопрофилна болница за активно лечение „Канев“ АД, гр. Русе. Лечебното заведение е акционерно дружество със смесено държавно и общинско участие, като държавата притежава 82,89 на сто от капитала. Обособената част от лечебното заведение представлява поземлен имот с площ от 4 145 кв. м., в който влиза сграда „АГ КОМПЛЕКС“ със застроена площ 1 105 кв. м., брой етажи 4 и предназначение: здравно заведение, които представляват неизползваем и неоперативен актив за лечебното заведение. Съгласно чл. 28, ал. 10 и ал. 9 от ЗПСК продажбата на обособени части от лечебни заведения, които са включени в списъка по Приложение № 1 към чл. 3, ал. 1 на ЗПСК, какъвто е настоящият случай, може да се извърши след решение на Министерския съвет, по предложение на органа, упражняващ правата на собственост в капитала на търговското дружество. Паричният ресурс, получен от продажбата на имота, ще остане в лечебното заведение и ще се използва в съответствие с чл. 105 от ЗЛЗ.    Правителството предостави за управление имоти - публична държавна собственост на Висшия съдебен съвет за нуждите на Административен съд - София област и на Върховния административен съд. Имотите се намират в София, район „Възраждане“, съответно на бул. „Стамболийски“ № 39 /дворно място заедно с построената в него 5-етажна масивна сграда и сутерен/ и на пл. „Света Неделя“ № 5 /административна сграда на един подземен и 6 надземни етажа/. До сега имотите са стопанисвани от Министерството на здравеопазването, но вече са с отпаднала за ведомството необходимост. Решението за новото управление на имотите ще влезе в сила след придобиване от държавата и предоставяне за управление на Министерството на здравеопазването на нова административна сграда, част от комплекс административни сгради, на бул. „Цариградско шосе“ в столицата. Предвижда се новото здание да бъде изградено в срок от 21 месеца от страна на „Държавна консолидационна компания“ ЕАД.        Министерският съвет прие решение, с което предлага на Народното събрание за ратификация Конвенцията за кинематографичната копродукция на Съвета на Европа (ревизирана).  Началото на подписването на Конвенцията е поставено на 30 януари 2017 г. в Ротердам и от тогава вече 29 държави са подписали, а 14 - ратифицирали новия текст. Предложеният текст за ратификация е ревизиран текст на Европейската конвенция за кинематографската копродукция от 2 октомври 1992 г., подписана на 9 септември 2003 г. в Страсбург.    Технологическата, икономическата и финансовата еволюция на филмопроизводството през периода след 1992 г., както и внесени промени в резолюцията за създаване на европейския Фонд за подпомагане на копродукциите и разпространението на художествени кинематографични и аудиовизуални Творби Евроимаж, с които се позволява приема на трети държави, наложиха ревизия на текста на Конвенцията. Основните промени в нея целят по-голяма гъвкавост в правилата за копродуцентите. Те насърчават сътрудничеството в областта на копродукцията и отчитат напредъка във филмовата индустрия.  България, представена от експерти от Националния филмов център, е участвала на всички етапи от работата по промяна на Конвенцията и е одобрила предложеният за подписване окончателен вариант.        Правителството прие Доклад за дейността на Координационния съвет по концесиите през 2018 г.  Координационният съвет по концесиите е създаден със Закона за концесиите с цел осигуряването на единна и координирана държавна политика в областта на концесиите. Съветът включва представители на всички министерства, на Националното сдружение на общините в Република България, както и на органи с функции в областта на концесиите, като председател на Съвета е заместник министър-председателят по икономическата и демографската политика. Съветът осъществява дейността си в съответствие с разпоредбите на чл. 38, ал. 1 от ЗК.    Дейността на Координационния съвет през 2018 г. е в съответствие с изискванията на ЗК и в изпълнение на приоритетите, целите и мерките, определени в Националната стратегия за развитие на концесиите в Република България за периода 2018 - 2027 г. Съветът функционира като ефективен орган, който чрез своята дейност осигурява изпълнението чрез концесия на значими и нужни за обществото проекти по приоритетите, определени в националната стратегия.  През отчетната година Координационният съвет създаде необходимите организационни условия за осъществяване на дейността си и за експертното му подпомагане. Организира разработването, провеждането на обществени консултации и съгласуването, както и в изпълнение на чл. 38, ал. 1, т. 1 от ЗК прие Националната стратегия за развитие на концесиите в Република България за периода 2018 - 2027 г. Стратегията е одобрена от Министерския съвет на 20 юни 2018 г. Координационният съвет също така организира разработването на проект на План за действие за държавните концесии за периода до края на настоящия програмен период.    През 2018 г. Координационният съвет осъществява дейността си в съответствие с принципите за публичност и прозрачност. В Информационния раздел на Националния концесионен регистър са публикувани преписи-извлечения от протоколите от проведените заседания с приетите решения и приетите насоки за отстраняване на системни проблеми.  През 2019 г. Координационният съвет ще продължи да осъществява текуща дейност в съответствие с функциите, определени в ЗК, както и съобразно приоритетите, целите и мерките на Стратегията. Ще бъде организирано и разработването на Доклад за състоянието на концесиите през 2018 г.        „Ватия кварц“ АД, гр. София, ще добива индустриални минерали - каолинова суровина и кварцов пясък, в два от участъците на находище „Златен дол“. Това е регламентирано в решение на Министерския съвет, с което дружеството е определено за концесионер на находището.  „Златен дол“ се намира в община Ветово, област Русе. Концесията за него се предоставя за срок от 35 години, като през този период концесионерът ще вложи 24.5 млн. лв. инвестиции в добива. Очакваните концесионни плащания за целия период ще надхвърлят 15.6 млн. лв. без ДДС. По закон 50% от тях постъпват в бюджета на общината по местонахождение на концесионната площ - в случая това е община Ветово.        Министерският съвет одобри проектозакон за изменение и допълнение на Закона за Министерството на вътрешните работи.  Предлаганият проект цели прецизиране на нормативната уредба и подобряване в регламентацията и организацията на дейностите, извършвани от МВР, както и създаване на допълнителни условия за осъществяваните от структурите във ведомството дейности по предотвратяване и пресичане на терористични действия, експертно-криминалистичната дейност, дейността по осъществяване на криминално-психологични изследвания, изготвяне на психологични и съдебно-психологични експертизи, осъществяване на психологични интервенции за управление на кризисни ситуации и дейности по управление на стреса.    Сред предложените промени е преобразуване на Научноизследователския институт по криминалистика в Национален институт по криминалистика, като служебните отношения на експертите, осъществяващи основните дейности в института се уреждат по Закона за Министерството на вътрешните работи, а не както е досега за част от тях - по Закона за държавния служител. Аналогична промяна в правоотношенията се предвижда и за служителите от Института по психология, които също ще изпълняват служебните си задължения при условията на първа категория на труд.    Предвижда се също създаване на Главна дирекция „Жандармерия, специални операции и борба с тероризма“, в структурата на която се включват дирекция „Жандармерия“ към Главна дирекция „Национална полиция“ и Специализирания отряд за борба с тероризма. Целта е повишаване на ефективността на дейностите по предотвратяване и пресичане на терористични действия, освобождаване на заложници, задържане и/или обезвреждане на особено опасни престъпници или престъпни групи, осигуряване на зона за безопасност срещу потенциални атаки, опазване на обществения ред при провеждане на масови мероприятия, възстановяване, поддържане и опазване на обществения ред при масови безредици.    Друго предложение е преобразуване на правоотношенията и на служителите от дирекция „Инспекторат“ в такива по Закона за държавния служител, при условията на трета категория на труд. Целта е прилагането на подход, аналогичен на възприетия за други структури.  Предвижда се също прецизиране на други разпоредби от ЗМВР, както и на промени в закони, пряко свързани с промените на ЗМВР.    Правителството одобри промени в правилника за прилагане на Закона за ДАНС        С Постановлението се правят промени, целящи привеждане на Правилника за прилагане на Закона за Държавна агенция „Национална сигурност“ в съответствие със Закона за изменение и допълнение на Закона за Държавна агенция „Национална сигурност (обн., ДВ, бр. 56 от 2018 г.), Закона за изменение и допълнение на Закона за защита на личните данни (обн., ДВ, бр. 17 от 2019 г.), Закона за изменение и допълнението на Административнопроцесуалния кодекс (обн., ДВ, бр. 77 от 2018 г.) и Наредбата за организацията и реда за извършване на проверка на декларациите и за установяване на конфликт на интереси, приета с ПМС № 209 от 26.09.2018 г. (обн. ДВ, бр. 81 от 2018 г.), както и промени, целящи прецизиране на използваната терминология.    Прецизират се и се доразвиват разпоредбите, уреждащи дейностите на специализираните административни дирекции „Инспекторат“ и „Координация и информационно-аналитична дейност“. Регламентират се функциите и задачите на длъжностното лице по защита на данните в Националното звено за получаване и обработване на резервационни данни на пътниците в Република България, превозвани по въздух. Въвеждат се изисквания за предоставяне на определена информация при еднократни посещения в стратегическите обекти или в обектите, осъществяващи стратегически дейности.        Правителството прие нов Правилник за дейността, структурата и организацията на Държавна агенция „Електронно управление“.  Целта е преструктуриране на три дирекции и една Главна дирекция в ДАЕУ, която да осъществява контрол върху електронните административни услуги. В резултат на реорганизацията ще се повиши административният капацитет и ще се оптимизира работата на отделните звена във връзка с нарасналия брой заявки от административните органи, организациите и гражданите за присъединяване към споделените ресурси на електронното управление, както и ще се осигури изпълнението на функциите по налагане и контрол на политиките, заложени в Закона за електронното управление.    Ще се осигури изпълнението на новите ангажименти на Агенцията, възникнали в резултат на наскоро приетия Закон за киберсигурност, а също така и по въвеждане на допълнителни функции по отношение на дейността на Инспекторатите по Закана за противодействие на корупцията и отнемане на незаконно придобитото имущество и Наредбата за организацията и реда за извършване на проверки на декларациите и за установяване на конфликт на интереси.        Министерският съвет прие промени в Устройственият правилник на Министерството на околната среда и водите. Промените се налагат след приетите изменения в Закона за опазване на околната среда (ЗООС), които въвеждат съвместяване на процедурата по оценка на въздействието върху околната среда, издаване на комплексни разрешителни, както и одобряване на доклади за безопасност в предприятия с висок рисков потенциал (така наречената „обединена процедура“).  С промените се оптимизират и процесите в работата на общата администрация в МОСВ, както и в Изпълнителната агенция по околна среда (ИАОС). Създават се самостоятелни административни звена в министерството, свързани с информационното обслужване и в административното обслужване и канцеларията, както и конкретизиране на техните функции.    Заложените промени са свързани с подобряване на функционирането на ИАОС, с оглед пропорционално и функционално разпределяне на кадровия капацитет в общата и специализираната администрация, съобразно потребностите на отделните отдели. С проекта на ПМС не се извършва увеличение на общата числеността персонала в министерството и агенцията.        Правителството прие Актуализирана стратегия за развитие на електронното управление в Република България 2019-2023 г., заедно с Актуализирана пътна карта за изпълнението й и с Концепция за регистрова реформа, посредством изменения и допълнения на Решение №163 от 21 март 2014 година.  Актуализираната стратегия за развитие на електронното управление отразява развитието на нормативната и институционалната рамка за е-управление, водещите европейски принципи и приети стратегически документи в тази област на европейско ниво в периода след 2014 г. Тя следва да служи за рамка, въз основата на която се създават стратегии по области на политики и се определят цели и дейности от централните и териториалните администрации.    Актуализираната пътна карта 2019-2023 г. включва приоритетни мерки за изпълнението на стратегическите цели, заложени в Актуализираната стратегия, отговорните институции и предвидения финансов ресурс. Основно финансирането на мерките ще се осъществи чрез оперативни програми на ЕС и чрез държавния бюджет. Важно е да се отбележи, че е възприет нов подход - включени са мерки от област „Правосъдие“ с цел да се осигури оперативна съвместимост, обхванати са мерки за преодоляване на критичните фактори и реализиране на ефективно и прозрачно е- управление. Актуализираната пътна карта отразява и изпълнението на вече стартиралите проекти и дейности в програмния период 2014-2020 г.    Целта на приетата Концепция за регистрова реформа е да се оптимизира организацията на регистрите в държавната администрация и да се намалят разходите за тяхната поддръжка, да се гарантира служебен обмен на информация и данни за предоставяне на качествени услуги, както и да се осигури възможност за предоставянето на услуги, базирани на регистрите от други административни органи. Концепцията е насочена към регистрите на всички централни и териториални администрации, с изключение на тези, които съдържат класифицирана информация. Мерки по нейната реализация се съдържат в Пътната карта за изпълнение на Актуализираната стратегия.  Към 2023 г. се очаква всеки гражданин да може да общува ефективно по електронен път с държавната администрация, като получава лесно, сигурно и надеждно персонализирани административни услуги.        Министерският съвет прие Национална програма за контрол на замърсяването на въздуха 2020 - 2030 г. Програмата е разработена въз основа на сключено Споразумение за предоставяне на консултантски услуги между Министерството на околната среда и водите и Международната банка за възстановяване и развитие в подкрепа на управлението на качеството на атмосферния въздух. С приемането и прилагането на програмата се цели постигане на определените за страната с Директива (ЕС) 2016/2284 намаления на емисиите на серен диоксид, азотни оксиди, неметанови летливи органични съединения, амоняк и фини прахови частици (ФПЧ²ֹ⁵) за периода от 2020г. до 2029 г. и след 2030 г. (в сравнение с приетата за базова 2005 г.).    В програмата са предвидени мерки в секторите, които са по-значими източници на емисии в атмосферния въздух, като селско стопанство, автомобилен транспорт и битово отопление. Средствата за изпълнение на мерките в битовото отопление, предвидени в Националната програма за контрол на замърсяването на въздуха 2020 - 2030 г., ще бъдат съобразени с финансовите средства, предвидени за изпълнение на вече приетата на 7 юни 2019 г. от Министерския съвет Национална програма за подобряване на качеството на атмосферния въздух (2018 - 2024 г.).    Мерките в сектор енергетиката и промишленост произтичат от задължения по европейското законодателство. Основните мерки, насочени към сектори транспорт и битово отопление, са: повторно свързване към газоразпределителната мрежа; повторно свързване към централно отопление; създаване на нови връзки към централно отопление; преминаване към битови отоплителни уреди, които са в съответствие с Директива 2009/125/ЕО за създаване на рамка за определяне на изискванията за екопроектиране към продукти, свързани с енергопотреблението. Също така се предвижда прилагане на изисквания за качество на горивата; създаване на нови връзки към газоразпределителната мрежа; въвеждане от общините на „Зони с ниски емисии“ за транспорта и модернизиране на автопарка чрез позволяване на внос само на автомобили с по-ниски емисии на вредни вещества в атмосферния въздух, което е разгледано като потенциална мярка. Тези мерки се очаква да допринесат за намаляването на емисиите на ФПЧ²ֹ⁵, неметанови летливи органични съединения, серен диоксид и азотни оксиди.    Мерките, насочени към сектор селско стопанство, засягат употребата на азотни торове чрез гарантиране спазването на Директивата за нитратите и прилагането на добри земеделски практики в употребата на торовете, което ще доведе до допълнително намаляване на емисиите на амоняк, азотни оксиди и неметанови летливи ограничени съединения. При управлението на животинските торове се предвижда прилагането на най-добри практики с цел ускоряване намаляването на емисиите на амоняк, азотни оксиди и неметанови летливи ограничени съединения.    Намаляването на емисиите на вредни вещества в атмосферата ще допринесе за намаляване на рисковете за здравето на човека и околната среда, включително за изпълнение на дългосрочната цел на ЕС за постигане на нива на качество на атмосферния въздух (КАВ) в съответствие с насоките за КАВ, публикувани от Световната здравна организация, а също така ще отговори на целите на ЕС в областта на биологичното разнообразие и екосистемите и политиките за климата и енергетиката.        Министерският съвет одобри позицията на Република България по дело С-391/19 на Съда на Европейския съюз, образувано по преюдициално запитване на Върховния административен съд, Първо отделение, във връзка с касационно административно дело № 9555/2018. Касатор по него е „Унипак“ АД, а ответник - директорът на Териториална дирекция Дунавска, Агенция „Митници“. С това решение правителството дава и съгласие за встъпване в производството.  Преюдициално запитване е отправено на основание чл. 267, параграф 1, буква „б“ от Договора за функционирането на Европейския съюз.  Позицията на страната ни е, че под „извънредни обстоятелства“ по смисъла на чл. 172, параграф 2 от Делегиран регламент на Комисията (ЕС) 2015/2446, следва да се разбират фактори и обстоятелства, които поставят икономическия оператор в извънредно положение в сравнение с останалите икономически оператори, извършващи подобна икономическа дейност, и които да са извън обичайния търговски риск за оператора и да не са резултат от небрежност или измама от негова страна.    Прекратяването на валидността на издаденото в полза на титуляря на режима решение за обвързваща тарифна информация поради изменение на Комбинираната номенклатура (КН), приемането на митнически декларации без извършена корекция на декларирания код по КН и начинът на употреба на стоките, не са извънредни обстоятелства по смисъла на чл. 172, параграф 2 от Делегиран регламент на Комисията (ЕС) 2015/2446.  Конституирането на Република България като страна в производството по това дело ще позволи на страната ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на правото на ЕС.        Министерският съвет одобри позицията и състава на българската делегация за седемнадесетото заседание на Междуправителствената българо-руска комисия за икономическо и научно-техническо сътрудничество. Срещата ще се проведе в периода 16-17 септември в резиденция „Евксиноград“, гр. Варна.  По време на заседанието ще се разгледат актуални въпроси в областта на търговията, енергетиката, туризма, инвестициите, околната среда, транспорта, селското стопанство и други въпроси от взаимен интерес.  Паралелно със заседанието на междуправителствената комисия ще се проведе и българо-руски бизнес форум.        Правителството одобри българската позиция за заседанието на Съвет „Общи въпроси“, което ще се проведе на 16 септември в гр. Брюксел. Съветът започне подготовка за дискусията на лидерите по време на заседанието на Европейския съвет на 17-18 октомври. По темата за Многогодишната финансова рамка остава целта за постигане на споразумение до края на годината. Очаква се на октомврийския Европейски съвет лидерите да предоставят политически насоки по преговорния процес.    Одобрена е също позицията на страната ни за неформалното заседание на Съвета на ЕС по икономически и финансови въпроси (ЕКОФИН), което ще се проведе на 13 и 14 септември в Хелзинки, Финландия. Министрите ще обменят мнения по въпроси, свързани със засилване на действията срещу изменението на климата, устойчивостта на инфраструктурата на финансовите пазари, фискалните правила на ЕС и бъдещето на Съюза на капиталовите пазари. По време на заседанието на ЕКОФИН ще се дискутира и бъдещото развитие на енергийното данъчно облагане.        С до 419 327 906 лева от приходите от смесената система за таксуване за ползване на републиканската пътна мрежа през периода 2020-2023 г. ще се финансира модернизацията на пътя между Мездра и Ботевград. Проектът ще бъде първият, при който ще се прилага нова схема на плащане. Тя предвижда цялата стойност за изпълнение на строително-монтажните работи по договорите за двата участъка, на които е разделено трасето, да се разплати на изпълнителите след приключване и приемане на строителните дейности. За да започне изпълнението на проекта през тази година, правителството увеличи размера на ангажиментите за разходи, които могат да бъдат поети от Министерството на регионалното развитие и благоустройството.    Отсечката Мездра - Ботевград ще бъде с две платна с по две ленти за движение в посока. Трасето ще следва съществуващия път като се развива по нов терен в участъците, обхождайки селата Люти дол, Типченица, Новачене и Скравена с цел намаляване на въздействието на шума и вредните емисии от тежкото транзитно движение върху жителите на населените места. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е изграждането на селскостопански надлези, площадки за отдих и т. н. На обхода на с. Люти дол ще бъдат построени два тунела, с дължини съответно 490 м и 340 м.    Направлението Видин - Ботевград с обща дължина 167 км е приоритетен проект в инвестиционната програма на Министерството на регионалното развитие и благоустройството и Агенция „Пътна инфраструктура“ до 2022 г. С построяването на моста „Нова Европа“ (Дунав мост 2), свързващ градовете Видин (в България) и Калафат (в Румъния), това направление през страната ни се използва по-интензивно като най-къс маршрут между Западна и Централна Европа и Бяло море.  ", "date": "2019.09.11", "title": "Кабинетът отчете: Фискалният резерв към 30 юни е 11,7 млрд. лева"}
{"url": "http://epicenter.bg/article/MS-dade-mandat-za-pregovori-s--Kontur-Global--za-prekratyavane-na-dogovora-za-izkupuvane-na-tok/192474/2/0", "text": "Правителството прие протоколно решение, с което дава мандат на заместник министър-председателя, на министъра на финансите и на министъра на енергетиката да водят преговори с „Контур Глобал“ с цел прекратяване на договора за изкупуване на електрическа енергия. Това съобщиха от Правителствената информационна служба.    Договорът е сключен на 13 юни 2001 година между „Националната електрическа компания“ ЕАД и „Контур Глобал Марица Изток 3“ АД.    Вицепремиерът и двамата министри имат мандат за провеждане на срещи с „Контур Глобал“, както и да направляват и осъществяват комуникацията с Главна дирекция „Конкуренция“ на Европейската комисия във връзка с прекратяването на договора.    Европейската комисия е образувала производство в Главна дирекция „Конкуренция“ на основание на подадена жалба от Комисията за енергийно и водно регулиране, в която се посочва, че договорът за изкупуване на електрическа енергия представлява несъвместима държавна помощ.  ", "date": "2019.09.11", "title": "МС даде мандат за преговори с „Контур Глобал“ за прекратяване на договора за изкупуване на ток"}
{"url": "http://epicenter.bg/article/Pargov-pred-grazhdani-ot--Orlandovtsi--Vashite-pari-ot-danatsi-tryabva-da-se-investirat-v-kvartala/192475/2/0", "text": "„Вашите пари от данъци трябва да ги виждате инвестирани в квартала“. С тези думи лидерът на БСП - София Калоян Паргов се обърна към граждани от столичния квартал „Орландовци“. На срещата с хората присъстваха още народният представител от „БСП за България“ Николай Цонков, общинският съветник от групата на социалистите Иван Таков и кандидатът на БСП за кмет на район „Сердика\" Янко Янков, съобщиха от организацията.    „Хората предложиха част от улиците в квартала да ги направим еднопосочни. Това може да бъде реализирано. По-големият проблем обаче е инфраструктурата. С тези дупки и асфалт от времето на социализма няма как да продължаваме. Същото е положението в кварталите „Връбница\", „Обеля\", „Овча купел\" и в „Хаджи Димитър\". Крайните квартали са забравени от управляващите. А всички плащаме данъци. Парите от тях трябва да се връщат при нас, в квартала ни. Да ги виждаме инвестирани там, където живеем. А не да гледаме как ги влагат в ремонти и ремонти на ремонтите на ул. „Граф Игнатиев\", на бул. „Дондуков\" и около жълтите павета. Представете си само - с 24 милиона лева бюджет район „Сердика\" ще светне\". А управляващите в Столична община ги инвестираха в ремонт на по-малко от километър на „Графа\", посочи лидерът на столичните социалисти.    Калоян Паргов представи пред гражданите и кандидата на БСП за кмет на район „Сердика\" Янко Янков.    „Назад във времето той вече е бил кмет и има опит. Освен това е инженер, транспортен деятел, полковник. Той прие поканата ми да бъде кандидатът на БСП за кмет на този район. Вярвам, че вие, гражданите, заедно с Янко Янков и с нашата подкрепа, ще успеем да се справим с проблемите и да направим от район „Сердика\" по-добро и по-уютно място за живеене\", каза Паргов.    Той припомни, че заедно с гражданите от кв. „Орландовци\" вече имат постигнати успехи. Безспорно най-големият от тях е забраната за минаване на тежкотоварни камиони по улица „Рояк\" и асфалтирането ѝ заедно с ул. „Жак Дюкло\".    „От около месец вече работя „на терен\", както се казва, и познавам добре проблемите на хората от квартала\", коментира Янко Янков.    „Това, което чух на срещата, не ме изненадва. Въпросите, поставени от гражданите, и проблемите, които те посочиха, са реални. Имах време дори да помисля как да подредя проблемите, съставих вече един проектоплан и ги разделих по важност и по начин на решаване. Защото едните зависят от администрацията на район „Сердика\", други са в компетенцията на Столична община, а трети - на други институции на държавно ниво. Срещите продължават. Когато приключат, ще направя анализ и ще подредя проблемите според приоритета. След това ще направя план-програма за решаването им. Всичко това ще представя на гражданите. Ще им покажа как аз виждам работата през следващите 4 години. И твърдо ще поема отговорността да разрешим всички проблеми, които зависят от районната администрация. За справянето с другите ще се боря, докато не постигна успех\", каза още той.    Според Иван Таков проблемите на гражданите в крайните квартали са породени от пълната липса на политики и приоритети от страна на Столична община към тези части от София.    „Повече от 6 години ние говорим за това, че градът се развива на две скорости\", коментира той. „Много бих искал да получа отговор на въпроса защо Столична община дава 15 милиона лева в момента, за да асфалтира бул. „България\"? Това ли е най-големият проблем в града? Толкова ли е зле този булевард, че се налага с приоритет да бъде ремонтиран? Защо не погледнат вътрешнокварталните улици? Защо не ви питат вас, гражданите от кварталите, дали имате проблем с детските градини и ясли? Вече 20 години този въпрос стои нерешен. Бюджетът на Столична община за тази година е 1,7 милиарда лева. За чистотата на София са заделени 208 милиона. По-чист ли е градът? Въздухът по-чист ли е? Преди 10 години бюджетът за чистота е бил 140 милиона. За тази е двойно по-висок. А можем ли да кажем, че София е двойно по-чиста от тогава?! Въпросите са много, а отговорите от това управление на Столична община са незадоволителни. Затова е толкова нужна промяната\", каза още той.  ", "date": "2019.09.11", "title": "Паргов пред граждани от „Орландовци“: Вашите пари от данъци трябва да се инвестират в квартала"}
{"url": "http://epicenter.bg/article/Borisov-kam-gratskiya-vanshen-ministar-Nikolaos-Dendias--Nie-sme-strategicheski-partnyori-/192476/2/0", "text": "„С Гърция сме стратегически партньори. Четиристранният формат на разговори между България, Гърция, Румъния и Сърбия работи много добре, особено в реализирането на инфраструктурните проекти“. Това заяви министър-председателят Бойко Борисов в началото на срещата с министъра на външните работи на Гърция Николаос Дендиас, съобщиха от Правителствената информационна служба.    По време на разговора премиерът Бойко Борисов изтъкна важността на ускоряването на реализацията на газовия интерконектор между България и Гърция, който е приоритетен за страната ни.    „Това е важно за диверсификацията. Вече осигурихме напълно финансирането на интерконектора България-Гърция. Капацитетът е от 3 до 5 млрд кубически метра газ“, посочи още министър-председателят.    В рамките на срещата беше декларирано желанието на България и Гърция да продължат реализирането и на други инфраструктурни и енергийни проекти, които ще бъдат в интерес и на двете държави.    На срещата беше акцентирано и върху големия потенциал в сферата на туризма, който двете страни развиват през последните години, като премиерът Борисов подчерта значението на автомагистрала „Струма“ за свързаността с южната ни съседка.    Премиерът Бойко Борисов и гръцкият министър Николаос Дендиас бяха единодушни, че между България и Гърция съществуват отлични двустранни отношения, които ще продължат да бъдат насърчавани във всички сфери от взаимен интерес. По време на срещата беше посочено, че икономическото сътрудничество остава приоритет в двустранното партньорство и двете страни подкрепят всяка инициатива, която би допринесла за активизиране на търговско-икономическите връзки.  ", "date": "2019.09.11", "title": "Борисов: С Гърция сме стратегически партньори, парите за газовата връзка са осигурени"}
{"url": "http://epicenter.bg/article/Kolyo-Kolev--Shpionskiyat-skandal-e-prodalzhenie-na-predizbornata-pornografiya/192432/2/0", "text": "Имаме аналогични случаи в други посткомунистически държави. Казусите в прибалтийски държави с руски шпиони са много и разнообразни. Това каза в сутрешния блок на Нова телевизия политологът Румяна Коларова по повод разгорелия се у нас шпионски скандал.   Това не е нищо друго освен продължение на предизборната порнография, която вече придобива и международен привкус, заяви социологът Кольо Колев.   Свидетелят бива задържан с белезници и отведен. Това е извън всякакви правни норми. Това е един показен шум, с предимно вътрешнополитическа цел. Това е опит на властта да направи един реверанс на традиционното дясно у нас във връзка с предстоящите местни избори. При този вот вече става въпрос за властта като цяло, не само за местни избори, посочи Колев.   Всички симпатии към Русия са абсолютно легитимни, стига да не прекрачват определени граници. Това е медийна пушилка, която ще се разсее. Тя се използва за вътрешно и външнополитически цели. Това е, както казва премиерът, пунта мара и шменти капели, подчерта Кольо Колев.   Безспорно става дума за избори. Моят въпрос е защо се оповестява този случай сега, а не през 2015 година, когато се твърди, че е имало намеса във вътрешните ни работи. Обяснението е, че случаят излиза наяве, защото наближаващите местни избори са непредвидими. Очевидно не става дума за държавна тайна, а за това да получаваш пари от чужда държава, за да извършиш определена услуга – в случая да направиш партия. Ясен такъв политически проект беше този на Бареков, не знам защо той не беше проверен, заяви Коларова.   Влиянието на Русия в България минава през т.нар. рубладжии у нас. Такъв тип влияние в българската политика има отдавна. Не знам обаче дали са ударени истинските рубладжии в България, каза още Румяна Коларова.   ", "date": "2019.09.11", "title": "Кольо Колев: Шпионският скандал е продължение на предизборната порнография"}
{"url": "http://epicenter.bg/article/Solomon-Pasi--V-ruskoto-posolstvo-v-Sofiya-ima-68-shpioni--izvan-nego---nyakolko-stotin-/192434/2/0", "text": "\"В България има руски шпиони, 68 човека са само в посолството в София. Извън него са няколкостотин. Имахме великолепната възможност покрай отравянето на Сергей Скрипал, да изгоним един-двама, но защо не го направихме - не мога да кажа\". Това заяви президентът на Атлантическия клуб в България и бивш външен министър Соломон Паси в ефира на БТВ.    \"Ако съм човек на отмъщението, щях да ръкопляскам на това, което се случва в момента. Кръгът \"Русофили\" ме обвини в шпионаж за Израел, защото като външен министър наредих да се изхвърлят руските шифровъчни машини във външно министерство. Така спрях достъпа до военна информация от страната ни за Русия\", допълни бившият ни външен министър. „Дали си русофил се разбира от това къде си изпратил детето ти да учи – в САЩ, Великобритания или Москва. В България русофили няма“, разясни той.    „В момента най-голямата опасност за Запада е руската пропаганда. Това, на което сме жертва, е пропагандата на Русия, която атакува сърцата и умовете на младите хора“, предупреди Соломон Паси.   \"Мария Габриел получи достоен ресор. Тя получи заслуженото за работата, която свърши. Иновациите са въпрос на огромни политики в световен мащаб. Тя вече ръководи това, което Умберто Еко нарича сексуалната революция на младите, която ще промени света. Тя ще отговаря за програмата \"Еразъм\", бореща се с демографската криза. До момента чрез нея са се родили един милион бебета. надявам се тя да обхване повече хора, не само студентите\", заяви Соломон Паси.", "date": "2019.09.11", "title": "Соломон Паси: В руското посолство в София има 68 шпиони, извън него - няколкостотин!"}
{"url": "http://epicenter.bg/article/Biser-Petkov--Strategiyata-za-deteto-be-otteglena--podklazhdat-se-strahove/192435/2/0", "text": "Фокусът през последните месеци е върху нещо, което го няма. Имаше документ, който бе оттеглен. Това заяви социалният министър Бисер Петков по Нова телевизия. Стратегията за детето бе оттеглена отдавна. Подготовката на националната стратегия за детето и законът за социалните услуги са различни неща. Повечето промени в други закони са само козметични, допълни той. Имало текстове, които ще влязат в сила, които са насочени към това да не се изоставят деца. Особено такива с увреждания. Вероятно страховете се подклаждат от някой отвън, за да се продължава с протестите. Министерството е открито към диалог по всички теми.   Най-важното с падналото дете от втория етаж на сграда в Пловдив е то да се възстанови. Социалните служби вече са се самосезирали и работят със семейството. Родителите са поискали също помощ.   Не е реалистично минималната работна заплата догодина да е 1000 лева. Тя изпреварва ръста на средната работна заплата към момента. Имаме сигнали, че идва рецесия. Особено в машиностроенето. 75,7% е нивото на заетост в момента. Министерството подготвя нова стратегия за заетост, която да влезе в сила от 2021 г. В нея се отчитат и демографските проблеми. И как да се справим с резерва на пазара на труда от млади хора, които нищо не правят. Вече има професии, където има сериозна криза. Като медицински сестри, акушери и други.   Решаването на демографските проблеми е свързана с условията на труд. Най-доброто е да се действа с данъчни облечения, смята министър Петков. Източник Канал 3", "date": "2019.09.11", "title": "Бисер Петков: Стратегията за детето бе оттеглена, подклаждат се страхове"}
{"url": "http://epicenter.bg/article/BSP-poiska-izslushvane-na-Borisov-v-parlamenta-za-shpionskiya-skandal-/192436/2/0", "text": " БСП поиска изслушване на премиера Бойко Борисов в парламента за шпионския скандал. Процедурата направи в началото на днешното пленарно заседание секретарят на ПГ на \"БСП за България\" Филип Попов.    Попов се съгласи с предложението на ПГ на ГЕРБ в Народното събрание да дойдат председателя на ДАНС и министъра на вътрешните работи. \"Нека да дойдат в парламента господата, но тук би следвало да дойде министър-председателят като отговарящ за националната сигурност на България\", каза той. Попов отчете, че при чувствителност на тази информация, дори може парламентът да заседава при закрити врата.", "date": "2019.09.11", "title": "БСП поиска изслушване на Борисов в парламента за шпионския скандал "}
{"url": "http://epicenter.bg/article/GERB-vika-v-parlamenta-vatreshniya-ministar-i-shefa-na-DANS-/192438/2/0", "text": "Вътрешният министър Младен Маринов и шефът на ДАНС Димитър Георгиев да докладват на депутатите за шпионския скандал около движение \"Русофили\". Това бе заявено от председателят на групата на ГЕРБ Даниела Дариткова от парламентарната трибуна.    От БСП поискаха да бъде изслушан и премиерът Бойко Борисов, ако трябва и на закрито заседание.  ", "date": "2019.09.11", "title": "ГЕРБ вика в парламента вътрешния министър и шефа на ДАНС "}
{"url": "http://epicenter.bg/article/Yavor-Notev-veche-ne-e-zam-shef-na-parlamenta-/192439/2/0", "text": "Явор Нотев от \"Атака\" вече не е зам.-шеф на Народното събрание, предаде Канал 3.    Това обяви парламентарната шефка Цвета Караянчева от трибуната, след като миналата седмица и последните четирима депутати от партията на Волен Сидеров напуснаха група на на \"Обединени патриоти\" и станаха независими.    Като такива те нямат право да заемат и шефски постове на комисии, затова Караянчева изчете и освобождаването им.    Нов депутат пък има вече групата на БСП. Шефът на Драматично-кукления театър във Враца Анастас Попдимитров се закле на мястото на напусналия по лични причини Иван Генов.", "date": "2019.09.11", "title": "Явор Нотев вече не е зам.-шеф на парламента "}
{"url": "http://epicenter.bg/article/Todor-Kantardzhiev--Ochakva-se-pik-na-sluchaite-na-zapadnonilska-treska/192440/2/0", "text": "Очаква се пик на случаите на западнонилска треска, съобщи проф. д-р Тодор Кантарджиев пред БНТ. Засега има 5 случая, но продължаващото топло време предразполага повишение на заболеваемостта.   Два пъти е по-малка вероятността да се разболеем от грип, ако използваме ваксина, допълни Кантарджиев.   Хубаво е, който има средства - да си купи някой от двата антивирусни препарата, които се продават, за 24 часа си здрав, коментира Кантарджиев.   По думите му в следващите години възрастни хора над 65 г. ще бъдат ваксинирани безплатно, при тяхно желание. Целта е след 2022 г. да има възможност всеки четвърти възрастен да се ваксинира.   В България обикновено лекарите и сестрите не са за пример в имунизационно отношение - процентът на ваксинираните медицински специалисти е много малък, отчете Тодор Кантарджиев.   За ситуацията с циркулацията на морбили в страната - през последните седмици има регистрирани три болни деца. Началото на учебната година ще покаже дали сме се справили с разпространението на морбили в страната, коментира Кантарджиев.  ", "date": "2019.09.11", "title": "Тодор Кантарджиев: Очаква се пик на случаите на западнонилска треска"}
{"url": "http://epicenter.bg/article/Angel-Dzhambazki--VMRO-shte-bade-golyamata-iznenada-na-izborite-v-Sofiya/192441/2/0", "text": "От ВМРО очакват да имат областни кметове след местните избори. От партията очакват добро представяне.   „В голяма част от областните центрове имаме издигнати самостоятелни кандидати – Варна, Силистра, Добрич, Разград, Русе, Велико Търново, Враца, Ловеч, Шумен, Ямбол, Стара Загора, Пловдив и т.н. Ако всичко е добре и си свършим работата в Пловдив ще имаме кмет в лицето на г-н Атанасов, заедно с нашите съратници. Благоевград и Сандански са изключително важни за нас, където кандидати са народни представители и хора, които са се доказали в своята работа. Няма нито външни, нито случайни хора, всички са дейци на ВМРО“. Това заяви заместник-председателят на ВМРО Ангел Джамбазки веднага след като партията се регистрира в ЦИК за участие в местните избори, предаде Novini.bg.   „За София ще имаме кандидат за кмет и за общински съветници, но ще ги обявим другата седмица. Кампанията в София не отговаря на реалните проблемни на софиянци. София не е само жълтите павета, тя е и „Люлин“ и „Младост“ и „Дружба“. Не е само въпросът за метрото, въпросът е и за градския транспорт, който трябва да бъде обновен, много често говорим за чистотата на въздуха, но никой не довършва изречението, че най-мръсните райони са тези с циганското население, където се горят боклуци. Така че ще имаме силна листа за София. Резултатът няма да бъде такъв, какъвто е предначертан, между двете дами“, подчерта Джамбазки.   По повод компроматната атака срещу кандидат за кмет за София, Джамбазки заяви: „Личен живот не коментираме. Няма да се правим на жертви. Ще предлагаме решенията, такива каквито ги виждаме“.   „На места работим с нашите съратници от НФСБ. В 30% от общините ВМРО и НФСБ ще се явят заедно, особено в смесените райони“, допълни Юлиан Ангелов.   „Един от акцентите в кампанията ни в София ще бъде недопускането на общински съветници от етническите партии“, закани се Джамбазки.   Депутатът Юлиан Ангелов ВМРО каза още, че ВМРО ще бъде голямата изненада на тези избори и ще го видите сами. На хората им писна от неизпълнени обещания. Ще покажем на софиянци, че ВМРО може да управлява София и да решава проблемите им.", "date": "2019.09.11", "title": "Ангел Джамбазки: ВМРО ще бъде голямата изненада на изборите в София"}
{"url": "http://epicenter.bg/article/Svilenski--Ot-dva-dni-Balgariya-e-druga---nyama-pravorazdavatelni-organi--koito-da-spazvat-zakona/192442/2/0", "text": "От два дни България е друга и няма правораздавателни и правоохранителни органи, които да спазват закона. Случаят с т.нар. шпиони нямаше да се политизира, ако действията на правоохранителните органи отговаряха поне малко на демократичните ценности и устои, които защитаваме.  Това заяви зам.-председателят на ПГ на „БСП за България“ Георги Свиленски пред БНТ. Той бе категоричен, че няма как БСП да приеме български журналист да бъде извеждан в 7.00 ч. сутринта от дома си с белезници като свидетел.    Свиленски обясни, че Юрий Борисов е държан 4 часа на разпит в лошо здравословно състояние, заедно с проф. Ваня Добрева, без да им бъде обяснено защо са арестувани. „Това са достойни български граждани и такова държание е неприемливо. Нека органите да си вършат работата, но да е както повелява законът. Разбирам, че на 9 септември искаха да покажат неща забравени от преди 75 години“, каза още Георги Свиленски.    На въпрос за приоритетите на БСП през новия политически сезон Георги Свиленски коментира, че социалистите нееднократно са заявявали своите приоритети в политиката, а през изминалата година са ги разписали и във „Визия за България“.   „За трета поредна година ще предложим и нашия алтернативен бюджет. Както и досега, нашите основни приоритети за бюджета за следващата година ще бъдат свързани с повишаване на доходите на българските граждани, решаване на проблемите в здравеопазването и образованието, повишаването на пенсиите. Всичко това ще бъде разписано, изчислено и предложено на управляващите“, уточни зам.-председателят на ПГ на левицата.   Свиленски каза още, че през новия политически сезон в парламента би трябвало да има сериозен дебат по избора на нов председател на КПКОНПИ, а не за избирането на новия главен прокурор, тъй като народните представители нямат отношение към този избор.   „В момента антикорупционният орган няма председател и когато говорим за борба с корупцията в България, трябва да започнем първо с избора на нов председател КПКОНПИ“, коментира още Георги Свиленски.   Той добави, че е нужен и съдебен контрол върху актовете на прокуратурата, защото какъвто и главен прокурор да бъде избран, ако няма такъв контрол върху работата му, винаги ще има протести и недовършени дела.    „Моделът, който се установи преди повече от 10 години във всяка община трябва да бъде премахнат и ГЕРБ да бъдат оставени настрани от местната власт. Ние искаме да покажем, че България може да бъде управлявана по различен начин“, коментира Георги Свиленски във връзка с предстоящите избори за местна власт.   Той добави, че освен увеличаването на броя на кметовете и общинските съветници, за БСП е важно да се промени моделът на управление на българските общини. На въпрос за кандидата за кмет на левицата в София Свиленски обясни, че решението кой е кандидатът за кмет на БСП в столицата ще бъде взето на конференцията на БСП-София. „ГЕРБ започна своя поход към властта от София, затова искаме да започнат слизането си от властта отново от тук.   Мая Манолова е доказала, че може да решава проблемите на българските граждани и събира достатъчна обществена подкрепа, но БСП –София ще реши сама, дали тя да е нашият кандидат или някой друг“, каза социалистът.   Той отбеляза още, че в БСП местните структури сами определят кои са подходящите кандидати за кметове и общински съветници за съответната община.   „Когато хората са оставени да избират своите кметове сами и демократично, тогава идват добрите резултати. Нашите кандидати са хората, които знаят как да решават проблемите на местните общности“, заяви Свиленски.  Ресорът, който получи българският еврокомисар – Иновации и младеж е отстъпление от това, което се предлагаше по-рано. Имаше предложения нашият еврокомисар да поеме ресора външна политика и сигурност, но Борисов отказа, защото там няма средства за разпределяне“, припомни зам.-председателят на ПГ на БСП.   Той добави, че други източни държави- като Полша и Румъния са взели земеделие и транспорт – ресори, които дават повече възможности. „Нашият премиер, обаче се интересува единствено от средствата, които си мисли, че ще разпределя през прозореца на джипа си“, заключи Георги Свиленски.", "date": "2019.09.11", "title": "Свиленски: От два дни България е друга - няма правораздавателни органи, които да спазват закона"}
{"url": "http://epicenter.bg/article/Stolichnite-sotsialisti-kazvat-dnes-podkrepyat-li-Maya-Manolova-za-kmet-/192443/2/0", "text": "Заседанието на Градската конференция на Софийската организация на БСП започва в 16 часа и ще се проведе на \"Позитано\" 20.    На форума ще бъде обсъдена и приета предизборната платформа на организацията за местните избори. Ще бъде избран водач и подредена листата за общински съветници от „БСП за България“.    Делегат на конференцията е и лидерът Корнелия Нинова, която обяви ден след като Манолова обяви кандидатурата си: Ще чуете какво мисля за кандидатурата на 11 септември на Градската конференция, на 15 септември - на Националния съвет, който трябва да утвърди решението на градската конференция. Мая е способен човек, динамичен, енергичен, така че на 11-и ще видим дали градската конференция ще я подкрепи и на 15-и дали НС ще я потвърди.    На конференцията няма да бъде Сергей Станишев, който като евродепутат и лидер на ПЕС има анажименти в Брюксел днес.    Преди дни председателят на БСП-София Калоян Паргов обяви, ча Мая Манолова е с най-много номинации за кандидат кмет на София в столичната организация.", "date": "2019.09.11", "title": "Столичните социалисти казват днес дали подкрепят Мая Манолова за кмет "}
{"url": "http://epicenter.bg/article/Ivo-Hristov--Balgariya-degradira-v-yerarhiyata-na-resorite-v-Evropeyskata-komisiya-/192444/2/0", "text": "\"Очевидно имаме деградиране на България в йерархията на ресорите. Трябва ли да припомням, че беше време, в което имахме заместник-председател на Европейската комисия с основен ресор – \"Бюджет и човешки ресурси\". Това време отмина. След това дойде времето, в което г-жа Габриел имаше дигиталния ресор. И това време отмина.\" Такова мнение изрази Иво Христов, член на Групата на Прогресивния алианс на социалистите и демократите в ЕП, относно получения от Мария Габриел ресор \"Иновации и младеж\" в новия състав на Европейската комисия, съобщава пресцентърът на БСП.    Според Христов ресорът няма нищо общо с това, което премиерът заяви. \"Ние живеем в информационен резерват около нас. Една гора микрофони преследва г-н Борисов, той хвърля различни тези, които след това се обсъждат съвсем сериозно. И накрая се оказва, че нямат нищо общо с истината\", смята евродепутатът.    \"Що се отнася до ресора - както виждате, той събира няколко различни портфолиа, които са монтирани малко изкуствено, тъй като да се говори за младеж и иновации е малко условно - иновациите не са приоритет само на младежта. Разбира се, мнозинството се опитва да блъфира общественото мнение, като казва: \"Имаме много пари\", тъй като на Балканите е много важно колко голяма е баницата. Но тези пари се разпределят по определени правила. Както знаем, 95% от парите за наука и иновации отиват в Западна Европа. Как очакваме България да привлече инвестиции по тази линия, при положение че е необходимо съфинансиране, а знаете - българската наука не получава нищо. Учените от БАН през последните години протестираха няколко пъти и не бяха чути. Тъй че от този ресор нищо няма да стигне до България, но да пожелаем успех на г-жа Габриел\", каза Христов.    Евродепутатът коментира още, че парите за Хайделберг, Сорбоната, за големите институти, за големите университети няма да дойдат в БАН или Софийския университет, докато България не преосмисли своето отношение към науката и образованието и не отдели достатъчно средства, за да могат нашите институти да кандидатстват за съфинансиране.    \"Що се отнася до младежта - иронично е, че ресорът отива в български ръце - знаете, че сме най-застаряващата нация не само в Европа, но и в световен мащаб. За да задържим младите хора в България, трябва да им създадем условия. Те не виждат бъдеще и емигрират\", заключи Иво Христов.  ", "date": "2019.09.11", "title": "Иво Христов: България деградира в йерархията на ресорите в Европейската комисия "}
{"url": "http://epicenter.bg/article/Petar-Vitanov--Zaradi-Borisov-byaha-sazdadeni-svrahochakvaniya-za-resora--koyto-Balgariya-shte-poluchi-v-EK/192446/2/0", "text": "\"Бяха създадени свръхочаквания за ресора, който България ще получи в ЕК. Това е така заради премиера Борисов, който отказа позицията на Върховен комисар по външна политика и сигурност и останахме с впечатление, че нещо голямо се готви за България\". Това каза евродепутатът от БСП/ПЕС Петър Витанов пред БНТ, съобщиха от пресцентъра на партията.    Той добави, че ресорът е значим, защото в него са програми като \"Еразъм+\", \"Хоризонт 2020\" и неговото продължение \"Хоризонт Европа\" и добави, че се надява Мария Габриел да го изпълни със съдържание.    \"В сравнение с други, нашият ресор изглежда ясен, но не трябва да мерим всичко в пари, както прави Борисов\", коментира Витанов.    Евродепутатът каза още, че е фактът, че в новата ЕК има повече леви представители, е нещо положително.    \"Чрез социалистите и социалдемократите в комисията ЕС ще се приближи до реалните проблеми на хората и ще се работи за тяхното решаване\", добави той. Петър Витанов уточни, че е гласувал срещу избора на Урсула фон дер Лайен за председател на ЕК и добави, че отчита като положително, че тя се стреми да намери баланс в комисията, включително и географски.    \"В новата ЕК има и откровено неясни ресори като \"Равенство\" или \"Демография и демокрация\", други пък се дублират. Надявам се във времето те да се изчистят и уточнят\", каза още Витанов.    Петър Витанов коментира и т.нар. шпионски скандал и добави, че ако не се представят неоспорими доказателства за вина, този случай може да се разглежда и като посегателство срещу словото.    \"Трима бивши депутати от БСП, сред тях авторитетен журналист като Юрий Борисов, бяха арестувани и разпитвани няколко часа. Според мен тезата за такъв вид шпионаж е нелепа. Това от една страна е насочено срещу БСП, а от друга - някой има интерес да провокира неразбирателство между България и Русия, защото \"Русофили\" иска да задълбочи сътрудничеството между двете страни\", заяви Петър Витанов.  ", "date": "2019.09.11", "title": "Петър Витанов: Заради Борисов бяха създадени свръхочаквания за ресора, който България ще получи в ЕК"}
{"url": "http://epicenter.bg/article/Lov-za-antivaksari--Sotsialnite-mrezhi-shte-blokirat-postove--koito-sa-protiv-vaksinite/192447/2/0", "text": "Социалните мрежи ще блокират постове, които са против имунизациите.   Социалните мрежи ще могат да разпознават постовете със съдържание против ваксините по два начина, обясни в ефира на „Здравей, България” специалистът по дигитален маркетинг Иво Илиев.   „Единият е благодарение на изкуствен интелект, който ще търси ключови думи и фрази, но това може да бъде манипулирано, тъй като е важен начинът на изписване. Другият начин е докладването на новините от потребителите на социалните мрежи”, уточни той.   Илиев обясни, че антиваксърите в мрежата са всъщност малка група от хора, която се възползва от страховете на хората. \"Профилите не са много, но информацията е голяма\", добави специалистът.   Заместник-председателят на Българския лекарски съюз /БЛС/ д-р Николай Брънзалов подчерта, че е приятно изненадан от инициативата. „Като практикуващ лекар по никакъв начин няма да се съглася с каквито и да е антиваксърски прояви, а след като има и добронамерени хора, които искат да помогнат да се реши този проблем, аз приветствам идеята”, каза той.   Д-р Брънзилов обясни, че осигуряването на ваксина за всички нуждаещи се групи изисква много тежък труд. „Това е една подигравка с нашия труд, когато антиваксъри намират какъвто и да е вариант за изява, защото действително е трудно”, каза той.   Заместник-председателят на БЛС обяви, че няма промяна в документите за имунизациите на децата в яслите, детските градини и училищата.   \"В София се престараха и изпратиха мейли на колегите, че трябва да издаваме бележки с номера на поставената ваксина и бележка от лекаря, че е поставена. Това е невъзможно да се случи. Ние съхраняваме тази информация, но трудно може да се издаде като документ. Това вече не е необходимо. Документите ще се издават по реда от миналата година\", обясни той. ", "date": "2019.09.11", "title": "Лов за антиваксъри! Социалните мрежи ще блокират постове, които са против ваксините"}
{"url": "http://epicenter.bg/article/Obshtina-Momchilgrad-razreshi-problema-s-nedostiga-na-voda-vav-vsichki-sela/192449/2/0", "text": "Община Момчилград успя да разреши проблема с недостига на вода във всички населени места. В последните 5 села, в които имаше режим при водоснабдяването през лятото, са направени нови сондажи. В село Вряло и село Татул вече са монтирани помпите, с които да се подава вода. Предстои монтажи да се извършат в селата Багрянка, Плешинци и Горна Чобанка. Това съобщиха от община Момчилград.   \"Дебитът на вода от извършените сондажи е достатъчен и занапред няма да има проблеми с водоподаването през летните месеци. Намерихме трайно разрешение на един наболял през годините проблем, касаещ много жители на общината\", заяви кметът на Момчилград Сунай Хасан.  ", "date": "2019.09.11", "title": "Община Момчилград разреши проблема с недостига на вода във всички села"}
{"url": "http://epicenter.bg/article/Manol-Genov--Predstoi-realiziraneto-na-vazhni-ikonomicheski-proekti--zatova-se-tarsi-skandal-s-Rusiya-/192450/2/0", "text": "\"За да извършиш престъпление като шпионаж, е необходимо да разполагаш с голям набор от класифицирана информация и е странно, ако Юри Борисов и Ваня Добрева са топ шпионите на руското разузнаване\". Това каза народният представител от ПГ на \"БСП за България\" и член на ИБ на БСП Манол Генов пред БСТВ, съобщиха от пресцентъра на партията.    Той коментира, че предстои реализиране на проекти като АЕЦ \"Белене\", правителствените напъни за газов хъб в България, а те зависят от отношенията между България и Русия. По думите му тези въпроси може би карат определени среди да търсят скандал между двете страни.    \"Такъв скандал неминуемо ще има при подобно поведение на институциите. Нека първо да видим доказателствата, които службите ще представят, съдът да реши казуса и след това да коментираме дали обвиненията са сериозни\", каза още Генов. Народният представител коментира още, че противопоставянето в българското общество не е най-добият вариант за политиците.    \"Преди местните избори БСП се отваря към млади кандидати и други леви политически сили, които искат в общините да се работи. Част от кандидатите ни не са членове на БСП, а наши симпатизанти и хора с активна гражданска позиция и ГЕРБ се дразнят откровено, че привличаме кандидати извън БСП\", коментира Манол Генов във връзка с предстоящите избори за местна власт. Той добави, че резултатът на БСП на тези избори ще бъде доста по-добър, отколкото през 2015 г., благодарение на това разчупване на партията.    \"БСП има и много утвърдени кметове, които издигаме за нов мандат, защото имат доверието на местната общност и работят за хората\", коментира още Манол Генов.    Бездействието на МОСВ по отношение на чистотата на въздуха обслужва икономически групировки    \"Опазването на чистотата на въздуха се прехвърли на общините и това е поредният пример на прехвърляне на функции, които не се обезпечават с нито един лев от страна на държавата\", каза Манол Генов. Той припомни, че по ОП \"Околна среда\", предизборно бяха раздадени 110 млн. лв. на 7 общини, докато първоначално над 20 е трябвало да имат достъп до тези средства.    \"На този фон България бива заливана с отпадъци от Италия. Италианските сметосъбиращи организации няма къде да ги депонират в страната си и затова ги прехвърлят в България. Правят го, защото у нас намират един разграден двор, в който могат да правят каквото поискат\", коментира още Манол Генов.  Социалистът заяви, че отговорните институции трябва да кажат какви са тези отпадъци, каква е вредата от тяхното изгаряне, имат ли местата където ще се горят съответните инсталации, за да го правят безопасно.    \"Отговор на тези въпроси няма, въпреки че народните представители от БСП имаме много въпроси към министъра на околната среда и водите. Със своето бездействие МОСВ обслужва интересите на определени икономически групировки\", категоричен бе Манол Генов.  ", "date": "2019.09.11", "title": "Манол Генов: Предстои реализирането на важни икономически проекти, затова се търси скандал с Русия "}
{"url": "http://epicenter.bg/article/Politsai-i-farmatsevti-shte-se-vklyuchat-v-natsionalniya-protest-na-meditsinskite-sestri-pred-NS/192453/2/0", "text": "Полицаи и фармацевти се очаква да се включат в планирания за днес национален протест на медицинските сестри пред Народното събрание. Това е шести пореден протест с искане за по-високо заплащане, по-добри условия на труд и спиране на търговията в здравеопазването, предаде bTV.   Медицинските сестри настояват за основно възнаграждение от две минимални работни заплати - или 1120 лв.   След поредица от протести през месец април правителството отпусна 50 млн. лв., които да бъдат използвани за повишаване на заплатите в сектора, но недоволството на медицинските сестри не стихна. Според здравните работници увеличението на възнагражденията им е било символично.   „Започнахме нашите протести още от февруари. Те продължават с пълна сила, цяла България е мобилизирана. Нашите искания са за достойно заплащане на труда ни. Засега не ни чуват”, каза медицинската сестра Елена Тонева. Тя допълни, че искат промяна в здравеопазването и пациентите да разберат, че не са стока.   Акушерките, които също ще ги подкрепят, настояват и за акушерски медицински стандарт, който е различен от лекарския.", "date": "2019.09.11", "title": "Полицаи и фармацевти ще се включат в националния протест на медицинските сестри пред НС"}
{"url": "http://epicenter.bg/article/Fandakova--S--quot-Patna-politsiya-quot--podgotvyame-tsyalostna-programa-za-kontrol-na-skorostta/192482/2/0", "text": "Заедно с „Пътна полиция“ подготвяме цялостна програма за контрол на скоростта. Това каза кметът на София Йорданка Фандъкова на обявяването на инициативата на радио FM+ „Убий скоростта, спаси дете“, предаде Агенция „Фокус“.   „Тази година закупихме две камери за пътна полиция. Обръщам се към всички кметове на райони да обиколят и огледат училищата и детските градини, и ако някъде екипите се бавят, веднага да се обадят, за да можем да проконтролираме целия процес\", коментира тя.   \"Ние имаме грижата да маркираме отново всички пешеходни пътеки около училищата и детските градини. Към този момент над 60% от дейностите вече са изпълнени, очаквам до първия учебен ден да приключи тази задача“, заяви Фандъкова. Тя отбеляза, че през последните години усилено се правят повдигнати пешеходни пътеки и в София вече има около 330 такива.   „Възложила съм да не се отказва на никое предложение за повдигната пешеходна пътека. Тази година направихме допълнително осветление на 85 пешеходни пътеки“, допълни кметът на София.   Всички ние, възрастните, трябва да направим, така че да пазим децата, каза още Фандъкова.   „Децата се връщат от ваканция, някои от тях може да не са съвсем внимателни, затова бъдете внимателни вие. В големия град движението е интензивно – карайте внимателно, спазвайте правилата и особено в районите на училищата и детските градини, карайте с по-ниска от разрешената скорост“, апелира тя.   Кметът на София благодари на екипа на радио FM+ за тази кампания, която се провежда за седма поредна година и „като медия помага да се обърнем към всички шофьори, велосипедисти, мотористи и хора, които карат тротинетки и да кажем, че учебната година започва“.", "date": "2019.09.11", "title": "Фандъкова: С \"Пътна полиция\" подготвяме цялостна програма за контрол на скоростта"}
{"url": "http://epicenter.bg/article/Krasimir-Valchev--Prekalyava-se-s-vnushavaneto-na-strahove-za-Strategiyata-za-deteto/192484/2/0", "text": "Прекалява се с внушаването на страхове по отношение на Стратегията за детето. Това каза министърът на образованието Красимир Вълчев по време на заседание на Комисията по образование в отговор на въпрос на депутата от БСП Ирена Анастасова във връзка с протестни действия на учители, предаде репортер на Агенция „Фокус“.   \"Що се отнася до протестите срещу стратегията за детето и опита те да се свържат със системата на образованието, изслушах доста от нещата, не намерих какъв е проблемът\", каза още Вълчев.   „Имаме конкретни искания, получени по постановление 100 на МС от 2018 г. за регламентиране на механизма за съвместна работа на институции. Това постановление не е прието от МС и публичното пространство. Част от исканията са напълно обосновано и конкретно за това, което говорите.   По-скоро не припознавам учителски протест, отколкото опит да се етикира като такъв протестни групи, които протестират срещу Стратегията за детето.   Иначе в системата има 90 хил. учители. Естествено, че има хора с различно мнение, с много предложения. Имаме най-различни предложения. Голяма част от тях си противоречат. Дори в самите форуми усещате противоречията в предложенията. Мога да коментирам конкретно ПМС 100“, допълни още министърът.   Той напомни, че постановление 100 съдържа разпоредби, които не са в наредба на Министерството, а в акт на Министерски съвет, за да гарантира помощта от страна на другите институции към системата на образованието.   „Има една напълно оправдана реакция на учителите по отношение на възлагането на допълнителни възнагражденията и промените в системата последните години дойдоха много. Същността на учителската работа е в педагогическата й част, от друга страна като държава сме изправени пред едно значително предизвикателство, това е, че имаме голям брой ученици от семейства с липса на отношение към образованието, склонни да се изключват от системата на образованието, с които трябва да се работи много повече“, допълни още министърът.   Той посочи, че има над 1100 училища, които са класифицирани като такива с концентрация на лица от уязвими групи. \"Не можем да се откажем, не можем да се предадем. Това означава като общество да се предадем. Ако искаме да живеем в хармонично проспериращо общество, трябва да има по-малко изключени. Основният, който трябва да се справи с това, е образователната система. Това не трябва да бъде за сметка на формализъм\", допълни още министърът.   По думите му не е целта да има посещаемост по домовете от страна на учителите, а да има резултат.      Промените в нормативната уредба тази година бяха в посока облекчаване на документацията и административната тежест за учителите, каза Вълчев по време на заседание на Комисията по образование в отговор на въпрос на депутата от БСП Веска Ненчева във връзка с началото на учебната година и във връзка с национално изследване на диагностика на прегаряне от професията.   „Това не означава, че ще отпаднат документите, може би най-същественото, което направихме е отпадането на тематичните разпределения. Това не означава отпадане на задължението за планиране на работата. Документът в системата е необходим да се предава и съхранява информация, но не трябва да бъде фокус на контрола, защото иначе системата се превръща във формализъм“, изтъкна още министърът.", "date": "2019.09.11", "title": "Красимир Вълчев: Прекалява се с внушаването на страхове за Стратегията за детето"}
{"url": "http://epicenter.bg/article/Soros-privetstva-politikata-na-Tramp-kam-Kitay-i-osobeno-kam--quot-Huavey-quot--/192431/7/96", "text": "Политиката на САЩ по отношение на Китай е \"най-голямото - и може би единствено - външнополитическо постижение на администрацията на Тръмп\". Това заяви милиардерът-инвеститор и ръководител на фондация \"Отворено общество\" Джордж Сорос пред \"Уолстрийт джърнъл\", предава БНР.    Сорос нарече Китай \"опасен съперник в изкуствения интелект и в машинната обработка на данни\", но посочи, че САЩ ще остане на върха в този бизнес над Китай, докато компанията \"Хуавей\" (Huawei) остане включена в т.нар. \"черен списък\".    Милиардерът също така заяви: \"Докато \"Хуавей\" остава в черния списък с предприятия, тя няма да има решаващи технологии и ще бъде сериозно отслабена“.    Той добави: \"Ако обаче републиканците позволят на г-н Тръмп да спаси управлявания от Комунистическата партия телекомуникационен гигант, те ще абдикират от най-основните си демократични отговорности\".    Коментарите му са факт, след като самата компания \"Хуавей\" отрече многократно, че е управлявана от китайското правителство.    Трябва да се има предвид, че Сорос е известен като важен донор на Демократическата партия в САЩ и е силен критик на президента Доналд Тръмп.  ", "date": "2019.09.11", "title": "Сорос приветства политиката на Тръмп към Китай и особено към \"Хуавей\" "}
{"url": "http://epicenter.bg/article/Vsichki-yaponski-ministri-podadoha-ostavka/192433/7/0", "text": "Всички членове на японското правителство връчиха оставките си на премиера Шиндзо Абе днес. Това стана на извънредно заседание на кабинета, съобщи БТА.  Премиерът прие оставките. Те бяха подадени с цел внасяне на промени в правителството. Според японски медии Шиндзо Абе планира да смени 13 министри, сред които тези на отбраната и на външните работи.", "date": "2019.09.11", "title": "Всички японски министри подадоха оставка"}
{"url": "http://epicenter.bg/article/Ursula-fon-der-Layen-prizova-za-po-tvarda-targovska-politika-sreshtu-SASht-/192445/7/0", "text": "Новоизбраният председател на Европейската комисия Урсула фон дер Лайен призова за засилване на търговския инструментариум срещу САЩ, пише европейската редакция на Politico, цитирана от \"Фокус\".    Фон дер Лайен натовари избрания от нея комисар по търговията Фил Хоган да развие нови средства за отговор конкретно срещу сили, които блокират системата за разрешаване на спорове в Световната търговска организация – а именно – САЩ.    „Искам да погледнете как можем да засилим нашия набор от инструменти за търговия“, каза фон дер Лайен пред Хоган. „Това трябва да включва надграждане на регламента на ЕС за изпълнение, за да ни позволи да използваме санкции, когато други приемат незаконни мерки и едновременно блокират процеса на уреждане на спорове на СТО“.    Тя намекна за по-силов подход спрямо китайските субсидии, като каза на комисаря по търговията да „работи с вице-председателя за... Дигиталната ера (Маргарет Вестагер) за справяне с нарушаващите ефекти на чуждестранните субсидии във вътрешния пазар“.    ЕС търси начини за справяне с мащабните субсидии на Китай, но миналата седмица ръководителят на търговията Сабине Уайанд изключи прилагането на закона за държавните помощи на ЕС „извънтериториално“.    Избраният председател също потвърди, че ще има нов пост за прилагане на търговските правила, който ще бъде назначаван от Колегията на комисарите, който ще работи под „прякото ръководство на Хоган, който ще наблюдава и подобрява спазването на нашите търговски споразумения“.    И накрая, фон дер Лайен заяви, че Хоган трябва „да допринесе за създаването и въвеждането на данъка върху въглеродните граници, като работи в тясно сътрудничество с комисаря по икономиката. Данъкът за границата на въглеродните емисии трябва да бъде изцяло съобразен с правилата на СТО“.  ", "date": "2019.09.11", "title": "Урсула фон дер Лайен призова за по-твърда търговска политика срещу САЩ "}
{"url": "http://epicenter.bg/article/Farazh-prizova-Dzhonsan--Ako-imate-smelostta-za-chist-Brekzit--shte-vi-pomognem-da-unishtozhim-leybaristite-/192452/7/0", "text": "Найджъл Фараж каза цената си за предизборна сделка с торите – да не издигат кандидати в 80-90 избирателни района, където неговата \"Партия Брекзит\" е втора след лейбъристите, съобщава британският таблоид The Sun, цитиран от \"Фокус\".    В замяна ръководителят на антиевропейската партия е обещал на премиера Борис Джонсън да не издига кандидати срещу тези на торите в целевите за консерваторите райони.    Забележителното предложение е предадено на премиера Борис Джонсън от високопоставени тори след провеждане на дискретни преговори с Фараж, са заявили пред изданието неназовани източници.    Местата, които Фараж е поискал от Джонсън да изостави, са такива, където неговата „Партия Брекзит“ или предишната му формация – ЮКИП (Партия на независимостта на Обединеното кралство) е завършила втора след лейбъристите. Те са главно в Уелс, Мидландс и Североизтока.    Ветеранът европейски депутат вярва, че може да спечели „от 40 до 50“ от тях, което ще му даде сериозно присъствие в Камарата на общините за първи път в историята на Обединеното кралство.    Второто искане на Фараж е сделка с председателя на торите за изоставяне на сегашното Споразумение за оттегляне с Брюксел и замяната му с двугодишно споразумение за запазване на сегашното положение, докато се договори търговска сделка.    Източник, близък до Фараж, заяви пред The Sun, че „Найджъл е имал разговори с много близки до Борис хора, но не депутати или министри, за да ги запази дискретни. Те са по-скоро, за да се разбере дали той иска истинско споразумение и торите знаят и оценяват това. Това е някакво начало“.    Събеседникът на таблоида добавя: „Много е просто, става въпрос за числа. Борис знае, че не може да спечели мнозинство без наша помощ“.    Разкритието идва в момент, когато Фараж подава топката на Борис Джонсън с реклама на цяла страница в The Sun.    В директно послание към премиера, председателят на „Партия Брекзит“ го предизвика, като написа“: „Ако имате смелостта за чист Брекзит, тогава ще ви помогнем да спечелите Брекзит мнозинство. Заедно можем да унищожим Лейбъристите на Корбин“.    Вестникът коментира, че всяка изборна сделка с Фараж ще е много спорна и ще предизвика ново противоборство в Консервативната партия.    Радикалните евроскептици сред торите пък натискат Джонсън да се реши на сделка с „Партия Брекзит“, но той многократно е отхвърлял вероятността за предизборно споразумение заради нееднозначните си отношения с Фараж.   Все пак не трябва да се забравя тяхното близко сътрудничество по време на референдума за излизането от ЕС, припомнят експерти.  ", "date": "2019.09.11", "title": "Фараж призова Джонсън: Ако имате смелостта за чист Брекзит, ще ви помогнем да унищожим лейбъристите!"}
{"url": "http://epicenter.bg/article/Britantsite-masovo-se-zapasyavat-s-hrani-i-medikamenti-zaradi-Brekzit-/192457/7/0", "text": "Расте броят на британците, които се готвят за Брекзит като се презапасяват с храни и медикаменти. Това показват данните от ново проучване, направено между 5 и 9 септември, предава БНР.    Данните на агенция „Кантар“, специализирана в пазарни проучвания, показват, че 9 процента от жителите на Обединеното кралство вече са се запасили със стоки от първа необходимост преди насроченото за 31 октомври излизане на страната от ЕС. Това е с три процента повече от данните за месец август.    По-подробното вникване в проучването показва, че най-голям процент от запасяващите се са привърженици на Либералдемократическата партия, която е единствената партия с ясна позиция за оставане в ЕС.    Освен това възрастовата група от 25 до 34 години е най-загрижена по въпроса, като преобладават мъжете.    Вчера, в реч на конгреса на британските профсъюзи, лидерът на лейбъристите Джереми Корбин предупреди, че Брекзит без сделка ще доведе до загуба на работни места, до увеличение на цените на храните и до недостиг на лекарства.  ", "date": "2019.09.11", "title": "Британците масово се запасяват с храни и медикаменти заради Брекзит "}
{"url": "http://epicenter.bg/article/Merkel--Vse-oshte-imame-vsichki-shansove-za-kontroliran-Brekzit-/192462/7/0", "text": "Германският канцлер Ангела Меркел заяви в сряда, че все още има всички шансове разводът на Великобритания с Европейския съюз да се осъществи при постигане на двустранно споразумение, въпреки че Берлин е подготвен и за неконтролиран Брекзит в случай, че това не се случи, предаде БНР.    \"Все още имаме всички шансове за контролиран Брекзит и германското правителство ще направи всичко по силите си, за да направи това възможно - до последния възможен ден. Но също така заявявам че сме подготвени за безреден Брекзит (без постигане на сделка)\", посочи Меркел пред немския парламент, цитирана от Ройтерс.    \"Остава обаче фактът, че след оттеглянето на Великобритания ние ще имаме икономически конкурент пред нашия праг, дори ако искаме да поддържаме тясно икономическо, външно и сътрудничество в областта на сигурността и приятелски отношения“, добави тя.    Ангела Меркел също така отбеляза, че настоящата икономическа ситуация в Германия означава, че данъчните приходи могат да бъдат по-ниски от очакваното. Според нея търговската война между САЩ и Китай вреди на износа на Германия и на икономиката като цяло.    Най-голямата икономика в Европа се сви с 0,1% на тримесечна база през периода април - юни, като някои слаби икономически показатели от тогава насам подхранват опасенията, че Германия може да изпадне в рецесия през третото тримесечие (през периода юли-септември). Икономистите обикновено определят наличието на т.нар. \"техническа рецесия\", когато има най-малко две последователни тримесечия на свиване на БВП.  ", "date": "2019.09.11", "title": "Меркел: Все още имаме всички шансове за контролиран Брекзит "}
{"url": "http://epicenter.bg/article/Lavrov--Po-povecheto-vaprosi-Rusiya-ne-beshe-saglasna-s-politicheskite-vazgledi-na-Boltan-/192479/7/97", "text": "Москва не споделяше суровите подходи на бившия съветник на президента на САЩ по националната сигурност Джон Болтън за разрешаване на редица съвременни кризи. Това подчерта министърът на външните работи на Руската федерация Сергей Лавров, предават TACC и Агенция \"Фокус\".    „Ние с него [Болтън] не бяхме съгласни по повечето въпроси. Той има остър стил, разчита на методите на силите, включително на военната сила. Както знаете, той насърчава редица подобни инициативи във връзка със съвремененни кризисни ситуации, независимо дали [ситуацията] около Венецуела, Иран или другаде някъде“, сподели мнението си първият дипломат на Москва.    Припомняме, че снощи президентът Доналд Тръмп заяви във вторник, че е помолил съветника по националната сигурност Джон Болтън да подаде оставка, като отбелязва, че „категорично не е съгласен с много от неговите предложения, както и другите в администрацията“.    \"Информирах Джон Болтън снощи, че услугите му вече не са необходими в Белия дом. Не бях съгласен категорично с много от неговите предложения, както и другите в администрацията и затова помолих Джон за оставката му, която ми бе връчена тази сутрин\", написа Доналд Тръмп в социалната мрежа Туитър.    \"Благодаря на Джон много за неговата служба. Ще назнача нов съветник по национална сигурност следващата седмица\", добави той.    Новината дойде само един час след като пресслужбата на Белия дом заяви, че Болтън трябва да се яви на брифинг във вторник заедно с държавния секретар Майк Помпео и министъра на финансите Стивън Мнучин.  ", "date": "2019.09.11", "title": "Лавров: По повечето въпроси Русия не беше съгласна с политическите възгледи на Болтън "}
{"url": "http://epicenter.bg/article/Dozhivotna-prisada-za-lidera-na--quot-Myusyulmanski-bratya-quot--v-Egipet-/192487/7/0", "text": "Египетски съд осъди 11 ислямисти, включително и лидера на забранената партия \"Мюсюлмански братя\" Мохамед Бадие, на доживотен затвор по обвинения в шпионаж в полза на радикалната палестинска групировка \"Хамас\", предаде ДПА, цитирана от БНР.    Наказателният съд в Кайро осъди други трима обвиняеми по същото дело на 10 г., и други двама - на седем.    Съдът отмени обвиненията срещу бившия египетски президент Мохамед Морси по същото дело поради неговата смърт.    Морси, който стана първият демократично избран лидер на страната през 2012 г., а после бе свален с военен преврат година по-късно, почина на 17 юни, след като припадна по време на заседание на съда в Кайро.  ", "date": "2019.09.11", "title": "Доживотна присъда за лидера на \"Мюсюлмански братя\" в Египет "}
{"url": "http://epicenter.bg/article/Za-parvi-pat--Upravlyavashtite-v-Polsha-nalozhiha-vakantsiya-na-Seyma-/192491/7/0", "text": "Управляващите в Полша наложиха безпрецедентна ваканция на парламента до след изборите през октомври, с което предизвикаха съмнения у опозицията за намеренията им, предаде БТА, позовавайки се на АП и ДПА.    Последното заседание на Сейма започна днес и ще включва вот гласуване вечерта по вот на недоверие за министъра на правосъдието. Той е поискан заради клеветническа кампания срещу съдии, организирана от служители на министерството. От утре долната камара на парламента излиза във ваканция и ще се събере отново за заседания на 15 и 16 октомври, тоест два дни след парламентарните избори на 13 октомври.   Подновените заседания обаче ще бъдат в настоящия състав на Сейма, а не с новоизбраните депутати.    Управляващата партия \"Право и справедливост\" (ПиС) обяснява, че така депутатите ще имат повече време за предизборната кампания. Очакваше се последното заседание на Сейма преди изборите да бъде в петък.   От опозицията се съмняват, че ПиС ще предприеме неочаквани ходове след изборите. \"Не вярвам в чистите намерения на управляващите\", каза заместник-председателят на Сейма Малгожата Кидава-Блонска. По думите й \"ПиС имат някакъв таен план\".   \"Те или не вярват в положителния изход от изборите, или подготвят закон, който при нормални условия няма да бъде одобрен с гласуване\", заяви Кидава-Блонска, която миналата седмица бе обявена за кандидат за премиер на проевропейската \"Гражданска коалиция\".    Това е първият случай в историята на демократична Полша, когато старият парламент ще заседава след избори. ", "date": "2019.09.11", "title": "За първи път! Управляващите в Полша наложиха ваканция на Сейма "}
{"url": "http://epicenter.bg/article/Pensioniraha-robota-Fyodor-samo-sled-edin-polet-v-kosmosa-/192494/7/97", "text": "Роботът Фьодор, който наскоро посети Международната космическа станция, вече няма да лети в космоса, каза за РИА Новости Евгений Дудоров, изпълнителен директор на неправителствената организация „Андроидна техника“.    Пенсионираният робот ще бъде заменен от друг робот за достъп до космическото пространство, като неговата разработка вече е започнала.    Дудоров обясни защо настоящият Фьодор не е подходящ за тази задача - той има крака, но те не са необходими в космическото пространство.    Новият андроид ще се казва „Алексей Леонов“ (първият човек, излязъл в открития космос).    Ако програмата бъде завършена без забавяне, “ние ще бъдем първите”, заключи Дудоров.    Роботът Фьодор беше изстрелян в околоземна орбита на 22 август. Пет дни по-късно корабът се скачи от втори опит с МКС. Там с него проведоха експерименти астронавтите Алексей Овчинин и Александър Скворцов. В събота Фьодор се завърна на Земята.     ", "date": "2019.09.11", "title": "Пенсионираха робота Фьодор само след един полет в космоса "}
{"url": "http://epicenter.bg/article/Vladimir-Chukov--Tramp-uvolni-Boltan-zaradi-svaleniya-US-dron-i-provalenite-pregovori-s-talibanite/192505/7/0", "text": "\"Преди около 2 месеца прочетох в един ирански вестник, че Джон Болтън ще бъде отстранен и тогава не повярвах, че ще се стигне до такъв разрив\". Това каза пред БНР анализаторът проф. Владимир Чуков, експерт по Близкия изток, по повод уволнението на Джон Болтън от поста съветник по националната сигурност на Доналд Тръмп.    Според Чуков капката, която е преляла чашата, е свалянето на американския дрон в Персийския залив. Този дрон струва 130 млн. долара, припомни експертът и добави, че нареждането на Болтън е било за директен удар срещу Иран, а 10 минути по-късно то е било отменено.    \"Болтън е \"господин Не\", а Тръмп е човекът, който иска да има фанфари, да има споразумение\", уточни още Чуков и обясни, че провалът на споразумението с талибаните е нагнетил още повече отношенията Болтън - Тръмп.    В предаването \"Нещо повече\" по програма \"Хоризонт\" журналистът Мохамед Халаф коментира, че от около месец се е очертало това разногласие между Болтън и президента на САЩ.    \"Това се видя ярко, във факта, че той не беше включен в преговорите с талибаните в Доха. Имаше индикации, че той не беше съгласен с тези преговори, защото не вярваше, че талибаните ще се придържат към споразумения, които да донесат мир в Афганистан\".    Според Чуков този разрив няма да прекрати линията на поведение на имат САЩ, защото все пак държавният глава е Тръмп, а Болтън е човекът, който съветва.  ", "date": "2019.09.11", "title": "Владимир Чуков: Тръмп уволни Болтън заради сваления US дрон и провалените преговори с талибаните"}
{"url": "http://epicenter.bg/article/Prouchvane--Skok-na-psihichnite-razstroystva-zaradi-mrasniya-vazduh-i-temperaturnite-kolebaniya/192508/7/0", "text": "Учени от САЩ и Дания доказаха, че рискът от психични заболявания зависи от качеството на въздуха, а китайски учени – че към това се прибавят и температурните колебания. Това подкрепя хипотезата, че все повече хора по света страдат от психични разстройства и неврологични заболявания, в това число и заради околната среда. За най-новите резултати от проучванията в тази област разказва РИА Новости.     През последните две десетилетия се наблюдава рязко увеличение на броя на психичните разстройства и по-специално на аутизма. Това е много притеснително и в същото време изисква обяснение.   Отчасти епидемията от психични заболявания се приписва на по-добрата диагностика и на по-големия достъп на населението до лекарства. Но основно усилията са фокусирани върху търсенето на наследствени причини. Открити са много генетични групи, мутациите в които значително увеличават риска от психични заболявания.   Дългосрочните наблюдения на близнаците обаче не позволяват напълно да се отпише възникването и развитието на тези състояния по вина на генетиката. Учените са склонни да заключат, че тук играе роля сложна комбинация от наследствени, социални и екологични фактори.   Учените отдавна отбелязват, че в големите градове делът на хората с психични разстройства е по-висок, отколкото в селските райони. Това обръща вниманието към качеството на въздуха.   Например, през 2013 г. американски учени анализираха данни за повече от 7 000 деца, родени с разстройство в аутистичния спектър при жени, които по време на бременност са живеели в Лос Анджелис.   Специалистите картографираха данните от наблюдението на въздуха и адресите на живеене. Оказа се, че замърсяването с озон и токсични частици под 2,5 микрометра увеличава риска от аутизъм с 12-15%. С 9% се увеличава риска при замърсяване с оксиди и диоксиди на азота.   До 2014 г. бяха публикувани шест резултата от контролирани проучвания, които разкриха връзка между аутизма и качеството на градския въздух. Но какъв е механизмът й? Възможно обяснение дава работата на учени от Медицинското училище към Университета „Рочестър“ (САЩ).   Те поставяли гризачи всеки ден през първите две седмици и месеци от живота им в стая, изпълнена със същия замърсен въздух, както и в пиковете часове на средни по големина градски улици. Тогава те изследвали мозъка им и установили, че всички участници в експеримента показват признаци на възпаление, а страничните вентрикули са увеличени три пъти в сравнение с нормата; белите кръвни телца не са се развили достатъчно при тях. В нервната тъкан нивото на глутаматния невротрансмитер е било повишено. Такива промени са характерни за хората с аутизъм и шизофрения.   Авторите на работата смятат, че колкото по-малки са частиците замърсители във въздуха, особено въглеродните емисии от изгаряне на гориво и износване на гумите, толкова повече са шансовете да проникнат в мозъка през дихателните пътища. И тогава имунната система действа срещу тях, причинявайки възпаление. С течение на времето то става хронично и уврежда централната нервна система.   Замърсяване на въздуха от азотен диоксид и микрочастици в Лондон през 2007 г., регистрирано на карта, съставена от учени от Института по психиатрия и от клиники във Великобритания и САЩ, е увеличило риска от психични проблеми при 18-годишните, прекарали първите години от живота си в най-замърсените райони на града.     В Китай проблемът с качеството на въздуха е особено остър. Едно от най-новите проучвания е публикувано от учени от Пекинския университет и университета Цинхуа. Те наблюдавали около 20 000 жители на 25 провинции в цялата страна. Хората били помолени да оценят душевното си благосъстояние от 2010 до 2014 г .: учените се интересували от честотата на депресиите, нервността, разочарованието.   Оказало се, че повече от всичко психичното здраве зависи от смога, където има много ултрафини частици-токсини (с размер под 2,5 микрометра) и колебанията в дневната температура.   И накрая, мащабно проучване за установяване на връзката между екологията и психичните заболявания е представено в края на август от учени от Чикагския университет (САЩ) и Орхуския университет (Дания). Те се позовават на данни за 151 милиона застрахователни претенции в САЩ от 2003 до 2013 г. и 1,4 милиона пациенти, родени в Дания от 1979 до 2022 г. и живеещи там през първите десет години от живота си.   За да завършат картината в Съединените щати, учените са взели предвид и приноса на социални фактори, като достъп до здравно осигуряване, доходи, гъстота на населението и произход (наследственост) – били ли са предците от Европа или Африка или са коренни американци.   Най-високият риск от развитие на голяма депресия се наблюдава сред имигрантите от Европа. Шизофренията и епилепсията са по-често срещани при афроамериканците. Рискът от биполярно разстройство нараства с 27% в райони с лошо качество на въздуха в сравнение със средното за страната. Лошото качество на живот в страната увеличава риска от разстройство на личността с 19,2%.   Резултатите за Дания са следните: хората, израснали в райони на страната с най-замърсен въздух, имат с 162% по-висок риск от разстройство на личността, 148% от шизофрения и 29,4% от биполярно разстройство. И въпреки че е невъзможно тези резултати директно да се сравнят с американските, тенденцията е забележима.   Проблемът е също, че все още не е възможно да се докаже причинно-следствената връзка между замърсяването на въздуха и психичните разстройства: твърде много други вредни фактори и стрес обкръжават градските жители. Що се отнася до механизма на такава връзка, авторите на изследването дават три хипотези, които в крайна сметка се свеждат до – окислителен стрес в мозъчните клетки и в резултат на това тяхното увреждане, смърт и оттам увреждане на генетичния материал.    ", "date": "2019.09.11", "title": "Проучване: Скок на психичните разстройства заради мръсния въздух и температурните колебания"}
{"url": "http://epicenter.bg/article/V-denya-na-atentatite-Tramp-se-zareche-da-udari-talibanite--po-silno-ot-vsyakoga--/192509/7/96", "text": "Президентът на САЩ Доналд Тръмп предупреди, че това, което той нарече американски щурм срещу талибаните в Афганистан без прецедент, ще продължи, само пет дни след като той отмени мирните преговори с групировката, предават AFP и \"Фокус\".    На церемония по случай 18-ата годишнина от атентатите над кулите близнаци на 11 септември 2001 г., президентът заяви, че „през последните четири дни“ американските военнослужещи са „ударили врага по-силно от всеки друг удар, който той е понесъл и ще продължат да го правят“.    Тръмп добави, че е наредил да започнат щурмове срещу талибаните, след като отмени тайните преговори с техни представители по-рано, като реакция на бомбения атентат в Кабул, при който загина и един американски военнослужещ.    Тръмп обеща, че семействата и близките на жертвите винаги ще имат \"непоколебимата привързаност и непрестанна преданост\" на американския народ, въпреки че тяхната болка \"не може да бъде заличена\".    Президентът говори за собственото си преживяване през този трагичния ден на 2001 година, като каза, че е \"видял вторият самолет да върви с огромна скорост\" и още тогава е знаел, че \"светът никога повече няма да бъде същият“.    Тръмп посочи пред събралото се множество, че само ден по-късно е \"слязъл на кота нула\" в Ню Йорк, за да помогне на службите за реагиране.    \"Сърцето на американския патриот само укрепва по-силно в моменти на бедствие\", заяви Тръмп и добави, че \"врагът не може да отслаби духа на американския народ\".  ", "date": "2019.09.11", "title": "В деня на атентатите Тръмп се зарече да удари талибаните „по-силно от всякога“ "}
{"url": "http://epicenter.bg/article/Shotlanski-sad-postanovi--che-razpuskaneto-na-parlamenta-e-nezakonno/192510/7/0", "text": "Шотландски съд постанови в сряда, че решението на британския премиер Борис Джонсън да разпусне временно парламента преди крайния срок за Брекзит е незаконно.   Жалбата до съда на Шотландия беше подадена от 75 опозиционни депутати, които твърдяха, че решението на Джонсън да прекрати парламентарната сесия в продължение на пет седмици е незаконно и противоречи на неписаната конституция на Обединеното  кралство, тъй като има за цел да преустанови парламентарния дебат и евентуалните  действия срещу Брекзит.  Съдът се съгласи с аргументите на депутатите и отмени предишно решение от по-рано този месец, в което се казваше, че заведеното дело е „неправомерно“.   Върховният съд в Лондон също отхвърли подобно оспорване в края на миналата работна седмица. Правителството на Обединеното кралство заяви, че ще обжалва днешното решение на шотландския съд във Върховния съд на страната. Последният насрочи спешно изслушване по делата, заведени в Шотландия и Англия, за 17 септември, заедно с трето дело, повдигнато в съдилищата в Белфаст, Северна Ирландия.   Сериозността на положението провокира консерватора Доминик Грийв, бивш правителствен юридически съветник, да заяви: „Ако случаят е, че правителството е подвело кралицата с причините за разпускане на парламента и мотивите за този ход, това е сериозен въпрос. Според мен Борис Джонсън трябва да подаде оставка и то скоро“.  ", "date": "2019.09.11", "title": "Шотлански съд постанови, че разпускането на парламента е незаконно"}
{"url": "http://epicenter.bg/article/Marin-Kirov--/192477/11/34", "text": "     Видимо се полагат усилия да се покаже, че протестът е граждански, демонстрира се внушението, че гражданското общество е притеснено от избора на главен прокурор и показва своята позиция. Звучи много демократично и това е целта – да се отправи сигнал, че има проблем, който е забелязан от обществото и който трябва да намери конкретно решение, посочено от същата тази общност. Този сигнал се отправя към премиера, президента, членовете на Висшия съдебен съвет, но и към посланиците на европейските и други държави у нас. Опакован е като предупреждение, но всъщност е натиск.   Тази теза е проблемна обаче, защото от самото начало е ясно и афиширано, че това не е просто граждански глас и протест, а е политически протест, подкрепен от конкретни партии, неправителствени организации и медии. Затова се появиха и коментари, че този протест е отговор на някои икономически и политически кръгове, към наблюдаваната напоследък активност на правораздавателните институции. Атаките са не само към кандидата, започна се много отдалеч, атакуваше се ВСС, институциите, работата по мониторинговия механизъм, за да се стигне до тук – казват той е номиниран и ще бъде избиран по правилата, но е номиниран, подкрепен и евентуално избран от неправилните хора.   Отвъд това обаче, според мен този протест е опит за консолидиране на политическа подкрепа към конкретна партия или партийно обединение, включително и във връзка с местните избори и възможностите за предсрочни парламентарни избори. Същите политици и кръгове години наред разделят магистратите по неясни критерии на добри и лоши, посочват \"правилните\" и отричат \"неправилните\" съдии и прокурори, както и кандидати за различни постове. Това са протести, в които вероятно участват и много обикновени граждани, но зад кулисите са припознати от хора, които си представяха как съдебната реформа и конкретните назначения по високите етажи се случват по техния начин, с техни кадри, включително и хора които имат проблеми с прокуратурата и правосъдието.     Никой не харесва прокурора, който го обвинява в престъпление. Парадоксалното е, че не малка част от \"загрижените\" и \"притеснени\" от номинацията на Иван Гешев, изтъкват предимно лични нападки и аргументи. За тях той е милиционер, не е толкова умен и красив както тях, но ако беше олигарх и можеше да си плаща адвокатската им и медийна защита, сигурно щеше да го защитават и да ни убеждават, че сега с протестите се нарушават неговите човешки права. Този протест прилича на всичко друго, но не и на протест срещу конкретната процедура и избор. Аргументи за порочността на процедурата липсват, защото тя е изцяло по новите правила на Конституцията и Закона за съдебната власт, следва тях и в голяма степен номинирането на Иван Гешев е отговор на консултациите при президента и анализите на неправителствения сектор. Те показаха, че на системата е необходим ръководител от средите на прокуратурата. Нападките към личността на Иван Гешев заместват аргументите по същество и това все повече личи.   Според мен сегашните протести са кулминация на една дългосрочна стратегия за прокарване на конкретни идеи и интереси в съдебната система. Не случайно се отричаха всички промени в Конституцията, Закона за съдебната власт, отричаха се дори положителните констатации в докладите на ЕК по мониторинговия механизъм, създаде се напрежение при избора на нов състав на Висшия съдебен съвет по изцяло новите правила, за да бъде компрометиран по презумпция, същото беше и с избора на председател на Върховния административен съд.   Хората, които се изказват против прокуратурата не крият от години своето различно виждане за мястото на прокуратурата и изваждането й от съдебната власт. Но това е дебат за промяна в Конституцията, а не улична кауза.   Всъщност обаче всичко това – конкретни законодателни или конституционни промени, от които да произтече и функционирането на дадена система, могат да се резултат само от присъствие и работа в изпълнителната власт и парламента. И тъй като тези субекти не са представени или когато са били във властта и в народното събрание не са прокарвали тези идеи, сега се опитват да ги диктуват от улицата или пък да заблуждават улицата, за да използват натиска за други цели. Много е важно да наблюдаваме тези хора как сменят позициите си – помните преди те даваха за пример румънският модел за борба с корупцията.   Модел, станал известен с шумни арести на политици, с прилагане на специални разузнавателни средства, модел, който се движи на ръба на закона и правата на гражданите, но който моментно вкара в ареста голям брой лица. Когато у нас, с тази разлика, че тук законодателната рамка е много по-стабилна и предвидима, започнаха акции на прокуратурата и Комисията за борба с корупцията, изведнъж тези, които препоръчваха румънския модел, станаха много чувствителни към правата на конкретни обвиняеми политици и олигарси.     Въпреки общата цел на протеста – да се вдигне шум и да се отправи послание към премиера, президента и членовете на ВСС, от самото начало се вижда, че в него се вливат различни по интереси и способи за въздействие групи. Част от организаторите са представители на неправителствения сектор, който до сега се е заявявал като експертен, давали са идеи за развитие на системата, поне такъв образ са изграждали. Друга част също са от неправителствения сектор, но с неясно финансиране и ясно заявявали се като групи за натиск. Има и политически елемент, за който хората основателно се съмняват, че или дирижира или ще се възползва от процесите накрая. Появи се и информация за осъдени на първа инстанция политици, които пък сега изплуват в сигнал за организиране на протестите и заплащането на огромни суми от олигарси.   Тези различни групи по същество предлагат и различни решения – едните имат готов алтернативен кандидат, другите сякаш не го харесват и предпочитат нова процедура. Нормално е те в един момент да се разслоят на отделни протести, да намалее общата им тежест или едните да не искат да бъдат свързвани с другите, ако се нагнетява напрежение и агресия. Подобни протести накрая винаги имат един и същи проблем – неспособност да излъчат единни политически послания и говорители.     Процедурата е изцяло по нови правила и извършвана от нов състав на ВСС. Това е следствие от извършваната до момента съдебна реформа и промяната в Конституцията и Закона за съдебната власт. Тези промени бяха наблюдавани и адмирирани след това от Европейската комисия. От една страна се даде идентична възможност като на съдиите и на прокурорите (Прокурорската колегия) сами да определят своето развитие, без външна намеса и посока, а от друга страна колегията в знак на отговорност се възползва от това.   Цялата прокурорска колегия единодушно номинира кандидат, като с това показа, че познава неговата работа, в последствие даде добра оценка и на представената концепция. Подкрепа за тази единна кандидатура даде и цялата гилдия чрез съсловните организации и неправителствения сектор. Това е знак за огромни очаквания, но и за желание за конкретна посока на развитие на прокуратурата, но и на наказателната политика на държавата въобще. Аз разглеждам номинацията и подкрепата след нея, като поемане на отговорност.   Разбира се легитимно избраните и конституирани институции и подкрепящите номинацията са поставени в ситуация да отстояват своята кандидатура в нетипична среда. Те номинират, подкрепят концепция и посока за развитие, а от другата страна има улични протести, обвинения и съвсем друга стратегия. Те – номиниращите и подкрепящите, са посочени изначално като лошите в сценария, това за което говорих в началото – от години магистратската общност умишлено се делят на добри и лоши, целта на противопоставянето е да се ползва именно в такива ситуации. Отново се търси внушение, че новия състав на ВСС и новите правила на Конституцията са лошите, а водачите от улицата са на страната на добрите.     Целта на \"улицата\" е ясна – или да не се стигне до процедура по изслушване и избор след натиск към премиера, президента и ВСС или кандидатът да не бъде подкрепен от необходимото мнозинство. Те затова и от началото представят избора като предначертан – едва ли не някой вече е назначил главния прокурор. А това не е така, процедурата е в средата, предстои изслушване и гласуване от ВСС с необходимо за избор мнозинство от поне 17 гласа и издаване на указ от президента.   Президентът сякаш страни от темата, въпреки че първоначално помните организира консултации, които не са по процедурата, но бяха обявени добри намерения – за да бъде подпомогната процедурата. Тогава се чертаеше профил на кандидата, търсеше се човек от системата. Президентът обаче е опозиционер и има вероятност и този път, за да покаже, че има чуваемост към гласа на протестиращите или за да създаде политическа интрига да откаже първоначалното издаване на указа. При първия отказ за издаване на указ на новоизбрания председател на ВАС нямаше някакви сериозни аргументи, а беше просто като знак към протестиращите.   Но подобен развой на събитията трябва да се коментира, когато имаме реална ситуация. И след протестите във вторник ще има още – предстои да се види какъв е отзвукът, има ли задкулисни договорки свързани с протестите, ще протече ли процедурата нормално както е по правилата или ще сме свидетели на друг развой.     Надявам се демонстрираното желание за диалог и съвместна работа с институциите и другите власти да са именно в тази посока. И не само, освен подадената ръка от кандидата за главен прокурор, да имаме и желание за съвместна работа и от народните представители. За съжаление не наблюдаваме добър законодателен процес и всяка помощ и обща работа би била полезна.   Според мен всяка една от идеите за законодателни промени в концепцията заслужава обсъждане в широк експертен формат. Има заявена подкрепа не само от съсловни организации, колеги от академичната общност изразиха също мнение по предлаганите промени и подкрепа.     Публичността в работата на прокуратурата гарантира допустимост и обоснованост на всяко разследване или процесуална принуда. Да, не трябва да се нарушава презумпцията за невиновност, но и не може да се толерират умишлените внушения, че прокуратурата оказва репресия към обвиняеми, без да има основание за това. Там трябва да е балансът – доверие в институциите, че винаги когато има данни за разследване то ще бъде извършено, без възможност за намеса и чадър над някого и че независимо от данните, докато няма присъда от съд, всеки обвинен е невинен до доказване на противното. Това е лесно постижимо, но с работа, а не просто с лозунги и улични протести, които тласкат дебата в съвсем друга посока.     Има сериозни и навременни предложения за продължаване на оптимизирането на съдебната карта чрез преструктуриране на районните прокуратури, особено внимание заслужава идеята за въвеждане на стандарт за задължително периодично продължаващо обучение на всички магистрати и съдебни служители. Има акцент върху мерките за борба с корупцията, организираните престъпни групи и битовата престъпност.     Не съм почитател на работата на парче и без следването на ясна стратегия и план за промени в законодателството. Това гарантира законодателен хаос. Да – обществените отношения са динамични, често изпреварват законодателството или показват, че то не е ефективно, но промяната трябва да е плод на сериозни оценки за предварително и последващо въздействие. Нещо което не наблюдаваме, а напротив – у нас законите се променят все по-често под натиск или само се предлагат промени, без те да се разглеждат и развиват в закон.   Подобен хаотичен подход задава твърде много въпроси – кое налага да няма високи наказания за шофиране в нетрезво състояние или под въздействие на наркотици, защо за пореден път се повдига дебата за съкратеното съдебно следствие и има ли адвокатско лоби, което стои зад неговото въвеждане и отстояване, защо не се придвижват добри законодателни предложения в Гражданския процесуален кодекс, като това например малките дългове да се събират без такси за длъжниците, в едно доброволно и несъдебно производство, а се обръща внимание на други по-маловажни въпроси.   Конкретно за съкратеното съдебно следствие – форматът на обсъждане трябва да бъде разширен и да бъдат поканени водещи експерти или да бъде преместен в Съвета по съдебна реформа към министъра на правосъдието. Не само защото голяма част от депутатите са адвокати и подлежат на натиск от адвокатурата, но и защото подобно опорочаване на дебата вече се е случвало. През 2010 г. след предложение на Министерски съвет за отпадане на съкратеното следствие, това предложение бе преодоляно изненадващо по неясен начин и сякаш след диктовка на представители на адвокатурата.   Затова и този път дебатът трябва да е много по сериозен и адекватен – обществените настроения са полярни и решението на въпроса е спешно. Да се помисли дали трябва да се отива и в ситуация, в която отговорността за прилагане на съкратеното съдебно следствие да се прехвърля изцяло на съда – това ще породи меко казано противоречива практика, а директно казано ще е предпоставка за корупция, за едни случаи да се прилага, за други не. Законите трябва да гарантират общи принципи и правила. И сега едни и същи съдии от ВКС правораздават твърде противоречиво – има дела за причинена смърт следствие на лека телесна повреда и наказание от условно осъждане в рамките на 2 г., има дела без причинена смърт, само за телесна повреда и ефективни присъди от над 15 г. лишаване от свобода.     Нека да видим каква е ситуацията – като държава сме в очакване на поредния доклад на ЕК, чийто залог е доста висок – ако бъде положителен, мониторингът може да отпадне и докладът да е последен. Ако не отпадне имаше заявка от министъра на правосъдието, че ще си подаде оставката. Това може да даде нова посока в този сектор.   Промените от 2016 г. бяха плод на сериозна работа в Съвета по съдебна реформа, следваха препоръките на ЕК и въпреки че още тогава беше ясно, че някои от промените ще създадат нови положения или затруднения, бяха приети в името на реформата. Не зная дали може да се каже, че тези промени са били грешни или че не е минало достатъчно време, за да се направи оценка на въздействието им, но е факт, че има проблеми. Те не са само в самоуправлението, натовареността и атестирането. Вижда се и че двете колегии – съдийска и прокурорска, работят на различни скорости.     Странно е, че именно съдийската колегия сякаш не е способна да предложи и проведете реформа и конкретни действия. И според мен тук не става дума за експертна неспособност, а изцяло за политическа воля, защото част от представителите й следват политическа логика и поведение. Сякаш в самата колегия е разделена. Няма как накрая Цацаров, Гешев, прокуратурата или друг въображаем враг да са причина за несвършена работа в съдийската колегия.     Управляващите са в особена криза – сякаш не успяват да защитят пред обществото конкретни идеи и предложения. И това е парадокс – от една страна избирателите са гласували за тях, от друга страна не им вярват за конкретни действия – Истанбулска конвенция, Стратегия за детето и др. Това е криза на доверието, която е вредна за държавата, защото всеки следващ управляващ ще бъде изправен пред същите проблеми в различни системи. Независимо дали предлага промени и решения в съдебната система, в законодателството за семейството и децата, в медиите, винаги ще има отпор, който е подклаждан и от липсата на доверие и който често е използван от опоненти за политически цели.   Относно чуждите модели съм на категорично мнение, че механичното прилагане на чужд опит и директно заимстване на модели е погрешно. Сравнителен анализ, доближаване до високите стандарти на европейското и световно законодателство, следване на Конституцията, да, но не и механичен сбор на чужди модели.    ", "date": "2019.09.11", "title": "Марин Киров: Протестът срещу Гешев е опакован е като предупреждение, но всъщност е натиск"}
{"url": "http://epicenter.bg/article/-Galap--90--ot-balgarite-se-gordeyat-s-traditsiite-si--no-48--biha-se-srazhavali-za-rodinata/192500/11/0", "text": "На този въпрос търсят отговори изследователите от Института за социални изследвания „Иван Хаджийски“. Те са организатори и на серия от дискусии, посветени на съвременния консерватизъм и на проекциите му в България. Първият дебат бе на 11 септември в НДК.  Данни на „Галъп“ представи изпълнителният директор на агенцията Първан Симеонов с уточнение, че въпросите към респондентите са умишлено провокативни, а изследването има лабораторен характер и е основа за дебати. „Въпросите бяха пулсиращи, не оставихме на хората много сива зона. Казахме им, че дори да им звучат крайни твърденията, е добре да се определят кое е по-близо до тях“, обясни Симеонов.  Част от резултатите:  - Твърдението, че    - 63 на сто са отговорили утвърдително на въпроса дали вярват в Бог - Цели 88 на сто приемат, че бракът трябва да е между мъж и жена, а 11 на сто са заявили, че трябва да се легализират еднополовите бракове - Абортът е зло, при което трябва да се прибягва само в краен случай – 60 на сто - Правото на аборт е достижение на жената, защото само тя има право да се разпорежда с тялото си – 39 на сто „Българското общество е по-скоро с традиционалистки рефлекси. То се хваща за познатото. Отговаря по-скоро консервативно, но има теми, които то не прескача някои червени“, коментира социологът.  Процентите рязко скачат, когато се засегне българската идентичност.    И изведнъж парадокс. Конфронтирани с теза, която засяга защитата на страната с оръжие общественото мнение се разпада буквално на две. 48 на сто заявяват, че биха воювали в случай на нападение и също толкова (48 на сто), че държавата няма право да рискува живота на своите граждани.  Как нагласите по линията консерватизъм-либерализъм се отразява върху политическите възгледи на днешните българи?  Що се отнася до формата и съдържанието на управлението вътре в страната, общественото мнение се разделя.  „Въпросите са формулирани така, че респондентите са поставени в изкуствена среда, където те няма къде да бягат“, подчертава Симеонов.  „Българското общество е здраво стъпило на земята и пред лицето на неизвестното се хваща за познатото. Това е общество, което не стига до крайности, то е предпазливо, но именно заради това – още по-консервативно“, обобщава социологът.  „Като ценности и като нагласи то е трудно за изкореняване“, е един от изводите на социолозите от „Галъп“.  Любопитен щрих е, че на серия от въпроси българите дават отговор, който се смята за правилен в обществото. Така например, 58% се самоопределят като десни в едно общество с ниски доходи, социални неравенства и т.н. ", "date": "2019.09.11", "title": "„Галъп“: 90% от българите се гордеят с традициите си, но 48% биха се сражавали за родината"}
{"url": "http://epicenter.bg/article/Pargov--Promyanata-v-Balgariya-zapochva-ot-Sofiya--Siguren-sam--che-spolukata-ni-ochakva-v-kraya-na-tunela/192503/11/0", "text": "Публикуваме пълният текст на доклада на Калоян Паргов пред столичната организация на БСП           В навечерието сме на местните избори. За пореден път влизаме в изборна битка с нашия дългогодишен опонент - политическа партия ГЕРБ. Този път обаче е различно. Този път сме близо до онова, което във времето назад бихме определили като чудо – победата! Имам предвид, разбира се, ситуацията в София.     На местни избори сме се представяли по различен начин, преминавали сме през различни състояния. Били сме във възход, понасяли сме съкрушителни загуби. Били сме първа политическа сила, а нашият кандидат за кмет се е разминавал на косъм от успеха. И пак не сме управлявали. Защото винаги сме били в изолация, защото винаги срещу нас десницата е формирала мнозинство без особени усилия.     София е особено място. Тук всеки площад и всяка улица са заредени с политически ритъм и политическо напрежение. Тук се въздигат и падат от власт правителствата. Тук дори спонтанен протест може да завихри политически ураган в национален мащаб. Тук се твори и се формира поведението на институциите. Тук се раждат идеите, тук се определят посоките на развитие.     Печелили сме национални избори, но когато сме губили в столицата, на практика избирателят ни е казвал: „Не ви вярвам, не сте готови, ще чакате!“ А когато сме били на власт, тази част от властта ни е липсвала именно тук – в София.     Партията на българските социалисти винаги се е отличавала с това, че е формулирала най-прогресивните идеи за развитието на обществото, но и често се е доказвала като непоследователна в тяхното отстояване.     Има стотици хиляди наши бивши избиратели, които и днес се самоопределят като леви по убеждения, но не гласуват. Първата ни работа е да си върнем тяхното доверие. Всичко останало мисля, че е по-лесно изпълнима задача.     Предизборната платформа е необходимо, но недостатъчно условие за успех. Нито една партия не получава доверие само заради нейните добри намерения. Нито една партия не може да се надява, че заради нейните идеи, хората ще й дадат доверието си, ако не посочи начините за решаване на въпросите, които ги вълнуват лично. Никой не подкрепя партия, само защото в програмата си е включила кауза, в която вярват. Защо сега да е по-различно?     На първо място, защото през последните десетина години София се формира като съвкупност от хора, които са тук или идват, тъй като получават добра работа и прилични доходи. Но не и като общност от хора, които желаят да правят нещо заедно, да си помагат и да се понасят помежду си. И в най-окаяното село на България се води далеч по-задружен живот, отколкото в столицата. София се превърна в случаен сбор от индивиди, загуби образа и характеристиката си на общност.     В значителна степен тази тенденция беше улеснена от водената общинска политика. Тази политика се превърна в национална витрина на доминиращия неолиберален подход в управлението на страната, изразяващ се в упорито делегиране на публични дейности на пазара. Столична община умишлено дезертира от отговорността да поема всякакви роли, свързани с цялостното формулиране на градиращите искания на гражданите за преодоляване на конфликтните позиции между техните интереси и императивите на свободния пазар. На практика общинската власт, която по дефиниция би трябвало да е най-близка до хората, се превърна в най-мощния фактор за социално отчуждение. Изоставяйки почти всички комунални дейности на произвола на пазарната стихия, общината спусна пелена пред погледа на нейните жители, която дълго време прикриваше огромните дефекти на провежданата общинска политика, ширещата се корупция, безскрупулната алчност на кръговете, които методично опаковаха общината във вериги от частни интереси и направиха общинската администрация излишна.     Така обаче беше до неотдавна. През последните години в София се наблюдава промяна. Нараства мнозинството от граждани, които са крайно недоволни от политиката на общината, дори са ядосани и гневни. Вече не работят мантрите, че държавата и общината нямат място на пазара, че пазарът гарантира справедливост, че общинските регулации обричат хората на аномия, а общността на фрагментация и неуправляемост. Расте прогресивно броят на жителите на столицата, които се убеждават, че причините за техните жилищни и битови проблеми нямат обективен характер, а са следствие от съзнателно провеждана политика.     Накъдето и да се огледаме се натъкваме на масово недоволство. Софиянци вече желаят нещо повече от това да имат добра работа и висока заплата. Изискват и държат на качеството на живот. Искат да се чувстват добре и сигурно и в своите домове, и в пространствата около тях. Готови са задружно и със сила да се противопоставят, когато се окупират зелените площи, когато между домовете им израстват небостъргачи, когато не достигат местата в детските градини, когато се закриват училища, за да се строят офиси, когато се принася в жертва семейният квартален бизнес за сметка на проспериращите гигантски търговски вериги. Искат да дишат чист въздух, искат качествено водоснабдяване. Искат чисти улици и уреден транспорт. Искат техните представители в общината да действат прозрачно и честно.     Искат, но насреща получават напудрени отчети и обещания от името на правителството, но не и отговорите на общинската управа. Общината прие ролята на рекламен агент на правителството, но отказа да изпълнява онова, за което е предназначена – да поддържа градоустройството по начин, който удовлетворява нейните жители. Това нагнетява масово желание за промяна и все повече жители на столицата обръщат поглед към нас.     Обнадеждаващо е, че в последно време нашите позиции по тези въпроси печелят все повече привърженици и нашата подкрепа се разширява. А това, уважаеми другарки и другари, предоставя възможност за поемане на политическата инициатива, шанс да подложим на изпитание силите си за изборен успех. Време е! Ние сме на ход!     На второ място, в резултат на всичко онова, което споменах дотук, през последните няколко години се случиха и други неща. За първи път срещу нас стои дълбоко разединена десница. Управляващото мнозинство е пред окончателен разпад – отскоро в парламента, от около година в Столичната община. Противоречията в дясно са дълбоки и непреодолими, което личи от предизборните заявки на различните десни партии.     През изминалия мандат, особено през последната година съумяхме да намерим общи теми за единодействие с други общински фракции против политиката на ГЕРБ в общината. Въпреки, че ГЕРБ удържа мнозинство си в общинския съвет, в редица случаи успяхме да блокираме негативни решения на мнозинството, както и да прокараме други решения с позитивен, от наша гледна точка, характер. Имахме и самостоятелни успехи.     Новото е, че вече не сме в изолация, не сме сами в битката за промяна на модела на управление на общината. Да, имаме дълбоки, даже непреодолими идейни различия с така наречената „градска десница“, но имаме и много общи позиции по редица въпроси. Например по екологичната програма на столицата, по борбата с корупцията в общинската администрация, по системата на разпределяне на обществените поръчки, по трафика и замърсяването и други. Не само общи, но и алтернативни на вижданията на ГЕРБ. С градската десница със сигурност ще играем в отделни писти на първия тур, но е напълно възможно да се подкрепяме на втория тур за кметския избор. Това е нов политически момент, различен от досега и успехът зависи много от начина, по който ще построим своята предизборна стратегия и тактика.     От такава гледна точка има три условия за промяна на модела на управление на Столична община и мисля, че в навечерието на кампанията и трите са налице. Първо, ликвидиране на абсолютната доминация на ГЕРБ в общинския съвет. Второ, формирането на мнозинство в следващия общински съвет, алтернативно на ГЕРБ. Трето, избран кмет, подкрепящ и изпълняващ програмата на новото мнозинство. Дали ще успеем? Този път всичко е в нашите ръце, не зависи от силата или слабостта на ГЕРБ, а само от нашите собствена сила сега.    Другарки и другари,     Да видим от каква стартова позиция влизаме в кампанията за местните избори.   Резултатите на БСП в София от Европейските избори можем да определим като важна стъпка към целта, която сме си поставили. Какво постигнахме? Подкрепа от над 83 000 души. Бележим ръст спрямо 2014 г. с над 17 800 гласа, което е съществен принос в общия подем. Скъсена на 4% дистанция с ГЕРБ , или 15 000 гласа. Това е по-добър резултат от националния на партията, а преодоляването на тази разлика е реална цел.     Трябва да отбележим резултатите в районите Младост, Красна поляна и Изгрев, в които БСП стана първа политическа сила. В два от тези райони традиционно печелим поради наличието на доста наш електорат или наши симпатизанти, които редовно ни подкрепят и го виждаме назад в годините като резултати.  В Красна поляна сме първа политическа сила вече на втори избор.  Но на Младост трябва да отделим специално внимание. Този район е с население на седми по големина град в България. В него през 2016-та не успяхме да реализираме кмет на района в кризисен момент за ГЕРБ. Затова следва да оценим сегашния резултат като впечатляващ и дори като приятна изненада.  В Люлин разликата ни с ГЕРБ е само 1000 гласа. Като се има предвид, че избирателите в района са почти 100 000, това е добра база. Трябва да споменем и всички онези райони, в които разликата в полза на ГЕРБ е минимална. Илинден - 150 гласа, Студентски - 190, Кремиковци – 290, Красно село - 293 и всички онези дузина райони, които имаме до 500 - 600 гласа разлика. В Банкя също разликата в полза на ГЕРБ е само 500 гласа, а там по обясними причини нашият опонент традиционно е доминиращ.     ГЕРБ постигна 98 552 гласа – стойност близка до целта, която ние си бяхме поставили преди кампанията. Спрямо 2014 г. те загубиха над 42 000 гласа. Резултатите на ГЕРБ в София са по-ниски от средните за страната. Важно е с нашите бъдещи действия да задълбочим тази тенденция. Победата на бъдещите местни избори минава през победа във всички райони, но най-вече в тези, които формират най-голям вот. Сега най-голям брой гласоподаватели има в районите Люлин, Младост, Красно село, Триадица, Подуяне, Витоша. В процентно отношение са по-силни в Банкя, Нови Искър, Панчарево, Връбница, Надежда и Подуяне. Във всеки от посочените райони, а защо не и във всички останали, имаме възможности да ограничим още повече тяхното влияние.     Изходната ни позиция за местния вот е втора политическа сила, но достатъчно близо до първото място. Това ни дава основание да считаме, че има реална възможност, като минимум, да увеличим двойно броя на общинските съветници и да спечелим изборите за кметове в няколко столични района.    Уважаеми делегати,   Въпреки, че има отделна точка в дневния ред, длъжен съм да споделя моята оценка за работата на групата общински съветници от БСП през приключващия мандат на Столичния общински съвет. Тя може да бъде определена като успешна. Въпреки, че съставът на групата беше най-малобройният досега – 7 души. Градската организация дължи огромна благодарност на своите представители в градския парламент, които в извънредно трудни условия спечелиха уважението на другите политически сили и на гражданите. Сляха се с гражданските инициативи и протести, бяха авангард в битката за справедливост. Квартални комитети от различни части на София ни се довериха.  Търсеха ни и разчитаха на нас за поставянето на проблемите им в дневния ред на Общината и намирането на решения. Спечелихме признанието и уважението на гражданите. Успяхме, около политиките, които отстояваме, да изградим опозиционно ядро с общински съветници от други политически групи. Неведнъж принудихме управляващите да оттеглят спорни решения. Както се казва – взехме им страха. Длъжен съм да отбележа, че всичко това стана възможно с помощта и работата на експертите ни към постоянните комисии на СОС, които удвоиха потенциала на групата.    Другарки и другари,   Няма защо да се заблуждаваме, че кампанията ще бъде честна, че ще се води с почтени средства и по правилата на демократичните стандартни. Обратно, стана ясно, че ще бъде изключително мръсна, безскрупулна, дори брутална. Тя вече започна по този начин.   Бе направено всичко, което може да ни постави в неравностойна позиция. Промени в Изборния кодекс – по традиция в последния момент, орязана държавна субсидия и прочие. Прозира подход, който очевидно ще се основава на тактика, ползваща лични компромати и злепоставяне на опонентите.     През тази кампания със сигурност срещу нас ще се излее огромен финансов ресурс.  Ще бъдат ангажирани платени коментатори и анализатори, ще се ползват медии със съмнителна репутация. Ще има изобилие от черен пиар. Такава е средата.     Със сигурност и сред нас ще има другари, които няма да устоят на изкушението да влязат в тона на противника. Техният сценарий разчита на това – кампанията да се превърне в обичайна разправия, в скандал, за да остане на заден план разговорът за политика.     Ние нямаме интерес от това, но когато ни плюят, не можем да се правим, че ни вали дъжд. На всички нападки, обаче, трябва да търсим и намираме политическите отговори.  Не трябва по никакъв повод да позволим да се отмести вниманието от общинската корупция и злоупотребите с парите на данъкоплатците, от разхищенията на общинския бюджет и за приятелските кръгове, облагодетелствани от общинската управа.  Ние трябва да намерим подходящата форма нашите критики да не звучат като лични нападки, а като принципна битка с една системна политика, която произвежда рецидиви на корупцията. Трябва да стане безпределно ясно, че смисълът на нашата борба е именно промяната на тази политика. И, разбира се, да използваме всеки удобен случай да представяме нашите идеите и решенията, които предлагаме, нашата философия за управлението на общината.     Това ще бъде задачата на кандидатите ни за общински съветници в тази кампания. Работата, която предстои е тежка и отговорна. Всеки един трябва да използва опита, знанията и уменията си, за да даде свое принос за успешния резултат на БСП в София. Богатството на палитрата от професионална експертиза в различните ресори на общинската дейност ще даде легитимност и представителност на нашата листа. Ето защо трябва да проявим мъдрост и далновидност при формирането на екипа, на отбора, с който ще влезем в Столичния общински съвет през следващия мандат.     След днешното заседание на Градската конференция трябва поемем към предизборната кампания единни и сплотени. Това ще бъде много важен знак към обществото. Защото само тогава можем да претендираме да бъдем обединителен център на лявото пространство. Да дадем своя принос за консолидацията на всички, които искат промяната в столицата.     София не е България, но София е важна част от България. И всичко, което се случва на полето на националната политика, рефлектира и в нашия град.     За всички нас, които влизаме в битката за местната власт, не само тук, а и в цялата страна, ще е важна ролята на депутатския корпус и националното ръководство през този период.     Тонът, който ще бъде зададен в началото на политическия сезон, ще бъде решаващ за хода на надпреварата. Посланията и насоките, които ще залегнат в националната рамка на стратегията за местните избори, ще предопредели до голяма степен и развоя на кампаниите в отделните региони.     Волята за успех трябва да бъде водеща. Всичко останало да остане на заден план.   Целта е ясна. Нужна е мобилизация, която да доведе до постигането й.   Сигурен съм, че сполуката ни очаква в края на тунела. Стига да имаме желание, кураж и вяра, че можем да стигнем до там.     Ако направим паралел с местните избори през 1999 г., тогава БСП нанесе първия сериозен удар на СДС и започна да излиза от тежката криза и изолация, в която беше изпаднала партията. Нужно е 20 години по-късно да направим същото с ГЕРБ – през октомври да нанесем решителен удар на модела ГЕРБ.     Местните избори са полето, в което машината за избори ГЕРБ е най-добра. Именно на този вот се развихря пълната палитра от купен вот, корпоративен вот, манипулации в секционните избирателни комисии, административен натиск, заплахи и прочее. БСП никога не е разчитала и няма да разчита на подобни инструменти. Но ще се противопостави със всички сили и ще търси подкрепата на гражданското общество. Тези изборни технологии и ресурси могат да ни откраднат много победи и да ни отнемат от представителството в местната власт в страната.     Ето защо на БСП й трябва символна победа. А тя може да е в София. Столицата е мястото, където можем да нанесем решаващ удар върху модела на управление на ГЕРБ и да покажем, че парите на данъкоплатците, българските и европейските, може да се харчат справедливо и ефективно.     Именно в София ГЕРБ по-трудно могат да използват своите познати инструменти за печелене на избори. Тук те по-трудно могат да манипулират хората за кого да гласуват, въпреки, че държавната и общинската администрация е под тяхното влияние. Тук страхът и заплахите трудно ще сработят.     Другарки и другари,  Изборната история показва, че в София БСП е била най-близо до кметското място с непартиен кандидат – Стоян Александров през 2003 г. София е „син“ град през годините на прехода. Пробив не може да се направи с партийна кандидатура, поне на този етап. Трябва да се има предвид, че именно в столицата е концентриран почти половината от електората на Демократична България. А точно симпатизантите на тази формация ще се окажат решаващи на балотажа. Именно заради това на нас ни трябва кандидатура с широка подкрепа, а не тяснопартийна.     Убеден съм, че никой в тази зала няма съмнение, че единствената възможност, чрез която можем да нанесем този решаващ удар на ГЕРБ в София, е Мая Манолова. 30 години не успяхме да направим пробив в столицата. Трябва да си направим изводите от досегашния си опит и да покажем, че сме си научили урока. Манолова има потенциала да мобилизира избиратели, които досега не са ни подкрепяли.     През 2016 г. БСП беше изправена пред подобна дилема - партиен или непартиен кандидат за президентските избори. Преглътнахме партийното си его и постигнахме победа. Така беше тогава и така може да бъде и сега.     Битката за София е тактически много сложна. Нашите опоненти целенасочено търсят „ляво-дясното“ разделение, защото то е в тяхна и на Фандъкова полза. Битката тук трябва да бъде срещу статуквото, защото именно по този начин можем да привлечем тактически съюзници, включително и от така наречената „градска десница“, която има своето влияние в София.     Разбираемо е желанието на Мая Манолова да привлече по-голям периферен вот, защото той е разковничето на успеха.   Нашата основна цел е БСП да бъде решаващ фактор в следващото управление на София и да реализираме политиките, които са залегнали в нашата предизборна платформа. Това може да се постигне само, ако се формира ново мнозинство около нов кмет. Без това ново мнозинство няма как да се случи промяната на модела на управление в столицата. Мнозинство, което е гарант за прозрачност. Мнозинство, което залага на експертност и компетентност. Мнозинство, което може да наложи нови стандарти на воденето на общинска политика и диалог с гражданите.     БСП има силата и потенциала да бъде в основата на мнозинството, около което да се формира новото управление на София. Който не си дава сметка за това или го отрича, дълбоко греши.   Но трябва да е ясно, на всеки в тази зала и извън нея – нов кмет без ново мнозинство е обречен на неуспех и провал. Сигурен съм, че и Мая разбира това.   Шансът да спечелим София, за първи път в демократичната история на страната, не бива да бъде пропилян. Подобен резултат ще има общонационално значение. Това е възможността БСП да излезе победител от предстоящите местни избори.   Промяната в България започва от София.", "date": "2019.09.11", "title": "Паргов: Промяната в България започва от София. Сигурен съм, че сполуката ни очаква в края на тунела"}
{"url": "http://epicenter.bg/article/Otkrivat-lovniya-sezon-za-divi-svine-v-Ruse--lovtsite-spirat-protestite/192486/4/0", "text": "Отменя се протестът на ловците в Русенско срещу ограниченията на дейността им заради африканската чума по свинете, предаде БГНЕС.   Това стана ясно на среща между заместник-мнистъра на земеделието Атанас Добрев, областния управител Галин Григоров и представители на ловни сдружения от региона. Исканията на ловците бяха свързани с допускане до ловните полета и отменяне на забраната за групов лов.   По думите на областния управител, са взети необходимите мерки и са преразгледани условията за откриване на ловния сезон. До няколко дни се очакват и конкретните указания от Българската агенция по безопасност на храните. Предстоят да се приемат и законодателни промени, които предвиждат удължаване на срока за лов с два месеца – до средата на март.   Според областния управител, намаляването на популацията на дивите прасета може да стане и по-рано, за да не засегне бременни свине.   Въпреки, че планираният за неделя протест в Русе се отменя, ловците остават в готовност да отстояват исканията си ако не бъдат предприети заявените мерки.", "date": "2019.09.11", "title": "Откриват ловния сезон за диви свине в Русе, ловците спират протестите"}
{"url": "http://epicenter.bg/article/Prokuraturata-e-priklyuchila-razsledvaneto-sreshtu-Bencho-Benchev--izgotvya-se-obvinitelen-akt-/192463/3/0", "text": "Районна прокуратура-Бургас приключи разследването срещу общинския съветник в града Бенчо Бенчев. Всички доказателства и материали, относими към делото, са събрани и предявени на обвиняемия и неговите защитници.      Припомняме, че Бенчо Бенчев е привлечен като обвиняем за това, че в периода от 02.08.2018 г. до 04.08.2018 г. в Република Гърция и Република Турция, спомогнал на Димитър Ж., да избегне и да бъде осуетено наказателно преследване, като на 02.08.2018 г. е транспортирал с лек автомобил Димитър Ж. от гр. Солун, Република Гърция, през границата между Република Гърция и Република Турция до гр. Истамбул, Република Турция и за периода от 02.08.2018 г. до 04.08.2018 г. му предоставил за ползване стая в хотел, която била резервирана на името на Бенчо Бенчев, без да се е споразумял с Димитър Ж., преди да е извършило самото престъпление – престъпление по чл.294, ал.1 от НК.    Той е обвинен и за това, че на 05.08.2018 г. в гр. Бургас, в своя дом, в спално помещение, държал 57 бр. фабрични патрона, представляващи боеприпаси по смисъла на Закона за оръжията, боеприпасите, взривните вещества и пиротехническите изделия, без да има надлежно разрешително за това – престъпление по чл.339, ал.1 от НК.    Бенчо Бенчев е обвинен и за това, че на 05.08.2018 г. в гр. Бургас, в своя дом, в спално помещение, държал огнестрелни оръжия и боеприпаси за тях, а именно – ловна карабина и 100 бр. боеприпаси за същото оръжие, както и три пистолета с 90 бр. боеприпаси за тях, като не взел необходимите мерки за сигурност и мерките, предвидени в надлежните законови правилници, наредби или инструкции – престъпление по чл.338 ал.І от НК.    Предстои Районна прокуратура Бургас да изготви обвинителен акт и да внесе делото в съд в законоустановения срок.  ", "date": "2019.09.11", "title": "Прокуратурата е приключила разследването срещу Бенчо Бенчев, изготвя се обвинителен акт "}
{"url": "http://epicenter.bg/article/Rakovodstvata-na-prokuraturata-i-BLS-se-sreshtnaha-po-povod-sluchaite-na-agresiya-sreshtu-meditsi-/192464/3/0", "text": "Заместниците на главния прокурор Иван Гешев и Мария Шишкова се срещнаха с ръководството на Българския лекарски съюз (БЛС). На срещата присъстваха д-р Иван Маджаров - председател на БЛС, д-р Николай Брънзалов - заместник-председател на БЛС, д-р Стоян Борисов - главен секретар на БЛС, и д-р Нели Нешева - член на УС на БЛС,      Сред основните теми на срещата бе агресията срещу медици, като при последния случай от края на миналата седмица бяха нападнати лекари и медицински сестри от Специализираната белодробна болница „Д-р Трейман“ във Велико Търново. Обсъдено бе създаването на съгласуван работещ механизъм и начините на прилагането на законовия инструментариум с цел защита на лекарите на работното им място.    Участниците в срещата дискутираха и необходимостта от съвместни действия на институциите за промяна на обществените нагласи и възвръщане на доверието към работещите в системата на здравеопазването.    Прокуратурата на Република България има подписано Споразумение за сътрудничество и взаимодействие с Министерството на здравеопазването от 2015 г. Съгласно него на 14.08.2017 г. главният прокурор Сотир Цацаров издаде заповед за осигуряване на приоритетно разследване при случаи на посегателства срещу медици, без забавяния, по възможност по реда на бързото производство.  ", "date": "2019.09.11", "title": "Ръководствата на прокуратурата и БЛС се срещнаха по повод случаите на агресия срещу медици "}
{"url": "http://epicenter.bg/article/Hvanaha-kriminalno-proyaven-za-trafik-na-nelegalni-migranti/192472/3/0", "text": "Криминално проявен мъж е задържан за трафик на нелегални мигранти. Това съобщиха от пресцентъра на МВР.   Мъжът е арестуван в момент на превоз на незаконно пребиваващите чужденци.   Около 18.35 часа вчера, в хода на полицейска операция, на пътя между селата Голяновци и Драговищица автопатрул на РУ - Костинброд спрял за проверка товарен автомобил „Форд Транзит“. В багажното отделение на буса, управляван от криминално проявен мъж от с. Хераково, униформените установили 17 нелегално пребиваващи на територията на страната чужденци, 11 от които от мъже.   45-годишният водач е задържан за срок до 24 часа. По случая е образувано досъдебно производство под наблюдението на районната прокуратура.  ", "date": "2019.09.11", "title": "Хванаха криминално проявен с бус, натъпкан с нелегални мигранти"}
{"url": "http://epicenter.bg/article/Spetsprokuraturata-dade-na-sad-petima-siriytsi-i-balgarka-za-finansirane-na-terorizam-/192483/3/0", "text": "Специализираната прокуратура внесе в Специализирания наказателен съд обвинителен акт срещу шест лица – петима сирийци и българка, за участие в организирана престъпна група за финансиране на терористични организации, действащи на територията на Сирия. Това съобщиха от пресцентъра на държавното обвинение.    Участниците бяха задържани на 18 януари 2019 г., а събраните доказателства показаха, че те са действали като престъпна организация от началото на 2016 г. Групата извършвала небанкови парични преводи по арабската система хавала, и по-конкретно - трансферирала финансови активи на терористичната групировка „Ислямска държава“ от контролирани от нея сирийски територии към Турция, България и други държави от Европейския съюз (Германия, Великобритания, Швеция).    Част от трансферираните от арабски държави пари били предоставяни на членове на терористични групи, пребиваващи на територията на Европа. Както получаването, така и предаването на средства, ставало срещу представяне на изписан на лист цифров код. Един от основните участници в групата – сирийският гражданин М.А., е бил касиерът на хавала на територията на България. За прикритие на незаконното трансфериране на големи парични суми той ползвал две фирми, регистрирани у нас на негово име. Родственици на М.А, в т.ч. негови братя и братовчеди, по това време били главните „хавалдари“ в Турция, Великобритания и други европийски държави.    За паричните трансфери групата удържала като комисиона значителен процент от средствата и за кратко придобила ресурс, който инвестирала в друг вид дейност. Участниците купували високопроходими джипове и пикапи в Германия, България и Румъния, прекарвала ги през българо-турската и турско-сирийската граница и ги предоставяла на територията на Турция и Сирия на членове на терористичните организации Фронт Нусра, известна като Хаят Тахрир Ал Шам, на сирийския клон на кюрдската ПКК, както и на други въоръжени опозиционни групи.    Доказателствата по делото сочат, че участниците купили, прекарали през територията на България и Турция и предали на терористични организации в Сирия автомобили на стойност 9 423 518.51 щатски долара, или 16 459 023.19 лв.    След придобиването на колите те били регистрирани в КАТ - София на името на български граждани, които веднага след регистрацията издавали пълномощни на предварително подбрани от групата шофьори за откарването им в Турция – най-често в градове до турско-сирийската граница. Там автомобилите били предавани на чужденци, предимно сирийци, които ги прекарвали във вътрешността на Сирия и ги доставяли на крайните купувачи, членове на терористични организации. Те от своя страна плащали колите на групата, отново по системата хавала. Част от въпросните автомобили били използвани за бомбени атентати.    Участникът в групата - касиер на хавала в България поддържал преки контакти със свои контрагенти-хавалдари, които развивали аналогична престъпна дейност в Сирия, Турция, Швеция, Германия, Франция, Великобритания и Унгария, и имали изградени собствени престъпни групи на национално ниво.    Всеки от участниците в „българската“ група е изпълнявал конкретни функции, свързани с организирането на нелегалните парични трансфери от и за чужбина, получаването и плащането на пари по системата хавала, документното оформяне на сделките с автомобили, регистрацията им, доставката им в Турция и Сирия.   Петима от обвиняемите по делото са в ареста с определени от съда мерки за неотклонение „Задържане под стража“, един е с парична гаранция от 20 000 лева.    Предстои Специализираният наказателен съд да определи дата за разпоредително заседание по делото.  ", "date": "2019.09.11", "title": "Спецпрокуратурата даде на съд петима сирийци и българка за финансиране на тероризъм "}
{"url": "http://epicenter.bg/article/Dvama-turisti-se-udaviha-na-Yuzhnoto-Chernomorie/192492/3/0", "text": "53-годишен турист се е удавил в района на централния плаж в Обзор, съобщиха от ОДМВР - Бургас. Инцидентът е станал на 10 септември около 11.20 часа. В Участък Обзор към Районно управление - Несебър е получено съобщение за инцидент на централния плаж в Обзор в близост до спасителен пост №10 пред х-л „Парайзо“, при който се удавил 53-годишен украински турист, отседнал в Обзор.   72-годишен руски турист се е удавил в морето в района на местността Косата в Поморие. Това съобщиха от ОДМВР – Бургас. Сигналът за инцидента е подаден на 10 септември т.г. около 15.00 часа в Районно управление – Поморие. Съобщено е за инцидент в района на местността Косата в северната част на Поморие, при който в морето се удавил 72-годишен руски турист.   Телата и на двамата са откарани за аутопсия в отделение „Съдебна медицина“ при УМБАЛ – Бургас.  ", "date": "2019.09.11", "title": "Двама туристи се удавиха на Южното Черноморие"}
{"url": "http://epicenter.bg/article/Radev--Semeystvoto-e-nay-dobrata-i-nezamenima-sreda-za-otglezhdane-i-vazpitavane-na-detsata-/192497/2/0", "text": "Семейството е най-добрата и незаменима среда за отглеждане и възпитаване на децата. Това заяви президентът Румен Радев на среща на „Дондуков“ 2 с представителя на УНИЦЕФ за България д-р Джейн Муита, съобщиха от прессекретариата на държавния глава. Двамата бяха единодушни, че усилията на институциите следва да се фокусират върху оказването на подкрепа за родителите, подобряване на социалната среда, повишаване на доходите и подобряване достъпа до здравеопазване и образование.    Децата са нашето бъдеще и България трябва да пристъпи към преодоляване на демографската криза, като насърчи отговорното родителство, отглеждане на децата в семейството и намаляване броя на изоставянията, посочи още Румен Радев. Държавният глава определи като предизвикателство за България и високия процент на деца, застрашени от бедност и необхванати от образователната система, което налага извеждането на тези проблеми като приоритет на държавната политика.    Д-р Джейн Муита подчерта приноса на България в рамките на УНИЦЕФ за прилагане на политиките на международната организация, насочени към развитието на децата и ефективното спазване на техните права. Тя призова за още по-активни действия и диалог с младите хора у нас, на които предстои да станат родители. Въпреки демографската криза, страната ни е сред европейските държави с най-висок процент на млади родители, много от които са без образование и остават изолирани от програмите за образование, обучение и придобиване на професионални умения. Джейн Муита отбеляза и значението на усилията за пълноценна образователна интеграция и социализацията на децата с увреждания.    Обща бе оценката, че България е постигнала съществен напредък в деинституционализацията и връщането на децата в семейна среда – от началото на този процес досега десет пъти е намалял броят на деца, отглеждани в специализирани институции, като се очаква той да приключи предсрочно през следващата година.    По време на срещата Румен Радев посочи и приноса на двете инициативи на президентската институция – „Българската Коледа“ и „Подкрепи една мечта“ за оказване на подкрепа за лечението на болни деца в България и за социалната интеграция на деца и младежи, лишени от родителска грижа.    Държавният глава подчерта, че при предстоящото си участие в 74-ата сесия на Общото събрание на ООН в Ню Йорк ще отбележи значението на международната мисия на УНИЦЕФ, както и необходимостта от по-активна подкрепа за работата на институциите, които работят за подобряването на социалната среда за децата.  ", "date": "2019.09.11", "title": "Радев: Семейството е най-добрата и незаменима среда за отглеждане и възпитаване на децата "}
{"url": "http://epicenter.bg/article/Radev--Balgariya-i-Gartsiya-dokazaha--che-na-Balkanite-mozhe-da-se-gradi-strategichesko-partnyorstvo/192501/2/0", "text": "Отношенията между България и Гърция са доказателство, че на Балканите може да се гради стратегическо партньорство. Това каза президентът Румен Радев във встъпителното си слово преди срещата си с гръцкия външен министър Николаос Дендиас, предаде Агенция „Фокус“.   Президентът с удоволствие приветства с добре дошъл министъра на външните работи на Гърция. „Той е наш приятел, съюзник и партньор. В дух на взаимно доверие може да се изграждат силни икономически, политически и културни връзки между държавите. Това е голямо достижение на нашите два народа, с което можем да се гордеем, защото е част от европейската култура на просперитет. Изминалата година е доказателство, че взаимоотношенията се развиват във възходяща линия във всички полета на взаимен интерес. Расте не само икономическият обмен, а и културното сътрудничество и духовните връзки между нашите два народа. Силно се надявам, че ще предоставим необходимите условия не само за развитие на енергийната и транспортна сигурност, но и на възможността на хората да комуникират по-лесно. Това означава нови ГКПП и разширяването на такива“, каза още президентът Радев.   В заключение той добави, че очаква визитата на гръцкия външен министър да бъде изключително положителна.    България е първата балканска държава, която посещавам и това не е по случайност, защото вярваме, че с България имаме отношения на приятелство и сътрудничество, не само в Балканския регион, а и в Европейския съюз като цяло. Това каза гръцкият външен министър във встъпителните си думи преди срещата с президента Радев.", "date": "2019.09.11", "title": "Радев: България и Гърция доказаха, че на Балканите може да се гради стратегическо партньорство"}
{"url": "http://epicenter.bg/article/Boris-Popivanov-za-shpionskata-afera--Vsichki-balgaro-ruski-proekti-popadat-veche-v-nov-kontekst-/192502/2/0", "text": "\"Наблюдаваме една пародия на управление, в която никой не си признава, че знае за онова, което се случва, никой не иска да извади каквито и да е изводи и никой не иска да поднесе интерпретация, обяснение за пред хората, какво се случва и какъв е залогът в това начинание\". Това каза пред БНР политологът Борис Попиванов във връзка с разследването за шпионаж и повдигнатото обвинение на Николай Малинов - председател на \"Русофили\".    \"Премиерът Бойко Борисов твърди, че тепърва научава какво се случва, министърът на вътрешните работи обяснява, че едва ли не в последния момент е поискано съдействието на МВР, имаме различни инстанции, които не могат да обяснят откъде тръгва и каква е логиката на този скандал\", уточни политологът в предаването \"Нещо повече\" по програма \"Хоризонт\".    Според него базовата рамка на разследването опира до значението на обвинението в шпионаж.    \"Това престъпление трябва да бъде разглеждано в един нов контекст в 21-ви век, на мястото на националните държави, на мястото на обществата, на контактите на хората с чужбина, за да можем да знаем в едно общество кое е разрешено и кое е забранено,\" коментира Попиванов.    Политологът коментира, че поднесените от ДАНС и прокуратурата подробности по случая не дават основание да мислим в каква посока ще се развие самото обвинение.    По думите му много от въпросите са още без отговори.    \"Надявам се в скоро време да се изясни кой с какво е прегрешил и какво наказание ще понесе за това си прегрешение\", каза той.    Политологът заяви, че вече попадат в нов контекст всички общи проекти на България и Русия. \"Бойко Борисов е ограничен силно от последните действия на МВнР, на ДАНС и прокуратурата\", смята той.    Мнението на Попиванов е, че скандалът ще бъде използван в кампанията за местните избори.  ", "date": "2019.09.11", "title": "Борис Попиванов за шпионската афера: Всички българо-руски проекти попадат вече в нов контекст "}
{"url": "http://epicenter.bg/article/Ognyan-Minchev--Ako-ima-shpionazh--edva-li-shte-e-na-ravnishteto-na-Nikolay-Malinov-i-Vanya-Dobreva-/192504/2/0", "text": "Няма смелост в политическата ни класа категорично да защитава българските интереси срещу руско посегателство. Много, много рядко в България управляващите си позволяват да говорят за Русия или да предприемат мерки по отношение на Русия, които са свързани с подобен тип квалификации, каквито днес срещаме. Това каза пред БНР политологът Огнян Минчев - председател на УС на \"Прозрачност без граници\", във връзка с разразилия се през последните дни шпионски скандал. Според него, ако се търсят само дивиденти за предстоящите местни избори, това не би могло да се случи.    \"Ако акцията се основава на реална заплаха, това е реалната заплаха на подготвяне на сериозен удар срещу настоящото статукво в България\", заяви още Минчев.    Той коментира и интерпретацията на скандала през хипотезата за натиск от евроатлантическите ни партньори с цел да бъдат предотвратени хибридните атаки срещу България, идващи от Русия.    \"Ако това беше обяснението на нещата, нямаше да се разиграва на равнището на Николай Малинов, Ваня Добрева и т.н. В България има много по-сериозни фактори, които гарантират руското влияние в българските икономика и политика и във вземането на институционалните решения. Ако имаше такъв натиск, той нямаше сигурно да остави без последствие и видимите лобисти на руските интереси в България. В парламента можем да посочим лидери на партии, вземащи позиции, пряко подкрепящи интересите на Русия и в ущърб на българските интереси - и по отношение на самолетите Ф-16, и по отношение на \"Белене\".    Политологът изтъкна, че скандалът е в развитие и това, което предстои да видим, ще бъде по-значимо от това, което сме видели. ", "date": "2019.09.11", "title": "Огнян Минчев: Ако има шпионаж, едва ли ще е на равнището на Николай Малинов и Ваня Добрева "}
{"url": "http://epicenter.bg/article/Britanskoto-posolstvo--Sledim-s-interes-predpolagaemiya-sluchay-na-shpionazh-/192506/2/0", "text": "Следим с интерес изявленията на българските власти тази седмица, свързани с предполагаемия случай на шпионаж. Това написаха от посолството на Великобритания в профила на дипломатическото представителство във Фейсбук.    \"Обединеното кралство подкрепя усилията на България като близък европейски партньор и съюзник в НАТО да защитава националните си интереси срещу подобни заплахи\", пишат още от посолството.    Припомняме, че снощи и САЩ пуснаха официално изявление по случая с шпионската афера. В него става ясно, че Щатите подкрепят България в това да защити суверенитета си от злонамерено влияние.    \"Запознати сме с разследването на българските правоприлагащи органи по предполагаем случай на шпионаж. САЩ изцяло подкрепят усилията на България да защити суверенитета си от злонамерено влияние\", гласеше съобщението на посолството на САЩ.  ", "date": "2019.09.11", "title": "Британското посолство: Следим с интерес предполагаемия случай на шпионаж "}
{"url": "http://epicenter.bg/article/Petkov--Ochakva-se-indeksirane-s-nad-6-protsenta-na-pensiite-ot-1-yuli-2020-godina/192507/2/0", "text": "Очаква се увеличението на пенсиите от 1 юли 2020 година да бъде с по-висок процент от заложения в средносрочната прогноза на правителството. Това съобщи социалният министър Бисер Петков пред депутатите от ресорната парламентарна комисия, предаде БНР.   Петков уточни, че пенсиите най-вероятно ще бъдат индексирани с над шест процента.   \"Ръстът на средния осигурителен доход, отчитан досега от НОИ, дава основание да се завиши прогнозата, която е заложена в тригодшната бюджетна рамка и нашите очаквания без да мога да кажа конкретно число, това ще стане ясно вече по-нататък в хода на бюджетната процедура, че темпът на осъвременяване на пенсиите от първи юли ще бъде по-висок от заложения и ще бъде над шест процента. Мисля, че 5,3 е заложен в тригодишната, знаете, че тази година беше 5,7\", каза социалният министър Бисер Петков.   Министър Петков заяви пред депутатите, че при обсъжданията на бюджета за 2020 година ще поиска по-високо увеличение на заплатите на социалните работници от предвиденото за работещите в бюджетната сфера.   \"Аз не мога да кажа нищо по-различно от това, което премиерът вече заяви в някои публични изяви, че за следващата година ще се осигури 10-процентов ръст на заплатите. Не мога да вляза в никаква конкретика. Лично аз ще пледирам в рамките на това увеличение за агенция \"Социално подпомагане\", за работещите в тази агенция, увеличението да бъде с по- висок процент\".   Петков определи като неизпълнимо синдикалното искане заплатите на социалните работници да бъдат увеличени с 40 процента.  ", "date": "2019.09.11", "title": "Петков: Очаква се индексиране с над 6 процента на пенсиите от 1 юли 2020 година"}
{"url": "http://epicenter.bg/article/Nikolay-Nenchev-sazrya-vazmozhnost-za-impiychmant-na-prezidenta-zaradi-shpionskiya-skandal-/192511/2/0", "text": "Бившият военен министър Николай Ненчев в типичния му стил на говорене срещу президента Радев почна да бълнува за импийчмънт на държавния глава. Според него има вероятност държавният глава да е уличен в информацията около шпионския скандал, \"което ще вкара държавата в много тежка политическа криза\".    \"Има две хипотези за случая. Президентът може да не е бил уведомен от ДАНС за шпионския скандал, което чупи държавата.  Другата е, че президентът е бил уведомен, но той отрича\".  Това каза в предаването \"Лице в лице\" по БТВ бившият военен министър Николай Ненчев, който коментира темата за шпионския скандал.    \"Пак ще повторя, че тази информация е получена от чужди служби и за това последва такава реакция - изказвания на главния прокурор, на ДАНС, на МВР. Чуждите служби не са длъжни да уведомяват президента.  Според мен има възможност в тази информация да е бил уличен и президента, което ще вкара държавата в много тежка политическа криза.  За мен може да последва импийчмънт. Конституцията е категорична по тази тема\", каза Ненчев, без обаче да посочи кои текстове от основния закон да е нарушил Радев.   Бившият военен министър дори си позволи да се съмнява в лоялността на Радев спрямо националните интереси. \"Президентът не веднъж е показвал, че е склонен да служи на чужди интереси. Очаквам развръзката и се надявам, че тя ще бъде в полза на всички български граждани. Вие журналистите трябва да продължите да задавате въпроси и истината да излезе наяве\", посочи Ненчев.    \"Премиерът Бойко Борисов играе много по-добре ролята на балансьор в държавата вместо президента Румен Радев. Ролите им са разменени. Без никакво съмнение има руски шпиони в България. Ние от БЗНС многократно сме алармирали за тях и сме призовавали за тяхното изгонване\", каза още той.    \"Тази реакция се случва твърдо късно. Тя трябваше да се случи много по-рано - още по времето на случая \"Скрипал\". Тогава единствено България не изгони руски шпиони. Мое лично мнение е, че сегашният сигнал е получен от чужди служби. За мен държавата ни е в много тежка криза\", заяви бившият външен министър.", "date": "2019.09.11", "title": "Николай Ненчев съзря предпоставки за импийчмънт на президента заради шпионския скандал "}
{"url": "http://epicenter.bg/article/Mira-Radeva--Manolova-napravi-golyam-probiv--Fandakova-pokaza--che-mozhe-da-vzima-tezhki-resheniya-/192512/2/0", "text": "Всяка една кампания има своите големи неизвестни и когато се хвърлят “бомби” в последния момент, те по-скоро водят до обратен ефект. Странно ми е, че се използва приятелка на кандидат за кмет на София за подобни кампании. Истината е, че българинът е консервативен, но не се влияе от подобни “бомби”. Когато обаче смятаме, че някой е несправедливо нападнат, ние започваме да го защитаваме. Засилва се и интересът към дадената личност. Това заяви социологът Мира Радева по Би Ти Ви.    \"ГЕРБ отиграха много добре скандала с апартаментите покрай евровота. Ясно е, че голямата битка ще е между известните кандидати – Мая Манолова и Йорданка Фандъкова. БСП нямат по-добър ход от Манолова. От партията се опитват да повторят успеха с президента Радев\", каза още тя.    \"Фандъкова накара гражданите да приемат жена в ролята на четвъртия човек в държавата. Тя го направи по един изключително елегантен начин, без да се натрапва. Тя успя да покаже, че може да взема тежки решения и да приема критики\", коментира Радева.    \"Мая Манолова направи голям пробив, тя се превърна в едно от най-обичаните лица в последните години. Манолова придаде едно друго значение на омбудсмана на страната\", разкри Радева.    \"Политиците разчитат на война в последния момент, но този подход води до много неизвестни. Нагласите в София не са в полза за левицата\", завърши Мира Радева.", "date": "2019.09.11", "title": "Мира Радева: Манолова направи голям пробив, Фандъкова показа, че може да взима тежки решения "}
{"url": "http://epicenter.bg/article/Dragomir-Stoynev--Zhelanieto-na-stolichani-e-da-bade-promeneno-upravlenieto-na-grada/192513/2/0", "text": "  „       „   „     „        ", "date": "2019.09.11", "title": "Драгомир Стойнев: Желанието на столичани е да бъде променено управлението на града"}
{"url": "http://epicenter.bg/article/BSP--Sofiya-podkrepi-Maya-Manolova-za-kandidat-kmet--Pargov-e-vodach-na-listata-/192514/2/0", "text": "Столичната организация на БСП подкрепи  Мая Манолова за кандидат-кмет. Тива стана на софийската конференция на партията, на която присъства и лидерът Корнелия Нинова. Калоян Паргов ще е водач на листата.           Основните партийни организации бяха номинирали 18 кандидати за кмет на София, 16 от тях до днес си направиха самоотводи. Конференцията разгледала двете останали кандидатури - на Мая Манолова и на арх. Борислав Борисов, който по време на заседанието оттегли своята кандидатура в полза на Манолова. Градската конференция прие и платформата за управление на София и упълномощи Изпълнителното бюро на Софийската организация и бъдещата листа за общински съветници, която в момента се подрежда, да се срещнат с кандидата за кмет, да представят платформата на БСП и да намерят общите политики, зад които ще застанат заедно\", заяви още Корнелия Нинова.   В отговор на въпрос лидерът на БСП каза, че не е поставяла условия за подкрепата на Манолова и е обърнала внимание, че \"най-важното са политиките, на второ място са силните личности, които да олицетворяват тези политики, и на трето място е екипът.   В резултат на това мое изказване се достигна и до решението не само да я подкрепим като независим кандидат, издигнат от инициативен комитет, а да се срещнем и да говорим за същественото - за политиките за София. Просто не е достатъчно само да подкрепиш някого, трябва да имаш обща кауза. Слушайки Мая Манолова какво говори за управлението на София и виждайки платформата на БСП, се движим в една посока\", категорична бе Нинова.   Председателят на БСП-София Калоян Паргов от своя страна оцени шансовете на Манолова като значителни в битката за кмет на София.    Очаквайте подробности", "date": "2019.09.11", "title": "БСП -София подкрепи Мая Манолова за кандидат-кмет, Паргов е водач на листата "}
