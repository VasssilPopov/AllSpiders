{"url": "http://epicenter.bg/article/Korneliya-Ninova--GERB-obeshtavaha-politsay-vav-vsyako-selo--a-sega-nalagat-chastni-ohraniteli/149327/2/0", "text": "“Не може държавата да прехвърли на кметовете да сключват договори с частни охранителни фирми и хората да плащат, за да охраняват домовете им. Това е работа на полицията. Какво стана с обещанието за полицай във всяко село? От полицай във всяко село се стигна до частен охранител във всяко село, но ако народът плаща”. Това заяви на среща с жителите на община Брегово председателят на БСП Корнелия Нинова.  По думите й това е поредната сфера, от която държавата абдикира и е недопустимо. “Националната сигурност и сигурността на българите в домовете им е държавна политика”, подчерта лидерът на левицата.    На срещата с граждани Нинова обяви, че ПГ на БСП ще поеме изследването на пробите в европейска независима лаборатория, “защото здравето ви е най-важно”. Според нея не може отговорните институции да казват пред кмета, че всичко е наред, но на него да не му е даден документ. “Поехме ангажимент ежедневно да настояваме властите да довършат дигата. Това е работа на държавата, а не на кметовете”, каза още тя. Нинова допълни, че правителството прехвърля на кметовете отговорности, не им дава пари, за да ги изпълнят и след това да ги обвиняват. “Кметът на Брегово брани интересите на общината и населението изключително сериозно. С вас сме и ще помагаме на Брегово с всичко, с което можем”, каза още Нинова.", "date": "2018.03.13", "title": "Корнелия Нинова: ГЕРБ обещаваха полицай във всяко село, а сега налагат частни охранители"}
{"url": "http://epicenter.bg/article/Boyko-Borisov--Ne-sam-dogovoryal-sdelkata-za-ChEZ-s-Andrey-Babish/149278/2/48", "text": "Министър-председателят Бойко Борисов категорично отрече твърденията на БСП, че е договорил с чешкия премиер Андрей Бабиш продажбата на бизнеса на ЧЕЗ по време на посещението му през януари тази година.   Това се казва в писмен отговор на премиера на въпрос на депутата от БСП Антон Кутев, ус .   „На втория въпрос, който поставяте за евентуално, назовано от вас „договаряне“ на сделката за продажбата на бизнеса на ЧЕЗ груп в България, мога да отговоря ясно. Тези и други двустранни теми не бяха предмет на разговора ни с министър-председателя на Чешката република Андрей Бабиш по време на неговото посещение в България през януари тази година“, пише Бойко Борисов.   Премиерът припомня на Антон Кутев, че след приключването на срещата на 21 януари, той и чешкия му колега са дали пресконференция, на която са присъствали представители на всички български медии. Изявленията им пък включили изчерпателна информация за всички обсъдени теми. “Те бяха общоевропейски теми, свързани с приоритетите и темите на Българското председателство и условията за тяхното постигане. На първо място обсъдихме миграционната политика на Европейския съюз, в това число: изпълнението на Дъблинското споразумение; квотите за прием на бежанци от различните държави членки; охраната на външните граници на Съюза; изграждане на центрове за сигурност извън Европейския съюз и удължаване на споразумението между Европейския съюз и Република Турция. Постигнахме разбиране и за това, че проблемите свързани с мигрантите в Европа трябва да се решават с дипломация и преговори, като държавите члени е необходимо до поддържат добър диалог с Турция в преговорния процес“, пише още в отговора на министър-председателя до депутата от БСП.   От обясненията става ясно, че Бойко Борисов и Андрей Бабиш са обсъдили Брекзит, кохезионната политика на ЕС, присъединяването на България към Шенген и двойния стандарт при храните в ЕС.", "date": "2018.03.13", "title": "Бойко Борисов: Не съм договорял сделката за ЧЕЗ с Андрей Бабиш"}
{"url": "http://epicenter.bg/article/Prezidentat-v-kostyum-se-prevartya-na-visilka--Sabra-ochite-na-komandosite---snimki-/149282/2/0", "text": "        Относно независимостта на македонската православна църква, президентът каза, че въпросът е в прерогативите на Българската православна църква, но припомни, че нашата страна и Република Македония имат общи имена, история и празници и двата народа са изключително близки.      ", "date": "2018.03.13", "title": "Президентът Радев в костюм се превъртя на висилка. Събра очите на командосите! (Видео + Снимки)"}
{"url": "http://epicenter.bg/article/Konstitutsionniyat-sad-othvarli-kato-neosnovatelna-zhalbata-na-BSP-za-Byudzhet-2018/149297/2/0", "text": "  Конституционният съд отхвърли като неоснователна жалбата на БСП за Бюджет 2018. Това става ясно от справка на сайта на съда.   Решението гласи: „Днес, 13 март 2018 г., Конституционният съд отхвърли като неоснователно искането на шестдесет и шест народни представители за обявяване на разпоредбата на чл. 6, ал. 1, Раздел II, т.1.2. \"Субсидии и други текущи трансфери\"от Закона за държавния бюджет на Република България за 2018 г. за противоконституционна. Решението е прието единодушно с 11 гласа.   Агенция “Фокус“ припомня: На 21 декември 2017 година ПГ на „БСП за България“ внесе жалба в Конституционния съд за процедурата по приемане на държавния бюджет. Жалбата внесоха заместник-председателят на ПГ на „БСП за България“ Жельо Бойчев, секретарят на групата Филип Попов, депутатът проф. Румен Гечев и други. Документът е подписан от 65 народни представители от групата и касае чл. 6, ал. 1, раздел 2, т. 12. „Субсидии и други текущи трансфери” от Закона за държавния бюджет. Текстът е свързан със средства за ремонт на „Св. Александър Невски“ и Зографския манастир, които бяха прегласувани няколко пъти по време на второто четене на бюджета за 2018 г. Жельо Бойчев коментира пред журналисти, че БСП атакува процедурата за държавния бюджет и партията иска тя да се осмисли и изпълни със съдържание. По думите му по време на гледане на бюджета нито едно предложение на опозицията не е било прието, защото нарушава финансовата рамка, зададена от Министерски съвет предварително. Жельо Бойчев обърна внимание, че България е парламентарна република и че бюджетът се приема от Народното събрание. От БСП изтъкнаха, че е липсвало обществено обсъждане на бюджета за 2018 г., а в Бюджетна комисия той е минал за 2 часа.      ", "date": "2018.03.13", "title": "Конституционният съд отхвърли като неоснователна жалбата на БСП за Бюджет 2018"}
{"url": "http://epicenter.bg/article/Tasko-Ermenkov-v-Dobrich--Obidno-e-edna-Ginka-reshava-sadbata-na-darzhavnoto-uchastie-v-ChEZ/149298/2/0", "text": "„Подписката има огромно морално значение, за да покаже, че хората в България не спят, че хората в България защитават интересите си и че, когато някой тръгне срещу народа, обикновено катастрофира. Чрез подписката ще покажем на колко хора им пука, какво се случва в държавата, колко хора се чувстват ангажирани за това, че ни разпродават на дребно и по начин, по който е обиден за държавата, защото в момента имаме ситуация, в която една Гинка е онази, която решава съдбата на държавното участие в ЧЕЗ.” Това заяви народният представител от „БСП за България” Таско Ерменков в Добрич.   „Тя договаря какво ще стане и ще има ли участие на държавата и тя се снима между вицепремиер и министър на финансите. Дай Боже, всекиму такава Гинка. Нещата са сериозни, а премиерът разбира само от натиск на хората и от протести и недоволство, той не се вслушва иначе в разума”, посочи социалистът. Според него не може да се отрече на Брисов, че има инстинкт за самосъхрание и когато стане напечено, той винаги прави или крачка назад, или встрани. „Нашата работа е сега да направи крачката, която да го свали от власт”, каза той.   „Когато говорим за продажбата на ЧЕЗ, ние сме свидетели на поредната Гинка, защото има и други Гинки в държавата, но те не касаят в такава степен националната ни сигурност. Гинката, която купи БТК - също нито професионалист, нито разбира от БТК. Недалеч от тук една Гинка купи ТЕЦ Варна. За двамата младежи- Гинки, които купиха Дипломатическия клуб в Бояна, няма да говоря”, каза Таско Ерменков.   По думите му ние сме свидетели на последователна политика на Гинковщината в управлението на държавата. „За съжаление това се случва и за радост, хората започнаха вече да го осъзнават. Тук, в Добрич, говорим за ЕнергоПРО, не ЧЕЗ, но утре може и тук да се изправим пред същия проблем”, подчерта той. По думите му между 2 и 3 млн. наши съграждани са клиенти на ЧЕЗ и сме длъжни да проявим нашата солидарност с тези хора. „Ако държавта не се включи в тази сделка, тя няма да се случи, защото няма в света финансова институция, която да финансира вече така опорочена сделка с лош образ”, смята социалистът.   „Понеже има едни пет милиона евро, които са депозирани като гаранция за участие, ако не се случи тази сделка, тези пет милиона изгарят. Някой ги е дал и хич не иска да ги загуби”, подчерта Ерменков. Според него държавата трябва   да купи ЧЕЗ. „Струва ми се, че в България има доста повече професионалисти, които могат да управляват тази дейност, отколкото Гинка Върбакова. Лошото е, че когато зададохме въпросите си на комисията в парламента, първото нещо, което чухме, беше изявление, което нямаше общо със сделката и все едно беше писано от ПР-ите на правителството”, допълни социалистът.   „Опитахме се да разберем- защо независимите органи в държавата не вършат никва работа. Оказа се че КЗК можела да се включи, само при финализиране на сделката, КФН не може да направи нищо, защото единствените, които могат да разследват произхода на средствата, са ДАНС. Оказа се, че и КЕВР също няма какво да направи, защото не залагали имущество, но ние написахме и писмо до КЕВР в петък”, каза също Ерменков.     Областният съвет на БСП-Смолян даде старт на събирането на подписи против скандалната сделка на ЧЕЗ на територията на десетте си общини. Социалистите изтъкват, че подписката се събира като израз на обществените нагласи срещу корупцията на високите етажи в държавната власт, срещу реализирането на сделката на тъмно, без българските гражданите да са информирани при какви условия се извършва и кои са истинските собственици на фирмата-купувач.   В резултат от събраната подписка, БСП ще внесе иск в съда за разваляне на сделката. Според социалистите сделка от такъв мащаб засяга пряко множество български граждани и следва да се реализира само при ясни правила и в пазарни условия.  ", "date": "2018.03.13", "title": "Таско Ерменков в Добрич: Обидно е една Гинка да решава съдбата на държавното участие в ЧЕЗ"}
{"url": "http://epicenter.bg/article/-Der-Shtandart--Nikoy-ne-vyarva--che-Ginka-kupuva-ChEZ/149299/2/0", "text": "  Според Бернат Върбакова просто прикрива сделка на олигарсите в България, хората, които реално контролират икономиката и политиката в страната. Авторът пише, че официално семейната фирма на Върбакова купува ЧЕЗ, но никой в България не вярва на това.   Цитиран е анонимен австрийски бизнесмен, който казва: „Човек си мисли, че е свършило, и после отново се случва нещо. Нищо не сте разбрали.\"   „Цената на електроенергията е политическа тема в страна, където мнозинството от хората са станали по-бедни от членството в Европейския съюз насетне – 23 на сто от българите според последното проучване за 2016 г. живеят под линията на бедността, а през 2008 г. са били 21%. \"От икономическия растеж голяма част от българите не получават нищо\", а \"по-голямата част от над 2 млн. пенсионери в страната преживяват само благодарение на зеленчуковите си градини и с помощта на децата си\", пише още Бернат.   Според него оттеглянето на ЧЕЗ от България е лош сигнал, а бивш директор на българското поделение на чешката компания казва, че очевидно нещо в страната не е наред. Цитиран е бившият министър на правосъдието Христо Иванов, който казва, че \"премиерът Борисов е доразвил властовия модел от времето на Живков в бюрократичен елит, който знае как да обслужва властовия апарат и който имитира придържането към законите, но следва собствена логика\".", "date": "2018.03.13", "title": "„Дер Щандарт“: Никой не вярва, че Гинка купува ЧЕЗ"}
{"url": "http://epicenter.bg/article/Dots--Lozanov--Siderov-tryabva-da-posledva-politicheskata-sadba-na-bivshiya-deputat-ot-GERB-Anton-Todorov/149301/2/0", "text": "\"Абсолютно невъзможно е политици да критикуват журналисти\". Това каза в интервю за предаването „Хоризонт до обед“ на БНР медийният експерт доц. Георги Лозанов по повод на думите на Волен Сидеров по адрес на журналиста от БНТ Горан Благоев.  В ефира на БНТ лидерът на „Атака“ заяви: „Това е един манипулатор, това е един човек, който отдавна манипулира българското общество през БНТ. Според мен, този човек е агент на соросоидните общества“.  Според доц. Лозанов, Волен Сидеров трябва да последва политическата съдба на бившия депутат от ГЕРБ Антон Тодоров, който подаде оставка заради противоречиви изказвания към журналист:  \"Изглежда, че това се случва в ГЕРБ, но коалиционните партньори са по-щадени. Това трябва да си го избият от главата и да се свърши с това. Обратното е. Функция на журналистиката е критиката по отношение на властта. Да си във властта и да отправяш квалификации и заплахи към журналисти – това означава, че не можеш да бъдеш на власт\".  \"Тази реакция говори и за абсолютно подценяване. От името на властта се държиш агресивно-снизходително към един журналист като Горан Благоев - това означава, че въобще нямаш понятие как се прави журналистика и кой е Благоев, който е един от най-балансираните журналисти в България\", посочи още доц. Лозанов.  Той смята, че проблемът е, че подобни изявления на политици не водят до необходимата обществена санкция:  \"Не мога да кажа каква точно трябва да е тя, но патриотите трябва да се разберат в собствената си политическа група, защото това, което казва в ефир Горан Благоев, съвсем не е по-различно от това, което казва политическият съдружник на Сидеров Валери Симеонов\".  ", "date": "2018.03.13", "title": "Доц. Лозанов: Сидеров трябва да последва политическата съдба на бившия депутат от ГЕРБ Антон Тодоров"}
{"url": "http://epicenter.bg/article/Neno-Dimov-v-Bregovo--Vednaga-shte-badat-napraveni-otsenki-i-horata-shte-badat-kompensirani/149313/2/0", "text": "Разговарях с министъра на земеделието Румен Порожанов и той е поел ангажимент веднага след оттеглянето на водата да бъдат направени оценки и да бъдат компенсирани хората с реални загуби. Това каза министърът на околната среда и водите Нено Димов, който по разпореждане на премиера Бойко Борисов инспектира района на Брегово след обявеното там бедствено положение, съобщиха от пресцентъра на Министерството на околната среда и водите.  По думите му няма опасност за качествата на питейната вода и за околната среда в района на Брегово. Данните на РЗИ за питейните води показват стойности в границите на допустимото. Взети са и проби от Басейнова дирекция „Дунавски район“, които засега не показват наднормени стойности.  „Контролът за качеството на питейната вода ще продължи и през следващите дни и ако има промяна, гражданите ще бъдат уведомени\", каза министър Димов.  „През цялото време държавата е на мястото си – институциите работят в координация и се взимат необходимите мерки, с които да се гарантират животът и здравето на хората“, заяви министър Димов.  „Безотговорно е да се насаждат страхове у хората, това не е добър политически подход. Кметът тук явно е започнал предизборна кампания\", заяви министърът. „Опозицията е за това, да следи управлението, но в такива ситуации трябва да има консенсус“, призова министър Димов.  Той съобщи, че ВиК – Видин е в напреднала фаза по проекти за 36 млн. лв. по Оперативна програма „Околна среда“.  „Разговарях с министъра на земеделието Румен Порожанов и той е поел ангажимент веднага след оттеглянето на водата да бъдат направени оценки и да бъдат компенсирани хората с реални загуби\", каза още министър Димов. Той увери, че Басейнова дирекция „Дунавски район“, РИОСВ – Монтана, РЗИ – Видин и „Напоителни системи“ следят нивата на реките. Наблюдават се комплексните и значими язовири – към днешна дата няма опасност. Министърът припомни, че на извънредното заседание на правителството в събота е бил поет ангажимент за създаването на нова структура за язовирите, която да реагира бързо в аварийни ситуации.  Кметовете ще имат срок от около месец да преценят могат ли да управляват язовирите, ако не – те ще се прехвърлят към новия орган. „В момента се подготвят законови промени за язовирите, защото трябва да имаме ясни критерии за категоризация и кой носи конкретна отговорност\", обясни още Димов.  ", "date": "2018.03.13", "title": "Нено Димов в Брегово: Веднага ще бъдат направени оценки и хората ще бъдат компенсирани"}
{"url": "http://epicenter.bg/article/VSS-ne-odobri-nito-edin-kandidat-za-predsedatel-na-Sofiyski-gradski-sad-/149289/3/0", "text": "Кандидатът за председател на Софийския градски съд (СГС) Светлин Михайлов декларира спестявания за над 1 млн. лв. Той обясни пред Висшия съдебен съвет (ВСС), че е честен и декларираните му пари са от имоти, в които е инвестирал, предаде бТВ.  Съветът изслуша и втория кандидат Евгени Георгиев.  ВСС обаче не одобри нито един от кандидатите и СГС пак остава без титуляр. 5-ма от членовете на съвета гласуваха за Евгени Георгиев, 2-ма за Светлин Михайлов и 7 – против двамата.  Съдийската колегия трябваше да даде поне 8 от 14-те си гласа за един от кандидатите, за да бъде избран нов председател на съда.  Изборът на титуляр беше отложен миналия месец заради заболяване на Михайлов. Служебната бележка от болница „Лозенец” беше представена на колегията след началото на съвета.  Според документа Светлин Михайлов е останал по спешност за болнично лечение.  Софийският градски съд е без председател от октомври миналата година, след напускането на Калоян Топалов.  И двамата кандидати са се самопредложили, и двамата гледат граждански дела.  ", "date": "2018.03.13", "title": "ВСС не одобри нито един кандидат за председател на Софийски градски съд "}
{"url": "http://epicenter.bg/article/Grigor-Lilov--Podzemniyat-svyat-na-edno-Ginche/149242/4/0", "text": "Нарко- и криминална прегръдка на полето на електрическия ток с подкрепата на елита ни пали свещта на България  Бизнесът на Гинчето, дето сега купува ЧЕЗ е соларни (фотоволтаични) паркове, които правят ток от енергията на Слънцето. Имала активи за поне 100 млн. лв., се кълне тя самата. Това твърдят и отговорните държавни фактори, и банкери, и експерти и анализатори, и коментатори и журналисти, и сульо и пульо. А сега да видим тези „активи” – има ли ги, няма ли ги и онова, което фактически е укрито чрез тях.  Като нагледен пример за действително случващото в тези „бизнесоперации” ще взема една от най-значимите от нея. Онази за един мегаломански проект, който щял да смае не само България, а дори и светът.  _________________________________________________  През 2010 г. родата на Гинчето и сие решават да направят най-големият не само у нас, а и в цяла Европа соларен парк – този между  пазарджишките села Априлци и Сбор. Разчетите са на няколко етапа да се инвестират по десетки и десетки, и десетки, и десетки милиони евро, като сумата в крайна сметка надмине стотици милиони – по експретна оценка 200 милиона евро. (посочената първоначална цена в документацията на проекта е малко по-ниска – 345 милиона 807 хиляди и 500 лева.)  За целта от фирмената си огърлица Гинчето и сие отбройват едно зърно – “Риал Стейтс” ЕООД. Тази фирма се води на Петрана Георгиева Пайтакова, майката на Гинчето, а в конкретния случай с този соларен парк майката и фирмата се представляват от самото Гинче. Енергетиката е контролирана от държавата стопанска сфера чрез Комисията за енергийно и водно регулиране. Сега, по сделката за ЧЕЗ сега шефът й лъжливо твърди, че и пръстът си не могат да помръднат, преди да бъде финализирана докрай. Но тогава, за този огромен соларен парк (за разлика от сега) още преди началото на проекта ДКВР изисква всякакви данни, за да одобри тази инвестиция и даде лиценз.  С писмо вх. № Е-ЗЛР-Л-66/ 06.08.2010 г. Гинчето ги предоставя на държавния орган. Разгръщаме тези документи, дадени тогава от великата предприемачка Гинчето. Дебел сет от хартия. Е, не тежи чак толкова като онези 15 кг сет документи за сделката с ЧЕЗ, дето сега същата тази комисията въпреки задълженията си не иска ни да го види, ни да ги помирише даже, камо ли пък да го изиска.  Внушителна купчина документи.  Купища от нотариални актове за земята, от строителни разрешения, договори за изграждане на инфраструктурата за парка, за доставка на фотоволтациите, представяне на фирмите кои са и дали са надеждни, презентации, технически параметри, лизингови договори за конструкциите, договори за строителството, предварителен договор за присъединяване към мрежата на НЕК и др. Терен с фотоволтации от почти 2000 декара и обща мощност от 60 мегавата, която после нараства на 80 мегавата!  ––––––––––  В този сет липсват документи за европейското финансиране. За тези, които не знаят – всички коларни паркове, вятърни и такива на биомаса у нас са изградени и с европейски субсидии – между 75% и 90% от стойността им. А се питайте защо тогава цената на киловатчас от тях беше определена въпреки авантата на такива недопустимо високи равнища?!  –––––––––––  Но и така папката е наистина сериозна работа. Която се оказва сериозна далавера. За терените общината прибира половин милион лева, а дъбовата гора е изсечена и носи на фирмата по оценки около 6 млн. лв. Община Пазарджик също туря едно рамо за реализацията на дървесината – 5 000 кубика от изсеченото са оформени с товарителници на нея, а тя после ги раздала на бедните и ромите в циганската махала. (поне по документи е така).  Но сега ни интересуват преди всичко не тези „дребни” афери с изсечени гори, дървесини, европейски пари, а най-голямата в този най-голям на континента соларен парк. Най-интересни са документите, изисквани от държавата, за да се докаже финансирането – парите, с които ще прави проекта и каква ще е схемата за намирането им (ама сега по сделката за ЧЕЗ излезе, че уж тези неща били светая светих и държавата уж нямало право да се меси в отношения между частни фирми).  ******** НЕСЪЩЕСТВУВАЩА БАНКА В ЛЮКСЕМБУРГ *****  Един от тези документи е озаглавен „Писмо за намерение за финансиране от I.FI.L. Bank Institut Finacier du Luxembourg”. Наименованието е заблуда!  Пълна!  Защото въпреки названието не става дума въобще за участие на каквато и да е банка, камо ли пък от Люксембург. Но явно родните чиновници са се доверили наивно (наивно ли?!) на толкова авторитетно звучащото название на институцията.  https://suite.endole.co.uk/…/06386234-i-fi-l-bank-institut-…  А тя не е нито банка, нито кредириращ институт, а фирма. Не се намира в Люксембург. Регистрирана е в Лондон, в английския Търговски регистър под номер 06386234. Както се казва – прясно родена е. Пръква се на белия свят през 2007 г., в Лондонското Сити, когато се ражда и идеята за фотоволтаичните инвестиции на Гинчето у нас. Като се казва, де го чукаш, де се пука.  Но и там, в този световен финансов център май изглежда, че познават такава прочута световно личност като Гинчето, та й подават братска ръка.  А сега нека да видим тази братска английско-италианска ръка, назовала се така, сякаш е люксембургска банка. Последният посочен неин бос е някаква сериозна бизнес-дама. Над 60-годишна.  Толкова е сериозна, че за нея в световната професионална бизнесмрежа Linkedin не може да се открие нищо. И въобще където и да е. Е, макар и трудничко, може да се издири нещичко за дамата в пенсионерска възраст – в Италия е, на крачка разстояние от Неапол, в малко италианско градче Lioni.  И за другите участници-бизнесмени трудно може да се намери нещо. Едни са от Швейцария, други – чак от оня край на света, от региона на Тихия океан и една автралийска провинция. Компанията не е декларирала специфичен предмет на дейност. В графата е „други, неописани дейности”. Компанията мяза на италианска по състава си на директорския борд в нея.  Разбира се, не бях изненадан, че чрез тази и зад тази компания се подвизава втора, друга фирма, зад нея пък – трета и въобще последният да затвори вратата… …Компанията, която финансира Гинчето практически приключва с белия свят, когато приключва и фотоволтаичната епопея на Гинчето. Приключва, понеже дейността й след това веднага замира и е в процес на закриване. Така че Гинчето е велик бизнесмен и велик политик. Не само командва родните държавници, но командва и световните банкери.  Дали?  Защото през целия период на съществуването си онази компания, дето уж е банка, е дребничка фирма. Тази „световна” фирма няма регистриран сайт, няма имейл, не си е декларира телефоните… А уж въртят общопланетен бизнес! Много ми заприлича на онези „пощенски кутии”, през които претакват пари с неясен произход.  НЕСЪЩЕСТВУВАЩА ФИРМА В АВСТРИЯ ДАВА ПАРИ  Представен е и междуфирмен договор между „Риал Стейтс” ЕООД (фирмичката на майката на Гинчето, представяна от самото Гинче) и „Петролинкс Ханделс” за осигурен кредит от 14 млн. евро. Сключен е на 11 май 2010 г.- и окончателно кредитът трябва да се погаси на 31 август 2020 г. Една ипотека и постъпленията от продажбата на тока, произведен от Слънцето, гарантират тези милиони. Тази компания е натоварена и с отговорната логистика по доставките на оборудването. С др. думи този „актив” – този соларен парк на Гинчето вече е заложен барабар с приходите и печалбите си. Активът е неин, ама не може да гарантира заемите за покупка на ЧЕЗ, понеже гарантира други заеми към др. банки и лица.  Така биха се произнесли за ситуацията финансовите експерти. Аз обаче, както винаги, ще се произнеса и отвъд техните заключения.  .  За разлика от предишната фирма – псевдобанка, тази не е италианска, регистрирана в Лондон. Австрийска е. Регистрирана е във Виена. Също е без достолепна история зад гърба си като предишната, макар че си играе с милиони. Създадена е през 1997 г. Управляващ директор до 2015 г. е бил Кристиян Стойца.  Какъв е той по народност Не бързайте с произнасяне, че е италианец. Румънец е. Има добри връзки с България, дори известно време е работил тук, подвизавал се е в родната „Свилоза” на мултимилионера Красимир Дачев. (наскоро той защити Гинчето със зъби и нокти, както се казва). Специалист е по дървесината. И австрийската фирма, в която после се е отзовал, също е специализирана в дървесината. Ох, явно има нещо общо между дървото и елтоците, ама аз не го знам! Нито съм такъв капацитет като Гинчето, нито като мъжът й, дето ни го представят за физик.  –––––––––––––––––  Въобще италианският бизнес, от който тръгват парите на Гинчето, е широко представен в България. Това е добре! Лошото е, че още по-добре са представени италианските мафии, които действат на финансово-банковия и всякакви други пазари у нас. При това в последното десетилетие сицилианците и „Коза Ностра” отстъпиха палмата на първенството у нас на „Н,Драгетата” – ужасяващата мафия от Калабрия.  Според тежката медийна артилерия на немския елит – в. „Ди Велт” тази най-мощна световна мафия се чувствала като у дома си (забележете цитата) … в България и Румъния.  Това написаха сега – на 1 март по повод убийството на моя колега-журналист Куциак, който разкри връзки на тази мафия на най-високо правителствено равнище в Словакия. https://www.welt.de/…/Organisierte-Kriminalitaet-Die-Mafia-…  Пред медията интервюирания от нея Франческо Форджоне, бивш шеф на парламентарната комисия за противодействие на мафията в парламента в Рим, който от години е под полицейска закрила заради заплахата за живота му казва следното: „В двете държави те перат пари, инвестират и извършват незаконна търговия. Например огромни средства от търговия с наркотици и оръжие се влагат в недвижими имоти в България и Румъния или в АКЦИИ НА ПРЕДПРИЯТИЯ“ Интрументариумите винаги са обичайните: искат да печелят пари, пране на пари, ИНВЕСТИЦИИ, ФИНАНСОВИ СДЕЛКИ …”  –––––––––––––––  След това нелирично отклонение нека да продължим с финансирането на Гинчето. В тази финансова сделка, в която „авторитетна” фирма Petrolinks Handels GmbH с румънски шеф, подвизавал се у нас отпуска много милиони за инвестиции, има нещо много гнило. Защото фирмата не може да се открие нито в световната бизнесмрежа „LINKEDIN”, нито в бизнессправочници от типа на този на Блумбърг и др. http://austrian.company/gesells…/petrolinks-handels-gmbh-wZ3  Може да се намери само в някои жълти страници. И толкоз! Най-същественото за нея е, че тя не фигурира, не може да се издири в австрийския търговски регистър. Не е записана там! Опааа-а! Това вече не е бизнес, а мирише на нелегална дейност. Може би затова се твърдеше навремето по медиите, които представяха проекта, че е испанска. Да, ама обаче и в Испанския регистър няма записано такава фирма.  Какво се оказа? На първо време едни 14 млн. евро падат сякаш от небето и според документите се изпират, пардон – сбърках, според тях се инвестират в соларен парк. А на второ и трето време подир тях следват нови и нови десетки милиони. (бел: в България има регистрирана и реална за разлика от онова австрийско дружество едноименна фирма – Петролинк с фирмено дело № 11685/2002. Колкото и да я търсите обаче, тази фирма никога няма да я намерите в публичната част от нашия Търговски регистър.)  ФИКТИВНИ БАНКОВИ ГАРАНЦИИ И НЕСЪЩЕСТВУВАЩИ БАНКЕРИ Я КРЕДИТИРАТ  В документацията за огромната световна инвестиция на Гинчето има и безусловна банкова гаранция, издадена от Abbey National Financial plc.-Santander Group в полза на Barelays Bank Pie London за кредитна линия от 15 млн. евро. Едната банка гарантира, другата дава парите (поделят си риска) и тези 15 млн. евро заем отиват при строителя на парка „Атлас 3 Груп” ООД (фирмата е на Славчо Върбаков – съпругът на Гинчето), за да го изгради. Обаче от 11 януари 2010 г. английската Abbey National Financial plc, която е закупена от испанската Santander Group, вече не се казва така. Назовава се Santander UK.  И тук също възникват скандални въпроси. Например как един държавен регулатор като Комисията за енергийно и водно регулиране в късното лято на 2010 приема като редовна тази гаранция при условие, че по онова време банка с такова название няма!  Няма от близо 8 месеца време! Тази банкова гаранция в случая е невалидна, да не кажа по-силна дума! А сега да видим другата банка – Barelays Bank Pie London, която опряна на невалидната гаранция, ще даде парите за заема. Явно банкерите й са пълни идиоти. Ама не са! Защото не съществуват! Такава банка – Barelays Bank Pie London няма в английското Сити.  Няма и в цяла Великобритания. Няма я и по целия свят! След дълго и мъчително ровене открих обаче, че е имало такава банка. Имало е на остров Ямайка. Имало я е в миналото, но отдавна не съществува. Поне от 80 години е на оня свят. Намерих я отбелязана на антикварна пощенска картичка – радост за колекционерите.  ***** РЕЗУЛТАТ: НЕСЪЩЕСТВУВАЩ ФОТОВОЛАИЧЕН ПАРК *******  Ще спра с документацията дотук. Вярно, не е 15 килограма като онази за сделката с ЧЕЗ, ама си е една дебела папка и за да я разкажа цялата, ще трябва да напиша още такава дебела папка. Ще маркирам само краят на тази история. По искане и настояване на самата Гинче със заявление вх. E-ЗЛР-ПР-92 от 28.12.2015 г. от името на тяхната фирма „Риал Стейтс” ЕООД с Държавната Комисия за енергийно и водно регулиране взима Решение № Пр-Л-336 от 11 май 2016 г.  С това решение се удовлетворява молбата на Гичето да бъде прекратена лицензия № Л-336-01 от 23.08.2010 г. за дейността „производство на електрическа енергия“ с условие за изграждане на енергиен обект, издадена на „Риал Стейтс“ ЕОО.  –––––––––––––––  Както е отбелязано (цитат): „Същевременно към момента не са предприети действия по изпълнение на договора за присъединяване и изпълнение на бизнес плана, в частта, касаеща изграждане на генерираща мощност. Дружеството сочи, че няма започнало строителство и незавършени обекти.”  Комисията заключава, че „във връзка с гореизложеното и предвид обстоятелството, че липсва имущество, чрез което се осъществява лицензионна дейност или незавършен обект искането на „Риал Стейтс е допустимо и основателно”  ––––––––––––––  Ако не сте разбрали – няма го най-големият фотоволтаичен проект в Европа и един от най-големите в света – 2000 декара фотоволтаичен парк! Въобще го няма – дори никога не е строен!. Бел.: има обаче едни голи стъкълца, вапцани черно на една педя земя, колкото да не е без хич, които обаче никога не са произвели ток. И няма и да произведат. Но пък има едни стотици милиони евро с неясен и мътен произход, превърнати в бели и кристално чисти пари под претекста за фотоволтаичен парк. Най-вероятно са с тъмен произход от Италия. Подозирам световната мафия „Н,Драгета”, но нямам възможност да си направя проверката и в Италия.  ~~~~~~~~~~ Из подземния свят на Гинчето ~~~~~~~  На този фон не е учудване, че лицето Олег Попов публично е сочен като част от нашумялата престъпна група на дедесари, наркотрафиканти и убийци „Килърите” и дясна ръка на шефката „Кървавата Мила” – Мила Георгиева (доведена дъщеря на бившия шеф на митниците Христо Кулишев, вършила „бизнеса” с Иван Георгиев Танев -Универсалния, син на бивш земеделски министър – Георги Танев).  Не за чудене, че Олег Попов е бил арестуван във връзка с това през януари 2015 г., хм, по погрешка, не е и за чудене, че е бил пуснат на свобода. Не за чудене, че на „свободата” по-късно – на 26 май е изловен с 105 килограма амфетамини. Не е за чудене, че Софийският апелативен съд на 8 септември го освобождава от задържане с „парична гаранция” от 5 000 лв.  Само ще отбележа, че приключенията с Темида застигат този Олег Попов след сигнала на американската агенция за борба с наркотиците ДЕА и нейно световно разследване на на връзките между италианските мафии и колумбийските наркобарони. А кой е този Олег Попов? Ами лицето е единият от първоначалните съдружници на Гинка Върбакова в „Мобайл инфо нет“ и съуправител с нея в тази фирма. В друга фирма „В-С-О“ той е съдружникът на съпруга на Гинчето – на Славчо Върбаков. Това са само детайли от този подземен свят. Има и други. Но дори тези късчетата от огромната му мозайка са показателни.  ~~~~~~~~~~~~~~~~~~~~~~~~~~~~~~~~  ПОСЛЕСЛОВ  Преди 23 години – през 1995 влязох в остър и много опасен конфликт със световни колумбийски наркомафии и правителството на Жан Виденов. Наследило рухнала икономика, практически фалирала банкова сфера, останало без финанси, то благосклонно даде разрешение у нас да се допуснат и да се изперат 10 млрд. долара мръсни наркопари –на първо време, а после и повече.  (поредица във в. „Труд”: Наркокартели си поделят България, властта помага, накрая идат куршумите.  $ 9.5 МЛРД. СА ПРЪСНИТЕ ПАРИ У НАС, ВСЕКИ ВЛАСТНИК КОЗИРУВА ПРЕД ТЯХ  Кой да ги препира е основният политически и икономически проблем на прехода)  Написах, че: „Тези пари корумпират и мафиотизират управлението така, че дори Херкулес не ще успее да изчисти авгиевите му обори. Държащите кормилото на властта политически сили също се криминализират докрай. Факт е, че досега нито политик, нито депутат повдига въпроса за тежките последици от безогледното пране на съмнителни капитали. Продължи ли това, продължи ли така, ще бъдем втора Колумбия, втори златен триъгълник. Появят ли се още трупове на дневен ред, значи вече сме.  Една крачка дели България от ада на наркоцарството и малка стъпка от предверието на жестоката диктатура.” 23 години по-късно мога да направя същото заключение покрай сделката с ЧЕЗ. Да,у има и промяна. Списъкът на световните мафии се пообогати – вече и с една общосветовна „НДрагета.” От едната страна в сделката са средства на санкционирани руски банки, на руски милиардер – перач на пари и негови мътни съдружници, също милиардери, на тяхна банка, зачената от структура, известна като поделение на руска секретна служба.  От другата страна е Гинчето, опряно на мощното видимо рамо на държавната власт и невидимото на разни мафии – родни и световни. Едни нечисти пари да бъдат изпрани с прякото съдействие и помощ на отговорни държавни институции, властта, елита, правителството и самия премиер Борисов. И не само с помощта, но и чрез държавните пари, които накрая ще купят дяловете на ЧЕЗ от Гинчето и така ще легитимират напълно и безусловно мръсните да светят като Сваровски кристал.  От третата страна сме ние. И България. Паричните потоци в родната група ЧЕЗ годишно по официални отчети са 1.5 милиарда, а според мен – към 3 млрд. Затова е и апетитът отвън, от подземния глобален бизнес – ще се пере на едро. И чрез България – в цяла Европа и светът. Парите са и власт. В случая – на световни мафии, далеч по-безпощадни от родната.  Тези пари ще закупят медии, предприятия, ще създадат свои нови политици. Те ще вземат тока на България – на първо време, за да й запалят свещта! И на нея, и на всички нас, живеещи на тази територия, когато я завладеят окончателно.  И накрая ще запалят свещта и на вас, управниците на тази страна и семействата ви, защото знаете далеч повече от мен. И защото, когато светът се намеси, че ще окаже, че сте излъгали тези мафии в очакванията им, ама сте прибирали комисионите им.  *****  „НДрагета” се оказа стъпила в кабинета на словашкия премиер Фицо – сред съветниците му. Един „гад” като мен – журналист плати с живота си разкритията, които направи  =======================  Г-н Премиер, Трябва ли да считам, че освен разни родни мафии „Килъри“ и световните мафии са стъпили не само при министрите ви (засега мога да го докажа за двама), не само сред елита от родни политици (вкл. опозиционни) и олигарси, но и пряко във Вашия кабинет? Поканени лично от Вас, за да се здрависват и прегръщат с Вас, понеже стоите зад тази сделка и купувача в нея Гинчето?  ========================  бележка:a Публикацията ще бъде изпратена от мен на европейските органи на ЕС и външни министерства с искане за реакция. Тя ще бъде изпратена и на чешкия президент, на премиера им, на ръководните органи на ЧЕЗ, на чешки медии. Трябва да знаят, че освен пране на пари сделка за ЧЕЗ, както стана с фотоволтаиците няма да има. Такъв е замисълът – за хора като тях и с тяхната информираност ще стане ясно защо. Най-вероятно споразумяването с Гинчето ще отнесе и кариерите на тях самите.  Надявам се, че този път българите ще се събудят от летаргията. У нас може да е лошо, но все пак сме рай в сравнения с Колумбия и дълбокия италиански Юг.", "date": "2018.03.13", "title": "Григор Лилов: Подземният свят на едно Гинче"}
{"url": "http://epicenter.bg/article/Dots--Darina-Grigorova--Tonat-na-ruskiya-patriarh-otklyuchi-stari-obidi/149257/11/0", "text": "  “Без българското православие нямаше да има руско православие” – с тези думи започна посещението на патриарх Кирил в България 140 години след финала на Руско-турската освободителна война. Признание, което Руската православна църква винаги е помнила за разлика от избирателната памет на политиците, сред които и Путин с характерната му двойственост.   От една страна специалното му обръщение към македонския президент Георге Иванов на връх 24 май 2017 г. за “славянската писменост, дошла към нас [Русия] от македонските земи”. [Формално позоваващ се на историческата география, забравящ обаче, че същото може да се каже и за Русия, приела православието насред украинските земи – Киевска Рус]. От друга страна, през същия ден на Червения площад се пее “Върви, народе възродени!” на български език, за България. Руската слабост към македонизма е стара тема, наследена от съветското, но да не забравяме любезното съдействие на българските политици и до ден днешен.   Присъствието на патриарх Кирил разтревожи местната русофобия, но нямаше повод за ропот, освен възмутата, че не са поканени и други православни патриарси (част от размиването на руското в българското освобождение) и опитът да се “чества” Брест-Литовският договор като “българска победа над българската освободителка”, пред която дори и Ньойският договор е една дребна и незначителна подробност. Какво тук значи някаква си национална катастрофа, след като Русия е загубила почти една трета от земите си от нашите тогавашни европейски партньори. Как да не празнуваш?    Шипка след 140 години, български и руски флагове, патриарх Неофит и патриарх Кирил с президента Радев и словото му “за вечна признателност към воините на Царя-Освободител”. Дочу се телевизионно мърморене за “неспазен протокол”, откъде накъде българският президент ще е на Шипка? Забравя се обаче, че на 3 март 2003 г. президентът Първанов с президента Путин именно на Шипка честват националния ни празник.    Следват телефонните обаждания на българския премиер Борисов до държавните глави на Сърбия, Черна гора, Полша, Украйна и Финландия, благодари и на Румъния и Молдова. Русия липсва. Защо ли? Защото се почва изтърканият сценарий на размиване на руската роля в българското освобождение. Вместо руска армия, водена от руски император, армията е интернационална (при президента Плевнелиев руснаците или не се споменаваха, или бяха накрая на дългия списък), нещо като битка на народите.   Някак се забравя, че войните се водят от държави, в нашия случай Русия срещу Турция. Сърбия и Черна гора се включват накрая, след Плевен, когато е ясно кой ще победи – и целта им е разширяване на територии и независимост. С Полша е деликатно, поляци има на страната на турците, както и в руската армия, впрочем има поляци православни, загинали за България. Няма я Полша обаче, нито Украйна, а Финландия е с автономен статут, но част от руската империя.   Руските полкове не са създавани на национален принцип, както и административното делене на империята е по губернии. Болшевиките въвеждат националния принцип със съветските републики като част от “коренизацията” (създаване на местни националности с цел размиване на руското). Болшевишкото отношение към Руско-турската освободителна война е крайно отрицателно, едни от първите паметници, които заличават са свързани с паметта за нея.    Следва зарята, на която в словото на президента Радев, за разлика от Шипка, се изброяват политкоректно: “руснаци, румънци, финландци, украинци, белоруси, поляци, литовци, сърби и черногорци”. Впрочем тази традиция на размиването на руското е още от Тодор Живков и не без съветско съгласие. Съветският страх от руския национализъм е свързан и с паметта за нашата руско-турска Освободителна война, защото създава неоспорим нравствен образ на империята. А “царизмът” в съветската историография е негативен, разлика има само в ноюнсите на отрицателния прочит. Характерна е фразата на Андропов: с интелигенцията ще се справим за един ден, нашият враг е руският национализъм.    На 4 март в “Александър Невски” в тържественото си слово след литургията патриарх Кирил заявява: “Тази победа носи и духовния смисъл на победата над земното зло и несправедливост. Тя е дадена заради вярата на нашите народи: като награда за беззаветното мъжество на руските войници и в отговор на молитвите и страданията на безчислените български новомъченици, свети ходатаи за своето Отечество”.    Руски войници и български новомъченици. Няма изброяване на народности. Впрочем и на стената на храма със златни букви е изписано: “Вечна слава на падналите за свободата на България руски воини”. В надписа за туристи се изброяват някои народности. Впрочем и ние говорим за българска армия, а не за българи, арменци, каракачани, власи, цигани, помаци и прочее, когато описваме военни победи. Държавата е водеща. Руската държава срещу турската в най-кратката руско-турска война, в която руската армия побеждава турската.   Последва реакцията на огорчение на руския патриарх пред президента Радев. Остър тон, гневен, с болка и разочарование, назидателен, личен, няма безразличие, няма и дипломация, има страст. Но думите му са верни. Изречени пред президента, те са адресирани до целия ни политически елит (привет и от Путин). Тонът на руския патриарх отключи стари обиди, чийто тон у нас далеч не му отстъпваше. Поеха го и руските медии, първо жълтите, гонейки сензация, после официалните руски канали, а на шоуто на Соловьов се фиксираха всички руски неразбирания на България от всякакви политически лагери – милитаристично невежество, но с искрен потрес от изкривяването на паметта за войната.    Всъщност тонът на руския патриарх би бил на място пред папата, защото униати превземат православни храмове в Украйна по време и след “революцията на достойнството”, а Рим не пречи. Но на срещата на летището в Хавана нямаше страсти… Тонът пък на Путин на речта му пред федералното събрание беше много френдли, описвайки “Сармат”, “Кинжал”, “Армагедон”, интерактивно при това, фешън, обаче… тонът меден, а съдържанието? Имаше известен синхрон между него и руския патриарх у нас – общото послание е: “достали!” [писна ни!].   Никой не обърна внимание на последните думи на руския патриарх, заснети на летището, в които президентът Радев се определя като: “интелигентен, православен, патриот на родината си”. Това бяха финалните думи на патриарх Кирил. Но те не носят сензация. Не са адресирани до целия български политически елит, а лично до президента Радев, а това трябва да се заглуши. И от руските либерални и казионни медии, и от българските обидени и възмутени журналисти и общественици – защо ли? Защо обидата от тона измести смисъла на думите? Защото те са верни: не размивайте руското в българската свобода!    Никой не обърна внимание на Безсмъртната чета на 3 март – да, една шепа българи ентусиасти, но смисълът! Представете си по покана на България да дойдат децата на руските воини, участвали във войната, заедно с нашите наследници на опълченците и с всички останали, които све наследници на незнайните ни новомъченици. Безсмъртна чета – общ, руско-български безсмъртен полк. Да, ще бъде като архаично сантиментална машина на времето от ХIХ век на фона на американските бази на българска земя, продънената ни граница с Турция, обезлюденото ни село и прочее преимущества на демокрацията. Но така се предава паметта, от ръка на ръка, поне на 3 март. За останалите дни на годината паметта е в молитвата на Църквата, невидима за съвремието, но и неуловима от него.   Никой не обърна внимание и на почитането на паметта за Руско-турската освободителна война в Донецк. Защото в непризнатите ДНР и ЛНР има признателни на общата ни памет руснаци, украинци, българи, новоруси, ако щете. Но за медиите с атлантически намордник те са терористи. Историческата памет може да бъде системно заличавана, но може и да пробие като подземна вода на най-неочаквано място в най-неочакван момент. Достатъчен е един човек, едно помнещо сърце, което бди, докато другите спят.   Обидата от тона на руския патриарх пред българския президент дава храна на русофобията, легитимира я, факт. Да беше пред екс президента Плевнелиев, щеше да бъде посрещнат с фурор. Но факт е и упоритото наследство от времената на Тодор Живков – размиването на руското, дали в крайна или в лека форма е според президента, но е последователно. Интересни са нашите демократи, живковисти и болшевики по стил.    А може просто държавните власти да последват Църквата, която споменава “нашия освободител император Александър Николаевич и всички воини, паднали на бойното поле за вярата и освобождението на нашето Отечество”. Русия, руският император и всички воини – всички, и руси, и осетинци, и чеченци, и поляци… всички знайни и незнайни, но е ясно кой води и благодарение на кого сме свободни.    Скандалът ще отмине, ще остане като извор на своеобразна руска църковна дипломация и в споровете на обществената, и на академическата мисъл, повече у нас и по-малко в Русия.   Няма да отмине друго: България дарява духовната свобода на Русия през Х век, Русия връща жеста, дарявайки ни политическата свобода на 3 март 1878 г. Обща духовна и историческа съдба. Над конюнктури и идеологии, над обиди и огорчения. Без българското православие нямаше да има руско православие, без руската държава нямаше да я има третата българска държава.     ", "date": "2018.03.13", "title": "Доц. Дарина Григорова: Тонът на руския патриарх отключи стари обиди"}
{"url": "http://epicenter.bg/article/LARA-FABIAN-idva-s-dvuchasov-kontsert-i-zashemetyavashto-vizualno-shou-/149273/6/0", "text": "Най-продаваната белгийска изпълнителка издаде нов, изцяло англоезичен, албум, който вече спечели сърцата на няколко ключови града в САЩ, част от световното турне.   След точно 2 седмици CAMOUFLAGE ще дебютира и у нас. На 27 март в зала 1 на НДК и Lara Fabian ще предстaви на феновете си двучасов концерт и зашеметяващо визуално шоу, в което ще сподели нейния актуален поглед към света, в който живеем.   Lara Fabian ще излезе с още двама поддържащи изпълнители, бенд от 5 музиканти и зашеметяващо визуално шоу. Певицата ще остане на сцената повече от 2 часа, в които ще чуем новия албум, както и повечето от най-популярните парчета, с които Lara вече е въздействала на публиката си многократно през годините.   \"Je T’aime”, \"Adagio\", \"Love by Grace\", \"Broken Vow\" са само малка част от хитовете в глобален мащаб, които ще разтърсят зала 1 на НДК. „Не вярвам, че езикът може да постави граница на емоциите. Няма специален език, на който да кажеш нещо, идващо от сърцето. Можеш да говориш със сърцето си на японски, индийски, италиански – няма значение. Истинските чувства нямат граници и бариери“, казва Lara Fabian преди да изпее една от най-популярните си песни Je suis Malade, излязла през 1994.   „Много от песните ми се отнасят за това през какво преминаваме, каква е действителността ни, но въпреки всичко, въпреки нея, те разказват и за това как можем да извлечем най-доброто от случващото се заедно“, споделя тя.   Благодарение на специалната връзка с публиката, която Lara създава по време на своите участия, и историите, които разказва с музиката си, певицата не само препълни концертните зали на Маями, Ню Йорк, Чикаго, Лос Анджелис, но и разчувства хилядите си фенове.   Очаква се да направи същото и у нас на 27 март, като ни покаже необикновения микс от класически китари и модерно електронно звучене, за които огромни заслуги имат композиторът Мо Денеби и легендарната Шарън Вон.   Таланти от различни националности, които обединяват най-доброто от всевъзможни култури и стилове. Това е и основното, което искат да постигнат с CAMOUFLAGE – сплотяване на хората въпреки различията.", "date": "2018.03.13", "title": "LARA FABIAN идва с двучасов концерт и зашеметяващо визуално шоу  "}
{"url": "http://epicenter.bg/article/Reks-Tilarsan--Vashington-ima-palno-doverie-na-britanskoto-razsledvane-za-Skripal/149250/7/0", "text": "Американският държавен секретар Рекс Тилърсън заяви, че Вашингтон има пълно доверие на заключенията на британското разследване за нападението срещу руския шпионин Сергей Скрипал.   Тереза Мей и Владимир Путин си размениха задочни критики, след като британският премиер заяви, че Русия \"вероятно е отговорна\" за атаката срещу Скрипал и дъщеря му с нервнопаралитично вещество. Американският първи дипломат коментира, че убийството на гражданин на територията на суверенна държава няма оправдание и трябва да има сериозни последици за извършителите и поръчителите, съобщава БНТ.", "date": "2018.03.13", "title": "Рекс Тилърсън: Вашингтон има пълно доверие на британското разследване за Скрипал"}
{"url": "http://epicenter.bg/article/Ivan-Savidis--Izvinyavayte--Iskah-da-predpazya-fenovete-na-PAOK-/149291/8/0", "text": "  Собственикът на гръцкия футболен тим ПАОК - Иван Савидис, се извини за поведението по време на дербито с АЕК. В края на мача той нахлу на терена въоръжен, като според реферите е отправял смъртни заплахи, съобщава БиТиВи.   Самият бизнесмен и депутат в руската Дума отрече да е сплашвал длъжностите лица и за първи път излезе с официално изявление, след като беше обявен за национално издирване. То бе публикувано в официалния сайт на ПАОК.   \"Искам да понеса извинение на всички фенове на ПАОК, футболните привърженици от Гърция и световната футболна общественост.   Много съжалявам за случилото се. Нямах право да излизам на терена по такъв начин.   Емоционалната ми реакция бе предизвикана от състоянието на футбола в страната и всички не-футболни фактори, които доведоха до развоя на ПАОК-АЕК - действията на съдиите и делегата, прекъсването на срещата, протестите и влизането на хора от щабовете на терена.   Всичко това можеше да създаде нестабилна ситуация и влизането ми на терена бе единствено с цел да я предотвратя, както и да защитя десетките хиляди фенове на ПАОК от провокации и сблъсъци, които можеша да завършат с човешки жертви.   Нямах намерение да влияя на противниковия отбор или на реферите. Със сигурност не съм заплашвал никого!   За съжаление, както аз, така и моето семейство и колеги, бяхме заложници на не-футболни обстоятелства.   Ще продължим да се борим с неспирните атаки, които идват от всички нива. Надявам се на справедлив футбол, справедлив процес и от тук нататък да печелим битките по терените, а не в съда.   Още веднъж са извинявам!\"   Вчера (12 март) гръцките власти издадоха заповед за ареста на Савидис. Той обаче така и не бе прибран в ареста. Очаква се днес да му бъде повдигнато обвинение от прокуратурата в южната ни съседка.        ", "date": "2018.03.13", "title": "Иван Савидис: Извинявайте! Исках да предпазя феновете на ПАОК!"}
{"url": "http://epicenter.bg/article/Megan-Megan-na-parva-ofitsialna-proyava-s-Elizabet-II--Snimki-/149263/10/99", "text": "Годеницата на принц Хари, бившата американска актриса Меган Маркъл, присъства за пръв път на официална проява в присъствието на кралица Елизабет II.   Тържествата бяха организирани във връзка с честването на Деня на Общността на нациите, съобщава БТА. Присъствието на Маркъл на религиозната церемония, отслужена в Уестминстърското абатство в Лондон, свидетелства за постепенното й вписване в британското кралското семейство преди сватбата й с принц Хари, насрочена за 19 май. За случая Маркъл носеше бяло палто и малка черна рокля на дизайнерката Аманда Уейкли. Шапката, която е част от протокола, бе по дизайн на Стивън Джоунс. Тъмносините ѝ обувки бяха съчетани с чантичката. Кейт от своя стана носеше тъмна рокля и палто на бранда Beulah. Други членове на кралското семейство, сред които принц Чарлз, съпругата му, Корнуолската херцогиня Камила, принц Уилям и съпругата му, херцогинята на Кембридж Катрин, както и принц Хари, също присъстваха на церемонията. В писмено обръщение в чест на празненствата кралицата изтъкна здравата връзка, съществуваща в Общността на нациите и обхващаща 2,4 милиарда души от 53 страни по света. По думите на Нейно Величество различията в организацията са повод за радост, а не за разделение.   Източник: Дир.бг", "date": "2018.03.13", "title": "Меган Маркъл на първа официална проява с кралица Елизабет II (Снимки)"}
{"url": "http://epicenter.bg/article/Gushterov-i-Mariya-sa-ofitsialno-razvedeni-/149264/10/100", "text": "Фолкпевицата Мария и бизнесменът Християн Гущеров официално са разведени, съобщи \"България Днес\".   В началото на този месец съдът е удовлетворил желанието на двамата бивши съпрузи да се разделят по взаимно съгласие. Делото е преминало спокойно и не е имало драматични моменти.   \"Развеждам се с Мария! Не живеем заедно и бракът ни приключи. Тя не иска семеен живот, тя предпочита разголения живот. Всичко това се натрупа и реших да предприема тази крачка. Прецених, че моето име не се свързва с нещата, които тя прави\", изповяда се младият бизнесмен пред изданието преди година.   Тогава той предрече, че вероятно ще има \"много претенции\" от фолкпевицата, които ще бъдат решени по съдебен път. Сега всичко това вече е факт.   Разводът между Мария и Гущеров идва точно една година след като младият милионер прогони фолкаджийката от имението си в столичния квартал Бояна. Мария прие много тежко, че е зарязана, и проплака, че трудно свързва двата края и постоянно мисли как да оцелява с дъщеря си Марая. \"Останах без една стотинка, без кола, с апартамент на кредит. Обадих му се на Християн, помолих го да не ми взима поне колата, в която возя детето си, или да ми бяха дали по-евтина...\", ожали се след раздялата чалгаджийката.   Около раздялата им се заговори, че Мария ще получи няколко милиона в евро след развода, но самата тя отрече, че подобно твърдение не отговаря на истината. И реално се оказа, че няма да е на печалба от втория си брак. След развода им стана ясно, че Мара Отварачката няма да прибере нито лев от богатството на бившия си съпруг. Железен предбрачен договор е гарантирал, че изпълнителката не получава нищо от парите и имотите на Гущеров. Докато беше с него, тя се радваше на охолен живот, който включваше сериозни лични средства, джип с охранители и изпълнение на безкрайните й прищевки.   Двамата вдигнаха сватба през 2015 г. навръх рождения ден на изпълнителката - 13 януари. През годините бизнесменът и певицата на няколко пъти бяха разделяни от слухове. Мария вече е преживявала развод.   През 2006 г. тя се омъжи за Димитър Андонов. Бракът им продължи 5 години до 2011 г. След като разводът е факт, Гущеров може вече спокойно да се ожени за новата си приятелка - моделката Светлана Василева. \"Лятото вдигаме сватба. Искаме да имаме две деца, но не бързаме\", обявиха в един глас влюбените, които в момента са сгодени.   Около бъдещото щастливо събитие все още няма никаква информация, като двамата се опитват да го запазят в тайна максимално дълго време и да не привличат вниманието към себе си.   Светлана и Християн са двойка от август миналата година, като около Нова година бяха за кратко разделени, но след това окончателно се събраха и започнаха да правят сериозни планове за семейство.", "date": "2018.03.13", "title": "Гущеров и Мария са официално разведени  "}
{"url": "http://epicenter.bg/article/Dvoykite--koito-otlagat-braka--sa-po-shtastlivi-ot-tezi--koito-se-zhenyat-rano/149265/10/0", "text": "  Двойките, които отлагат сватбата, в крайна сметка са по-щастливи от тези, които се женят рано, съобщи сайтът PhysOrg, позовавайки се на канадско изследване, цитирани от    Учените от университета на Алберта са работили с 405 канадци, анкетирани в гимназията и на средна възраст. Сключилите брак на същата възраст като връстниците си или по-късно, са казали, че са по-щастливи и са били с по-високо самочувствие от сключилите брак рано. Те по-рядко страдали и от депресия.   Психолозите са се стремили да определят оптималната възраст за брак за връстниците, а не да установят абсолютна възраст, приложима за всички.   Изводът им е, че тя е средната за поколението. \"Хората, които правят нещата навреме, получават социално одобрение - от семейството и приятелите - обясни Мат Джонсън от екипа. - Тези, които го правят рано или късно, срещат скрити или открити социални санкции\".   \"Не установихме отрицателни последици от късните сватби - продължи Джонсън. - Всъщност да сключиш брак късно е по-добре, отколкото рано\". Макар и семейните общо да са по-щастливи, преждевременното сключване на брак може да усложни живота, \"защото или ускорява, или предотвратява други преходи\".   \"Хората, които се женят рано, обикновено не учат много, децата им се раждат преди оптималната възраст и в резултат се чувстват като в капан в професии, каквито не са желали. На средна възраст те са малко по-депресирани или имат по-ниска самооценка, не защото са нарушили социална норма, а защото са тръгнали рано по пътя на семейния живот\" - каза Джонсън.        ", "date": "2018.03.13", "title": "Двойките, които отлагат брака, са по-щастливи от тези, които се женят рано"}
{"url": "http://epicenter.bg/article/Shefat-na-ChEZ-Vatslav-Pachesh--Borisov-ne-ni-iska---quot-Inerkom-quot--nyama-da-uspee-da-nameri-pari-za-sdelkata/149248/2/0", "text": "Той обясни желанието на ЧЕЗ да продаде българските активи със загубата на средства заради неизпълнени от българското правителство ангажименти. \"Доколкото знам, някои от законовите ангажименти, поети от българското правителство, не са съвсем изпълнени. Заради това   Аз обаче не съм толкова отдавна в компанията. Знаете, че аз се присъединих по-късно към нея. Заварих тази ситуация. Информираха ни, че  . Смисълът на всичко беше, че българското правителство и специално премиерът Бойко Борисов не искат ЧЕЗ изобщо да бъде в България...\", каза Пачеш.     Той обясни отношението на министър-председателя с факта, че   Подчертавам, че това е лично мнение. Цената на електроенергията се качваше с такова темпо навсякъде в Европа, но тогава ЧЕЗ трябваше да осъзнае, че част от българското общество не е готово за подобно шоково увеличение.   - на него и на неговите хора. Ето защо за ЧЕЗ става много трудно да прави бизнес в България\", добави той.   Освен това Пачеш се опасява, че  \"Има изтичане само на един документ, в който се съдържа информация за финансовите институции, които биха осигурили заем за „Инерком“, за да закупи активите на ЧЕЗ.    Страхувам се, че „Инерком“ няма да успее да си осигури средства, за да плати активите на ЧЕЗ България. Тогава, мисля, че има други компании, които искат да закупят българските активи.  Все още има интерес да закупят целия бизнес в България, особено индийската компания\", заявява още шефът на надзора на ЧЕЗ пред БНР.", "date": "2018.03.13", "title": "Шефът на ЧЕЗ Вацлав Пачеш: Борисов не ни иска. \"Инерком\" няма да успее да намери пари за сделката"}
{"url": "http://epicenter.bg/article/Iliyana-Yotova--/149255/2/0", "text": " коментира вицепрезидентът Илияна Йотова думите на главата на Руската патриаршия към президента Румен Радев. Йотова бе гост на предаването \"Здравей, България\" по Нова телевизия.   Не приемам изказването на вицепремиера Валери Симеонов като защита на президента, подчерта вицепрезидентът по адрес на коментарите на Симеонов за патриарх Кирил, които се превърнаха в причина за искри в редиците на Обединените патриоти.   По думите й ние сме страна, която е признателна към всеки, които е участвал в тази война.   \"Не смятам, че това е активно мероприятие на Кремъл срещу президенството. Приемам го като емоционална реакция във възможно най-неприемливата форма. \"Дълбокият ми поклон пред руския патриарх е поклон и пред Българската православна църква\", каза тя.    „Очевидно това води към една предизборна кампания в Русия“, посочи вицепрезидентът. Тя приема реакцията на Румен Радев като хладнокръвна, ясна, твърда и категорична.   „В крайна сметка самият патриарх е отказал да говори повече по темата. Не смятам, че това е приемлив тон, президентът отговори както трябва“, посочи още Илияна Йотова.   \"Президентската институция няма да е толкова безгласна, както предишните 5 години. Поели сме ангажименти към хората и ще ги изпълняваме. В съглашение зад гърба на хората няма да влизаме\", коментира Йотова за отношенията между Радев и Борисов.   По думите й у народа има голямо напрежение и жестоко недоверие в политическата система. „Ако нещо не се промени, аз не съм оптимист за това как ще изглежда ЕС след няколко години“, посочи Йотова.   \"За мен е важно какво коментират хората. Мога да убедя всички, че съвпадението на тоалети на мен и госпожа Радева е абсолютно случайно. Поздравявам я все пак за добрия избор на дреха\", пошегува се Йотова относно еднаквите им облекла по време на приема при президента на 3-и март.   Тя коментира и българското европредседателство. „Липсва ми българската позиция, която е отстоявана в интерес на нас като бълггарски граждани. Трябва да се промени формализмът в ЕС“, посочи още вицепрезидентът.   Предстои Илияна Йотова да изнесе лекция относно бъдещето на Европейския съюз (ЕС) другата седмица пред института \"Жан Моне\" в Швейцария. „Имам своите критики към това, което представлява ЕС днес. Ще бъда достатъчно откровена, за да говорим по тези теми. Не съм оптимист за това как ще изглежда той след няколко години – от начина, по който функционират институциите; през начина, по който се взимат решения; до бъдещето на финансите на Европа”, заяви Йотова.  ", "date": "2018.03.13", "title": "Илияна Йотова: Тонът на руския патриарх беше неприемлив"}
{"url": "http://epicenter.bg/article/Ninova-vodi-rakovodstvoto-na-BSP-na-zasedanie-v-bedstvashto-Bregovo/149268/2/0", "text": "Корнелия Нинова води червеното ръководство в бедстващо Брегово, където Изпълнителното бюро на БСП ще проведе изнесено заседание.   Вместо в централата на \"Позитано\" 20, партийното ръководство ще заседава в Социалния патронаж заедно с депутати, общинари и местни партийни функционери.   Корнелия Нинова и членовете на ИБ ще се срещнат с кмета на града на дигите на прелялата река Тимок, а денят им ще завърши със среща с жители на общината.   През уикенда Нинова вече посети родното си село Крушовица, както и Хайредин, което също пострада от наводненията и скочи срещу управляващите, че нищо не е направено за укрепяването на язовира четири години след наводнението в Мизия, припомня Канал 3.   \"ГЕРБ прехвърлиха отговорността от държавата на общините, но не им осигуриха средства за ремонти и поддръжка. Решение - спешна актуализация на общинските бюджети със средства за това, но не само там, където е бедствено, а на всички, превантивно\", заяви преди три дни соцлидерката.", "date": "2018.03.13", "title": "Нинова води ръководството на БСП на заседание в бедстващо Брегово"}
{"url": "http://epicenter.bg/article/Radev--Patriarh-Kiril-doyde-kato-duhoven-vodach--no-izbra-da-si-tragne-kato-politik/149270/2/0", "text": " Патриарх Кирил дойде в България като духовен водач, но избра да си тръгне като политик. Това заяви държавният глава Румен Радев, коментирайки визитата на патриарха на Русия у нас и отправените от него упреци срещу България и нейния президент, предаде репортер на БГНЕС.   Но аз не съм само президент, но и християнин, затова не вярвам, че неговата цел е била да всее разкол между нашите народи, добави Радев. Според него е важен въпросът „кой се опита да похити общия празник за нашето Освобождение и да го превърне в повод за разделение, да експлоатира кризата в нашите отношения”.   Нашата признателност към Русия е признателност на свободни хора, които помнят и уважават своята история. Нашата признателност не е за сметка на нашето достойнство. Тази позиция аз по категоричен начин отстоях пред българския патриарх и уважавани български митрополити, които бяха на срещата.   Като президент няма да ставам заложник на емоциите, а ще работя за възраждането на българо-руските отношения, които други съсипваха в продължение на години и продължават да го правят. Затова предпочитам от тази среща и от това посещение да запазя спомена за хилядите българи на Шипка и за съслужението за нашето Освобождение, подчерта още Румен Радев.   Запитан кои са тези, Радев отговори: \"Истерични политикани, демагози и платени анализатори има и в Русия, и в България. Има среди, които експлоатират кризата в нашите отношения и нямат интерес тя да бъде преодоляна и те не трябва да имат водеща роля в нашите отношения\".  Като част от кризата президентът посочи изопачаването и преиначаването на историята и от двете страни. Аз съм президент на Република България и много ясно го отстоях и на срещата с руския патриарх, подчерта Румен Радев.  По думите му в публикувания от руската патриаршия запис от срещата са били изнесени само думите на патриарх Кирил, но не и неговият отговор. Затова, добави той, смятам, че става въпрос за политическа режисура, в която \"патриарх Кирил е бил въвлечен\". Убеден съм, че Москва ще осмисли случая, завърши Радев.    Българската православна църква /БПЦ/ трябва да отчита, че от двете страни на границата между Република България и Република Македония ние имаме общи имена, ние имаме обща история. Това каза българският президент Румен Радев пред Агенция БГНЕС в отговор на въпроса дали подкрепя усилията на БПЦ за признаване на независимостта на МПЦ – Охридска архиепископия и общо съслужение между двете църкви.  \"Това е въпрос изцяло в прерогативите на БПЦ. Но, както виждате и помните може би по време на моето официално посещение в Република Македония аз бях с двама уважавани български митрополити. Единият от тях бе Пловдивският митрополит Николай, а другият Старозагорският Киприян\", подчерта държавният глава и добави:  \"Тук държавата не може да се меси, но трябва да се отчита когато православните църкви решават този въпрос, че от двете страни на границата между Република България и Република Македония ние имаме общи имена, ние имаме обща история, ние имаме общи празници и ние сме изключително близки. Нека това да се отчита и от църквата.“  ", "date": "2018.03.13", "title": "Радев: Патриарх Кирил дойде като духовен водач, но избра да си тръгне като политик"}
{"url": "http://epicenter.bg/article/Skandalno--Danachni-reketirat-targovtsi-s-bezmisolstni-shemi/149271/2/0", "text": "В Националната агенция по приходите   организирана престъпна група на рекет над българския бизнес. Това разкритие направи предаването „Господари на ефира“, в което бизнесмен разказа как е бил рекетиран от бивши и настоящи служители на данъчната агенция.   Мъжът има малка фирма, която се занимава с разнос на пловоде и зеленчуци. \"Имам доста сериозен проблем с държавни служители, които не спират да ни рекетират и тормозят\", разказва търговецът. Той е получил писмо със заповед за ревизия. След като той я е подписал, са му били запорирани банковите сметки и целият транспорт. Причината за това била, че мъжът е работил с неизрядна друга фирма.    Търговецът отишъл в НАП. Главният публичен изпълнител на НАП . Мъжът поискал да го представлява неговият адвокат, но Лозанов му казал, че няма нужна, защото от НАП ще му назначат адвокат. Въпросната адвокатка Велислава Кирилова също се оказала бивша служителка на НАП. Тя поискала хонорар.   Нещата обаче не спират да тук. Започва жестоко изнудване от страна на Лозанов. В един момент изпълнителят на НАП започва да обяснява, че нищо не зависи от него и търговецът трябва да брои пари за по-висшестоящите в агенцията, за да му се помогне.  ,   Така изнудването продължава с пълна сила, докато търговецът се чуди как да спаси бизнеса си.   След телефонния разговор с главния публичен изпълнител в НАП Стефан Лозанов, притесненият бизнесмен отново отива на среща с адвокат Кирилова. Разговорът, който водят е повече от потресаващ.  \", казва Хюсеин Колаксъзов.   \" .   Вижте видеото ", "date": "2018.03.13", "title": "Скандално! Данъчни рекетират търговци с безмилостни схеми (видео)"}
{"url": "http://epicenter.bg/article/Razgoreshten-debat-v-Evroparlamenta-za-Istanbulskata-konventsiya--Dzhambazki-zashtiti-balgarskata-pozitsiya/149272/2/0", "text": "Европейската комисия и Европейският парламент призоваха държавите-членки на ЕС, които все още не са ратифицирали Истанбулската конвенция, да го направят колкото се може по-скоро. Това стана снощи по време на дебат в Европейския парламент в Страсбург. Всички държави от ЕС са подписали конвенцията, но само 17 са я ратифицирани. Сред държавите, които все още не са, е и България, предаде БНТ.  Според зам.-председателя на Европейската комисия Андрус Ансип Конвенцията е предизвикала интензивни обществени дебати в някои държави заради грешния превод и неправилно тълкуване на термина \"джендър\".  Андрус Ансип, зам.-председател на Европейската комисия: Има притеснения, че ратифицирането на конвенцията ще принуди държавите-членки да признаят еднополовите бракове или да дават статут на бежанец на транссексуални или интерсексуални лица. Нека бъда много ясен. Целта на Конвенцията е да се бори с насилието срещу жените, няма никаква друга скрита цел.  Представители на основните политически групи в Европарламента призоваха държавите, които все още не са ратифицирали конвенцията, да го направят. Според европейските социалисти документът не е идеология, а опит за защита на жените от насилие.  Кристин Револ Далон Бонефоа, група на Социалистите и демократите:  Докато правителството на България, която в момента е председател на Съвета на ЕС, оттегля Истанбулската конвенция от парламента, жените в цяла Европа продължават да бъдат бити, изнасилвани, тормозени и дори убивани поради единствената причина, че са жени.  Ангел Джамбазки от ВМРО заяви по време на дебата, че представлява България и българското правителство и нарече думите на колегите си от Европарламента по отношение на страната ни \"непремерени\".  Ангел Джамбазки, Европейски консерватори и реформисти:  \"По-голямата част от вас доказаха, че разговорът за тази конвенция е политически и става дума за леви позиции. Разбирам, че част от депутатите искат да си играят на комунизъм и леви позиции, но просто не са живели във време на комунизъм. Ние сме против насилието, но в този документ има \"джендър\" идеология.\"  Според Европейската народна партия Истанбулската конвенция е най-добрият инструмент за борба с насилието срещу жени, с който в момента разполагаме.  ", "date": "2018.03.13", "title": "Разгорещен дебат в Европарламента за Истанбулската конвенция, Джамбазки защити българската позиция"}
{"url": "http://epicenter.bg/article/Prezidentat-svikva-KSNS-za-energiynata-sigurnost-zaradi-sdelkata-za-ChEZ/149274/2/0", "text": "Правителството дължи на българския народ отговори каква е схемата на финансиране на сделката за ЧЕЗ и също така по какъв начин тази сделка получи политическа подкрепа. Защото всички знаем, че без такава, подобна фирма не може да получи банково финансиране. Това заяви президентът Румен Радев в коментар за сделката за ЧЕЗ и желанието на правителството да участва в нея и съобщи, че ще свика КСНС, на който да бъдат разгледани въпросите за енергийната сигурност на страната, предаде БГНЕС.  Докато не е ясен този въпрос за схемата на финансиране, няма как да знаем под каква форма и по какъв начин българското правителство се готви да стане партньор на г-жа Гинка Върбакова, подчерта Радев. За него е важен въпросът кой води преговори от името на българската държава и кой води преговори от името на Върбакова.  „Смея да кажа и го твърдя категорично, че до момента аз нямах информация по този въпрос. Изрично настоях да получа такава от компетентните органи, която регулярно е изпращана до правителството. Ето защо смятам за основателно да бъде свикам и Консултативен съвет по националната сигурност /КСНС/, на който да бъдат разгледани въпросите за енергийната сигурност на страната“ каза президентът като уточни, че ще свика съвета през втората половина на април.  ", "date": "2018.03.13", "title": "Президентът свиква КСНС за енергийната сигурност заради сделката за ЧЕЗ"}
{"url": "http://epicenter.bg/article/Odobriha-popravka-na-Kaloyan-Pargov-v-pravilata-za-priem-na-detsa-v-yaslite/149281/2/0", "text": "Броят на децата със специални образователни потребности с намален слух за прием в Детска ясла №35 няма да бъде ограничаван до 3 за всяка група. Това стана по предложение на председателя на групата на БСП в СОС Калоян Паргов, който е и заместник-председател на Комисията по образование, култура, наука и културно многообразие.   На редовното заседание на комисията първа точка от дневния ред беше именно гласуване на Доклад относно приемане на проект на Правила за приемане на деца в общинските самостоятелни детски ясли на територията на Столична община. В Раздел II на Правилата, в точка \"Класиране\" вносителите бяха заложили ограничение на броя на децата с намален слух до три за всяка група в Детска ясла №35.   \"А какво ще се случи, ако за някоя от групите кандидатстват 4 деца? Как ще обясним на родителите на отпадналото дете, че правилата за приемане на деца в общинските самостоятелни детски ясли на територията на Столична община не позволяват в групата да има повече от 3 деца с намален слух, попита Калоян Паргов. - Ограничението специално за Детска ясла №35 трябва да отпадне, тъй като реално нищо не налага то да съществува\".  Предложението на Калоян Паргов беше гласувано единодушно от всички членове на Комисията по образование, култура, наука и културно многообразие и с тази поправка беше приет докладът за Правила за приемане на деца в общинските самостоятелни детски ясли на територията на Столична община.", "date": "2018.03.13", "title": "Одобриха поправка на Калоян Паргов в правилата за прием на деца в яслите"}
{"url": "http://epicenter.bg/article/Yuriy-Aslanov--Nyama-usloviya-za-svetkavichno-obrashtane-na-masovite-naglasi/149283/2/0", "text": "В момента няма условия за светкавично обръщане на масовите нагласи, заяви социологът Юрий Асланов в предаването \"12+3\" на програма \"Хоризонт\" на БНР. Той коментира това как правителството се справя с кризисните ситуации, които се трупат напоследък. \"Общественото мнение не се развива взривоопасно, то не подлежи на промяна веднага, нужен е период на отлагане, когато количествените натрупвания минават към ново качество. В момента събитията не са от такъв характер, че светкавично да преобърнат масовите нагласи. Но рано или късно това ще се случи и ще има резки обрати\", прогнозира Юрий Асланов. Според него не може да се предвиди сега какво ще се случи с управляващите и опозицията, която в момента е в по-изгодна роля като атакуващ. \"Дивидентите ѝ обаче засега не са достатъчни, за да има решение за смяна на властта на тези с онези\", добави социологът. Според Юрий Асланов рано или късно общественото недоволство ще се насочи към някого. \"В обществените дела винаги има алтернативи, проблемът е дали те са достатъчно приемливи за голям брой хора, така че да предполагат незабавна смяна на властта. Имали сме периоди, когато нещата са  се обръщали за много кратко време и са се пренасочвали не по симпатии, а по моментни решения. Такъв беше случаят в началото на 2013 година - да махнем тези, пък който ще да идва. БСП се качи върху тогавашната вълна. Ако на везните натежи решението, че тези трябва да се махат, БСП ще бъде припозната като инструмент на наказателния вот\", смята Асланов. \"БСП се държи наистина като радикална опозиция - нещо, което през последните години не виждахме. Когато говорим за опозиция, към днешна дата говорим само за БСП. Тя е изпълнила тази своя мисия като партия с опозиционна настройка. Но все още не излъчва сигнали, че може да задържи властта и това е на базата на впечатления от миналото. С времето паметта може да избледнява, но остава като съмнение и подозрение. Ако имаше нов субект, хората щяха да й предадат цялата власт за момента, независимо, че после ще се разочароват. БСП не е от вчера на терена и една голяма част от хората, чието водещо желание е да накажат властимащите в момента трудно могат да се преборят с предубежденията, които имат към БСП. Ако ги нямаха, БСП щеше да изглежда много по-силна\", добави Юрий Асланов. По темата с европредседателството той отбеляза, че управляващите се опитват да го използват като позитив, но динамиката на непрекъснатите скандали и негативни събития не им позволява да извадят най-отгоре по принцип позитивното отношение към европредседателството. Хората не могат да се убедят, че то носи нещо на страната и опира до всекидневието им в битовия смисъл. Ако наистина нищо не се е случило, то може да премине и в рязко разочарование. Очаквам по-динамични събития в края на годината\", каза още социологът.", "date": "2018.03.13", "title": "Юрий Асланов: Няма условия за светкавично обръщане на масовите нагласи"}
{"url": "http://epicenter.bg/article/Reshetnikov--Bratya-balgari--ne-se-obizhdayte--Dumite-na-patrirah-Kiril-byaha-kazani-s-pastirska-lyubov/149284/2/0", "text": "\"Братя, българи, не се обиждайте! Думите на нашия патриарх бяха справедливи и казани с пастирска любов.\" Това написа във Фейсбук бившият генерал от съветското и руското разузнаване и дългогодишен директор на Руския институт за стратегически изследвания (РИСИ) Леонид Решетников.  В публикацията си Решетников явно отговаря на българската журналистка Маргарита Михнева, защото се обръща лично към нея.  Госпожо Михнева! Пиша не заради вас, а заради българите, въвлечени в този безсмислен спор. Не зная с какъв тон е говорил Каулбарс, но вашият надхвърля всякакви понятия за приличие. Вие ме призовавате да замълча и да се дръпна настрана. Обещавам, че това ще се случи, едва когато Господ ме прибере.   Тук аз съм се учил, защитих дисертация, кръстен съм и се венчах. Аз съм я обходил от край до край, бил съм и съм приятел с най-различни хора - и със селяни, и с военни, и с политици и с учени. Аз искрено обичам българския народ, българската история, език и литература.  Българите имат с какво да се гордеят, а предците на съвременните българи имат огромни заслуги в предаването на нас, русите, съкровищата на православието. Това руснаците са го знаели винаги, но именно руснаците, не съветските граждани.   Това просто не се е случвало. Нямам списък с претенции на Русия към България, както вие имат списък с претенции на България към русия.  Русия и Съветският съюз са допускали грешки и необмислени стъпки спрямо България, но и България не е била безгрешна. Това е естествено за историческото развитие ан двете страни.   Затова не ме хвърляйте на вълците. Многото ми читатели прекрасно познават позиците ми. Днес ние разглеждаме конкретен случай и на трябва към него да пришиваме цялата история на нашите отношения. Това и казах на руските експерти, които се бяха увлекли в разобличения.     Не трябва да бъдат намесвани вашите вътрешнопартийни неразбории. Кой добър, кой лош, решавайте сами, нас това не ни касае. Налице е фактът на лукавата и фалшива формулировка, която Русия не може да приеме. Става въпрос за паметта на нашите воини и ние бихме искали по този въпрос вие поне да знаете нашето мнение.   Патриархът сподели, че е огорчен, а вие му приписвате назидателна проповед и удряне с юмрук по масата.   Съмнявам се, че в българската църква е прието да се освирква и крещи. Мама и татко са ме учили, че е лошо да се освирква във всяка ситуация, още повече на гробове.      Скъпи българи! Този конфликт нямаше да придобие такъв размах,   Ако сте чули посланието на нашия президент към Федералното събрание, навярно разбирате, че можем да се окажем на прага на страшни събития.  Западният свят, към който сега е включена и България, оказва мощен натиск върху Русия с цел, както каза В. Путин, да спре нейното развитие.  Ние с вас се оказахме на различни страни.   Това не са политици, не са платени пропагандисти и историци, а обикновени хора. Особено много са те в България.         ", "date": "2018.03.13", "title": "Решетников: Братя българи, не се обиждайте! Думите на патрирах Кирил бяха казани с пастирска любов"}
{"url": "http://epicenter.bg/article/Elena-Yoncheva-sabra-100-podpisa-samo-za-chas-sreshtu-sdelkata-s-ChEZ/149286/2/0", "text": "Народният представител от  „БСП за България“ Елена Йончева, заедно с младежите от БСП-Хасково, се включиха в събирането на подписи против сделката с ЧЕЗ. Само за час, над 100 граждани се разписаха на централния площад в града. Хората изразяваха възмущение от аферата „ЧЕЗ“ и бяха категорични, че тази сделка трябва да бъде спряна.   Виждайки Елена Йончева, хасковлии използваха възможността да я поздравят за разкритията около „Кумгейт“ и проблемите със замърсената вода.   Народният представител посети и община Маджарово, както и с. Бориславци. „Не по-малка е активността на гражданите в малките населени места. Те са с ясна и категорична позиция и са добре информирани за скандалната сделка“, каза Елена Йончева.", "date": "2018.03.13", "title": "Елена Йончева събра 100 подписа само за час срещу сделката с ЧЕЗ"}
{"url": "http://epicenter.bg/article/Korneliya-Ninova-ot-Bregovo--Tuk-sme--za-da-pomognem-na-horata--Da-znayat--che-ne-sa-izostaveni-/149287/2/0", "text": "  Това заяви в Брегово лидерът на БСП Корнелия Нинова.  . Червените проведоха там редовното заседание на ръководството си. От Брегово    \"Преди три години им предлагахме единен държавен орган да поеме управлението и контрола. Не ни чуха. Тази инфраструктура е стратегическа за националната сигурност и сигурността на населението\", подчерта соцлидерът.     \"Доставихме минерална вода, ще дарим пари на пострадалите семейства. След това, заедно с кмета и общинските съветници, ще разговаряме как да помогнем да се реши проблемът с наводненията дългосрочно, защото това не се случва за първи път\", написа Нинова във фейсбук.   \"Ще настояваме и в парламента, и пред правителството държавата да си поеме ролята, а не да прехвърля всичко на кметовете, които нямат средства да поддържат речните корита и язовирите. Преди три години им предлагахме единен държавен орган да поеме управлението и контрола. Не ни чуха. Тази инфраструктура е стратегическа за националната сигурност и сигурността на населението. Както в енергийната система, така и тук ролята на държавата е ключова. Изтеглянето на държавата от важни за сигурността сектори, което направиха правителствата на Борисов, е голяма грешка. Последното такова е решението за частната охранителна дейност. Колко аргументи им дадохме в парламента да не го правят - пак не чуха. Но най-силният аргумент е животът тук, по селата в Северозапада.   Ето затова не изпълниха предизборното си обещание във всяко село да има полицай - за да си плащат хората. Рушат държавността и е време да спрат с тази арогантност и самодостатъчност и да си отворят очите и ушите за разума и за аргументите на опозицията, а и не само на нея\", добави лидерът на БСП.", "date": "2018.03.13", "title": "Корнелия Нинова от Брегово: Тук сме, за да помогнем на хората! Да знаят, че не са изоставени!"}
{"url": "http://epicenter.bg/article/I-v-obshtina-Lukovit-startira-podpiska-sreshtu-sdelkata-s-ChEZ/149288/2/0", "text": "Народният представител от ПГ на \"БСП за България\" Милко Недялков даде старт на подписката “Национална гражданска инициатива държавата да отмени сделката ЧЕЗ България“ на среща с граждани, членове и симпатизанти от община Луковит.   Срещата с депутата се проведе в новооткрития клуб на БСП - гр. Луковит. Основните теми бяха свързани с политиката и действията на БСП за защита на гражданите от дейността на монополите, доходите, социалните права и защита на възрастните, хората с намалена работоспособност и хора в неравностойно положение.   Гражданите изразиха мнение и недоволство по проблеми, не само с национална, а и с местна значимост, като - липсата на достъпна услуга „Личен асистент” за нуждаещи се семейства, двойното увеличение на такса „Битови отпадъци” в община Луковит, лошата инфраструктура и неасфалтирани улици в града и селата от общината.     Започва подписката срещу сделката за ЧЕЗ във Враца. Подписи се събират пред офиса на БСП, пред Пълномощничеството в ЖК ”Дъбника” и пред “Бялата къща” в ЖК ”Младост”. \"Да спрем рушенето на държавността от управляващите от ГЕРБ\", призоваха врачани.     Десетки граждани се събраха пред общинската организация на БСП в Монтана, за да се включат в подписката за отмяна сделката за продажбата на ЧЕЗ. Инициативата на левицата предизвика голям интерес и само за няколко минути се събраха над 100 подписа. В подписката се включиха народният представител от Парламентарната група на „БСП за България” д-р Илиян Тимчев и лидерът на БСП – Монтана Камелия Трифонова.     Народният представител Иван Ибришимов, Областният председател Станислав Павлов и областният координатор Ивайло Петров дадоха старт на подписката срещу криминалната сделка на ЧЕЗ в Дупница. На свое заседание решение да се подкрепи инициативата взеха и ОбС на БСП Дупница.", "date": "2018.03.13", "title": "И в община Луковит стартира подписка срещу сделката с ЧЕЗ"}
{"url": "http://epicenter.bg/article/VMRO--Dzhendar-lobitata-sazdavat-falshivi-novini--za-da-prokarat-Istanbulskata-konventsiya--video-/149290/2/0", "text": "Разпространената по медиите „новина“, че от страна на ЕК и ЕП има натиск за ратифицирането на Истанбулската конвенция е невярна. Независимо, че битката в България беше спечелена и опасният документ беше оттеглен от Министерски съвет, вчера в Европейския парламент се проведе дебат за Истанбулската конвенция.   Правата на жените и домашното насилие отново манипулативно бяха използвани като оръжие, а страната ни открито беше нападната, че толерира насилието, след като не иска да приеме именно този правен акт. На този дебат обаче никой не е оказвал натиск за приемането на документа.   Вчера в ЕП беше проведен единствено дебат, без гласуване и без приемане на декларации, резолюции или други валидизиращи документи. Джендър лобитата използват ситуацията, за да вменят на страната ни вина и чрез една изфабрикувана теза за институционален натиск, да върнат документа отново на дневен ред в парламента, посочват от ВМРО.   „Ние, Патриотите от ВМРО, обаче няма да го допуснем! Евродепутатът и заместник-председател на ВМРО – Българско национално движение Ангел Джамбазки даде ясна заявка за това с изказването си вчера““, посочват още от партията.   Публикуваме пълния текст на изказването на Ангел Джамбазки в ЕП:        ", "date": "2018.03.13", "title": "ВМРО: Джендър лобитата създават фалшиви новини, за да прокарат Истанбулската конвенция (видео)"}
{"url": "http://epicenter.bg/article/Kiril-Dobrev-v-Bregovo--GERB-oryazaha-10-mln--lv--za-speshni-remonti-na-Napoitelni-sistemi-/149292/2/0", "text": "„Десет години Напоителни системи се разпродава и разграбва“. Това заяви зам.-председателят на НС на БСП Кирил Добрев в Брегово. Той добави, че само от този бюджет са орязани 10 млн.лв. за спешни ремонти, затова държавата трябва да отпусне допълнителни средства. Зам.-шефът на БСП бе в града във връзка с наводненията в региона. Цялото ръководство на БСП, начело с лидера Корнелия Нинова, отиде в града. Социалистите проведоха в Брегово изнесено заседание на Изпълнителното си бюро.   „Имаше един „специалист“, шеф на дружеството, който за малко да влезе в затвора и това щеше да стане, ако ГЕРБ не се бяха върнали на власт. Той разпродаде Напоителни системи и днес виждаме, че съоръженията не издържат“, заяви още Добрев.  Той каза още, че сега се дават двойно повече пари, за да се закърпват дупки заради бездействието на правителството.", "date": "2018.03.13", "title": "Кирил Добрев в Брегово: ГЕРБ орязаха 10 млн. лв. за спешни ремонти на Напоителни системи!"}
{"url": "http://epicenter.bg/article/Valeri-Simeonov--Chrez-kazanoto-ot-Kiril-i-Erdogan-Rusiya-i-Turtsiya-okazvat-natisk-varhu-Balgariya-/149293/2/0", "text": "Вицепремиерът Валери Симеонов коментира изказването на руския патриарх Кирил и на президента на Турция Ердоган в интервю за \"Фокус\". И нарече патриарх Кирил със светското му име Владимир Гундяев. Лидерът на НФСБ постави въпросът защо техните изявления идват точно сега преди срещата във Варна и дали казаното от Ердоган няма някаква връзка и с изявлението на патриарх Кирил. \"В смисъл на Владимир Гундяев, който в момента изпълнява ролята на патриарх на Русия. Там също имаше едни претенции, имаше едни агресивни искания към българската държава\", каза Симеонов     - Според мен го прави в продължение на своята последователна политика за привличането на турските общности в съседни държави и в опита за създаване на така да се каже една ислямска дъга. Това е теория, която я познаваме още от началото на 90-те години. Турция много държи агресивно да разширява своето влияние във всички посоки извън своите граници. И за тази цел използва турски говорящите в съседните държави. С други думи, тука няма нещо ново, въпросът е защо точно сега, точно преди срещата във Варна и дали, още един интересен въпрос, и дали това негово изявление няма някаква връзка и с изявлението на Патриарх Кирил, което беше аналогично. В смисъл на Владимир Гундяев, извинявайте, който в момента изпълнява ролята на патриарх на Русия. Там също имаше едни претенции, имаше едни агресивни искания към българската държава. В случая с Ердоган, макар да говори с такива по-меки, духовни понятия, пак става дума за агресия. Аз не се наемам да бъда тълкувател на целите и на поведението на Ердоган, тъй като не ми е силната част външната политика. Но смятам, че между тези две събития има връзка и че спрямо България като държава, която не е в очакваните орбити на тези две големи държави – Русия и Турция, се прилага определен политически натиск. Така мисля аз. Но в случая с Ердоган се прилага не само към България. - Какво показахме? Показахме, че не сме още достатъчно самостоятелни, поне нямаме нужното самочувствие на независим суверенен народ. Нямаме самочувствието, което би трябвало да имаме след тези стотици хиляди жертви на достойните български мъже, които са отстоявали по фронтовете на Балканския полуостров териториалната цялост и обединението на България. Които са разгромявали турските войски и руската армия безапелационно. Прогонва ли са ги от пределите на нашето традиционно българско землище. Но, за съжаление, объркването през 45 години социализъм, подменянето на традиционните български изконни ценности, на цялата ценностна система, това лутане в последните 20-30 години нямат как да не оставят отпечатък върху общественото самочувствие, върху общественото самосъзнание, върху народопсихологията. И в резултат виждате, че за съжаление се оказах самотен в реакцията си по отношение на непремерените и бих казал съвсем целенасочени и подготвени упреци на руския патриарх. А това, че всичко е било подготвено предварително, доказва и още едно обстоятелство, което някак си се подминава от нашите медии, може би и анализатори. Но забелязахте ли, когато си позволи той да отправи упрек към българския президент? В последните минути от визитата си при него. След това се качи веднага на автомобилите с охраната, с голямата охрана, внушаваща респект, охрана, с която се движеше, отърча на аерогарата и там вече на крачка от самолета си позволи да направи изявление, след което да се качи и да избяга. Истината е това, да избяга. Защо не го направи първия ден? Защо не го направи втория ден? Така че всичко това говори за предварително подготвена схема на поведение. А аз мисля, че въпреки че нямаше масова реакция на българските институции, поведението на този човек беше полезно за българите, за България и най-вече за отрезвяването. Защото надали остана нормален човек, който да одобри такива претенции, и то на духовно лице, на човек, претендиращ за духовен сан, който буквално изрови костите на другите нации, които са дали животите си, са положили телата си на територията на България. Изрови ги, за да ги изхвърли и за да остави там само руски такива. Макар че ако се влезе в историческата действителност, във фактологията, съвсем друго ще се окаже. Но хайде да не продължавам, за да не ме изкарат русофоб. - Ами то нас за какво ни имат, не е толкова важно. Важен е отговорът на другия въпрос: Те за какви се имат?   - Демонстрират имперско самочувствие. Кога представителите на тази голяма държава ще започнат да се държат като демократични, демократични водачи, духовни, политически и т.н. Извинявайте, обаче на мен не ми се ще да подминаваме един друг факт, който беше засенчен от нелепото поведение на Патриарх Кирил. И този факт беше военната демонстрация на Путин с демонстрацията на новите оръжия. От колко години не сме го виждали това? Това някак си изведнъж ни върна с половин век назад. Коя държава демонстрира най-новите си военни постижения през личността на президента? Нали някак си, за мен това беше исторически необичайно и притеснително събитие. - О, да, виждате неговото поведение. Аз по никакъв начин не го прехвърлям върху целия руски народ. Има достатъчно много хора, които изразиха подкрепа, лична подкрепа. Написаха в подкрепа на моята позиция писма, постове и т.н. Но всъщност не трябва да се прехвърля вината върху руския народ, който е дал все пак гениални представители на културата и на науката. Но във всички случаи тези хора, които управляват Русия към настоящия момент, ако, а те явно се отъждествяват с позицията на патриарх Кирил, но тези хора явно не искат признание, те искат подчинение, те искат слугинаж, те искат да ни унижат. А това няма как да стане. На всички тях бих отговорил с думите на ген. Колев – „Бог ми е свидетел, че уважавам русите, задето ни спасиха от робство. Но какво правят техните войници в равна Добруджа? Ще ги бием и прогонваме като всеки друг враг на обединена България“. Цитирам ген. Колев.   - Пак ви казвам, не бих могъл да гадая. Пък и има ли смисъл да се изказват предположения, които могат да се окажат несъстоятелни. Аз мисля, че много скоро ще разберем. От поведението на самата среща може да се направи изводът, защо е била предприета тази така агресивна атака, поредна, точно в този момент. - Нищо общо няма. Абсолютно нищо. Като се започне от исторически план, мине се в биологичен план, защото турците, които живеят в България, са потомци на българите, които са приели исляма. В това няма никакво съмнение. Чисти турци, ако може така да се говори, още Мидхат паша е казал, че няма в България. Все пак това население, българското население, което е било, както знаете, покривало е територията на почти две трети от Балканския полуостров, от него произлизат и тези представители на тези, населяващи сегашните райони на Кърджали, на Разград и т.н. Там като антропология няма нищо общо с характерните за Анадола силно мургави, до почти сив цвят представители на турския етнос. Те са със съвсем друга антропология, със съвсем друга структура. Знаете, че при нас голяма част от турците са руси със сини очи, те не се различават практически на пръв поглед по никакъв начин от останалата част от българския народ. Така че за мен няма никакво основание Ердоган да изявява претенции. Да не говорим, че все пак искам да припомня, че сме в 21 век и особено на територията на Европа прекрояването на граници е недопустимо.   - Това като вариант даже не го помислям и не ви съветвам и вие да го коментирате. Това просто няма как да стане, защото тук става въпрос все пак за коренно различни два свята – единият свят като че ли току що излязъл от феодализма, а другият свят е на все пак Европейския съюз. Тенденциите след последните събития в Турция, след т.нар. преврат, са за силно ограничаване на демократичните свободи, посегателство върху институциите, пълна подмяна на професионализма и на професионалните представители на тези институции с верни на Ердоган хора, пълнене на затворите с журналисти, с учители, изхвърляне на десетки хиляди специалисти, интелектуалци на улицата, за да останат без работа. Всичко това стана в разстояние на година и половина и всичко това създаде центробежна тенденция. Много турци търсят начин да напуснат Турция, да прехвърлят бизнеса си извън нея, просто защото държавата, в която живеят, се връща назад в своето историческо развитие. От тази гледна точка аз не виждам как ще стане това. Значи, нашите турци по никакъв начин няма да заменят сигурността, която имат, демократичните свободи, които имат, правата, които имат, за това да влязат в границите на една Турция, даже и съвременна Турция, защото в Турция даже и икономиката е диктувана от изпълнителната власт. Така че не виждам как ще стане това. Просто недопустимо е един път от гледна точка на това, че България е член на Европейския съюз и на НАТО, от друга страна, няма никакви предпоставки за такова прекрояване на границите. Това би означавало Турция да влезе в ролята на окупатор, перманентен окупатор. Но, пак казвам, това няма как да стане.", "date": "2018.03.13", "title": "Валери Симеонов: Чрез казаното от Кирил и Ердоган Русия и Турция оказват натиск върху България!"}
{"url": "http://epicenter.bg/article/Rumen-Radev-shte-poseti-68-a-brigada--quot-Spetsialni-sili-quot-/149245/2/0", "text": "Президентът и Върховен главнокомандващ на въоръжените сили Румен Радев ще посети 68-а бригада \"Специални сили\" в Пловдив.   Той ще бъде посрещнат с военен ритуал и ще приеме строя на почетния караул. Президентът ще наблюдава демонстрация на способности от формирования на бригадата. По-късно през деня държавният глава ще се срещне с личния състав на 68-а бригада \"Специални сили\".", "date": "2018.03.13", "title": "Румен Радев ще посети 68-а бригада \"Специални сили\""}
{"url": "http://epicenter.bg/article/Rumyana-Arnaudova--Grazhdanite-plashtat-za-ohrana-na-MVR--nedopustimo-e-da-plashtat-vtori-pat/149246/2/0", "text": "В Конституцията е записано, че осигуряването на обществения ред е задължение на Министерски съвет. Държавната политика в тази област се осъществява от МВР. Това напомни в сутрешния блок на БНТ говорителят на главния прокурор Румяна Арнаудова. По-късно тя се включи и в сутрешния блок на Нова телевизия.   Прехвърлянето на тези задължения на частни субекти създава риск да се стигне до разпад на държавността. Затова главният прокурор поиска част от разпоредбите в Закона за частната охранителна дейност да бъдат обявени за противоконституционни. С тези разпоредби се създава риск за нарушаване на правата на българските граждани. Предоставят се права на частни лица, каквито законът е предвидил за служителите на МВР, заяви Арнаудова. Българските граждани вече плащат за охрана чрез данъците си, недопустимо е втори път да трябва да плащат за същата услуга, подчерта Румяна Арнаудова.   Същината на проблема е, че българските граждани все по-рядко се обръщат към органите на МВР за съдействие. Нашият призив към българските граждани е да подават сигнали и да имат куража да кажат истината, за да се справяме с престъпността, добави говорителят на главния прокурор. Нова експертиза извади нова версия за трагедията в Хитрино. Тя е направена по поръчка на компанията „Булмаркет”, собственик на взривилите се цистерни. И доказва, че не превишена скорост, а проблем на релсите е причина за влаковата катастрофа. Прокуратурата обаче не приема тези доказателства. Защо? Арнаудова обясни: „Абсолютно убедена е прокуратурата за това какви са причините, за да се стигне до този тежък инцидент. На мястото на произшествието са извършени множество огледи. Изготвени са и множество експертизи. Разполагаме с гласни доказателствени средства и с експертни заключени. Версията, която вчера бе представена от „Булмарекет“, е била предмет на нашето разследване. Още в самото начало главният прокурор обяви, че ще бъдат разследвани всички обстоятелства във връзка с този инцидент. За нас беше изключително важно дали се касае за действия на машинистите или е на лице съпричиняване с оглед на състоянието на инфраструктурата“, подчерта прокурор Арнаудова.   „Категорични са експертните заключение, че единствената причина за възникването на това транспортно произшествие, е високата скорост, с която са се движили и навлизането в района на гарата с двойно по-високо скорост. Не е на лице, каквото и да е съпричиняване, не е на лице технически проблем по инфраструктурата и това е категорично установено още на досъдебното производство“, подчерта тя.  ", "date": "2018.03.13", "title": "Румяна Арнаудова: Гражданите плащат за охрана на МВР, недопустимо е да плащат втори път"}
{"url": "http://epicenter.bg/article/Tihomir-Bezlov--Za-parvi-pat-prezidentat-i-glavniyat-prokuror-ednovremenno-atakuvat-zakon/149247/2/0", "text": "За първи път виждам президентът и главният прокурор едновременно да атакуват един закон. Това е политически феномен и може да задава въпроси - управляващата коалиция трябва ли да се замисли, каза в сутрешния блок на БНТ Тихомир Безлов от Центъра за изследване на демокрацията. Той коментира искането на Румен Радев и на Сотир Цацаров Конституционният съд да обяви за противоконституционни разпоредби от Закона за частната охранителна дейност.   \"Частният охранителен бизнес възникна в началото на 90-те години по един неформален начин. Държавата се отдръпна от охраната на всякакви обекти и се появиха едни здрави момчета. Частният сектор за сигурност стана един огромен пазар – по различни оценки в момента е за между 1 млрд. и 2,5 млрд. лв., което означава, че има огромен сив сектор. Той се превърна и в социален буфер, в който бивши служители от МВР и армията получават доход след като се пенсионират. По места частните охранителни фирми са основен работодател\", заяви Безлов.   Според бившия директор на СДВР Валери Йорданов държавата няма как да се отдръпне от охраната на обществения ред. В Закона е записано как тя контролира дейността на частните охранители, добави той. По думите му обаче не всяка община може да издържи финансово, за да заплаща за тази дейност.", "date": "2018.03.13", "title": "Тихомир Безлов: За първи път президентът и главният прокурор едновременно атакуват закон"}
{"url": "http://epicenter.bg/article/Izbirat-predsedatel-na-Sofiyskiya-gradski-sad/149249/2/0", "text": "Светлин Михайлов и Евгени Георгиев са двамата кандидати за поста председател на най-големия окръжен съд в страната - Софийски градски. Очаква се днес съдийската колегия на Висшият съдебен съвет да направи своя избор.   Преди близо месец гласуването беше отложено поради внезапно заболяване на Светлин Михайлов, който е бивш председател на Софийския градски съд. Другият кандидат Евгени Геoргиев понастоящем е редовен съдия.", "date": "2018.03.13", "title": "Избират председател на Софийския градски съд"}
{"url": "http://epicenter.bg/article/Kamion-se-obarna-v-Kresnenskoto-defile-i-blokira-dvizhenieto/149253/2/0", "text": "Обърнал се камион в Кресненското дефиле предизвика километрична опашка по пътя за Гърция, съобщи кореспондентът на bTV в региона. По информация на медиите се е обърнал румънски камион. В инцидента участва и лека кола.   По чудо няма жертви.  Хората чакат с часове движението да бъде отворено. Зрители на телевизията, пътуващи в автобус за Благоевград, изпращат клип от опашката.", "date": "2018.03.13", "title": "Камион се обърна в Кресненското дефиле и блокира движението"}
{"url": "http://epicenter.bg/article/Rast-na-ubitite-peshehodtsi-v-Balgariya/149254/2/0", "text": "157 души са загубили живота си като пешеходци у нас през 2017 г., съобщи БТВ. Броят на жертвите бележи ръст спрямо предишната година, когато е бил 118. Общо 1801 души са били блъснати миналата година.   Същевременно ударените пешеходци в София са по-малко – общо 419 са пострадали през 2017 г. на фона на 439 за предишната година. ", "date": "2018.03.13", "title": "Ръст на убитите пешеходци в България"}
{"url": "http://epicenter.bg/article/Rumen-Petkov--Chastna-ohrana-da-pazi-naselenite-mesta-e-absurd-/149256/2/0", "text": "Частна охрана да пази населените места е абсурд. Така държавата обявява, че няма ангажимент към сигурността на хората, а кметовете ще решават как и кой да охраняват. Това каза заместник-председателят на ПП АБВ и бивш вътрешен министър Румен Петков в ефира на БТВ.   Според него така от една страна лъжем, че във всяко село ще има полицаи, излиза се от отговорност и се дава възможност да се въоръжава всеки, който иска да има сигурност.   Той се възмути и от дадените подобни примери как се взимат по 5 лева от бедния жител на село за охрана. „От една страна държавата казва, че финансира МВР, но не отпуска допълнителни пари за заплати и оборудване, от друга страна не охранява населението“, отбеляза Петков.   „Хората не бива да се въоръжават“, категоричен бе той. Той коментира и желанието да се промени Закона за неизбежната отбрана. „Постоянното променяне на закона води до неприлагането му“.   „Този шизофренен подход към гражданите не е добър. Още веднъж виждаме, че предизборните обещания не се спазват“, отбеляза Петков, визирайки обещанието да се осигури полицейско присъствие във всяко населено място.   Румен Петков определи атмосферата в управляващата коалиция като отровена. „Този формат не е продуктивен. Той е заченат не в името на добруването на обществото, а в името на политическото присъствие във властта на Валери Симеонов. Когато това е на гърба на обществото, когато агресията е въпрос на личен просперитет, нищо добро не ни чака“.   По повод скандала с руския патриарх Кирил, Петкова заяви: „Словото на патриарха беше непремерено. Мисля, че той е бил подведен. Изказването му е неадекватно. Не може никой да си позволява да говори по този начин в една държава. Това няма да повлияе на отношенията ни с Русия“.", "date": "2018.03.13", "title": "Румен Петков: Частна охрана да пази населените места е абсурд!"}
{"url": "http://epicenter.bg/article/Yordanka-Fandakova--Blizo-2-mln--leva-poveche-za-miene-na-ulitsi--Shte-se-pochuvstva-ot-grazhdanite/149258/2/0", "text": "„Една от мерките за по-чист въздух е миенето на улиците.  1,800 милиона лева повече за миене сме отделили тази година. Ако можем да отделим средства от зимното почистване, те задължително ще отидат отново за миене. Това със сигурност ще се почувства от гражданите. Вече бяха измити основните булеварди, сега ще се влезе в кварталните улици. Възложила съм да се работи поетапно, но постоянно”. Това каза в „Денят започва” на БНТ столичният кмет Йорданка Фандъкова. Тя коментира широк спектър от въпроси, които засягат жителите на София – уличните настилки, дупките след край на зимния сезон, инфраструктурата в новите квартали, строежа на детски градини, транспорта, пешеходните зони.  „От първия ден, в който приключи обилното снеготопене, екипите бяха изкарани и започна почистването на улиците и междублоковите пространства. Тази зима беше динамична и за първи път имахме миене на улици още през януари месец”, каза Фандъкова. Започнаха и ремонтите на уличната мрежа. По тях работят над 20 екипа. Работи се по план и информацията за ремонтите се качва на сайта на Столична община. За тази седмица са предвидени 40 ремонта, обяви Фандъкова.  Тя съобщи, че има отделна програма за ремонт на тротоари, по която ще бъдат насочени значителни средства.  Столичният кмет съобщи, че тази година ще бъде направена цялостна реконструкция на централната столична улица \"Граф Игнатиев\". Предстои цялостна реконструкция първо на канализацията и водопровода, които са много стари. Ще бъдат ремонтирани и прилежащите площади \"Славейков\" и \"Гарибалди\", градинката пред църквата \"Свети Седмочисленици\".  Възложила съм задача за организация на работата по булевард \"Арсеналски\". Там предстои изграждането на тролейбусна линия, който да осигурява връзка с метрото на кварталите \"Гоце Делчев\", \"Манастирски ливади\", \"Стрелбище\". През лятото ще продължим с работата по разширението на бул. \"Монтевидео\". От миналата година остана участък от бул. \"Тодор Каблешков\" и бул. \"Борис\" III, по който ще продължи работата. Предстои и работа по реконструкцията на трамвайните линии – по бул. \"Борис\" III и ул. \"Каменоделска\", обясни столичният кмет.  Инвестициите ни в образователна инфраструктура са сериозен и доказан наш приоритет. През тази година предвиждаме почти двойно увеличение в сравнение с миналата година. Продължаваме да строим усилено и целенасочено нови детски градини в кварталите, в които все още има проблем. Предстои откриването на четири нови детски градини и предстои строителството на още осем детски градини. Новият ни акцент е разширение и строителство на училища. Моята мечта е да направим модерни училища. Планираме да проектираме и да започнем поетапното строителство на поне четири нови училища, заяви Йорданка Фандъкова.   Нощният градски транспорт също е важна мярка на общината за по-чист въздух.  Фандъкова коментира и протестите в кв. „Младост”, някои от които са срещу презастрояването, други – срещу изграждането на нов парк. „Това може да ви покаже колко трудно се взимат решение. Собственици на земи искат да ги използват за строителство. Жителите искат повече зелени площи. Договорихме се да направим карта на собствеността и ще продължим в диалог да коментираме бъдещите планове”, каза столичният кмет. ", "date": "2018.03.13", "title": "Йорданка Фандъкова: Близо 2 млн. лева повече за миене на улици. Ще се почувства от гражданите"}
{"url": "http://epicenter.bg/article/Korneliya-Ninova--Problemat-s-ChEZ-se-zadalbochava--KSNS-da-se-proiznese/149295/2/48", "text": "„Всеки ден излиза информация и факти, които опровергават твърденията на правителството по сделката с ЧЕЗ. От Чехия опровергават това, което казва българското правителство. Проблемът се задълбочава и не се вижда скорошното му решение“. Това каза председателят на НС на БСП Корнелия Нинова при посещението си в Брегово. Тя добави, че е нормално президентът да е притеснен, защото става въпрос за правата на почти 3 млн. български граждани и националната сигурност. „Приветствам президента за решението му да свика КСНС. Много правилна и навременна стъпка”, каза още Нинова. По думите й на него отново БСП ще изрази позицията си държавата, на пазарен принцип, да се конкурира и да изкупи дела на ЧЕЗ, а не да си партнира с фирми. Лидерът на БСП добави, че вече много граждани са се включили в подписката, инициирана от левицата, с която се иска разваляне на сделката за ЧЕЗ.", "date": "2018.03.13", "title": "Корнелия Нинова: Проблемът с ЧЕЗ се задълбочава, КСНС да се произнесе"}
{"url": "http://epicenter.bg/article/Sergey-Stanishev--/149296/2/0", "text": "\"В емоционален дебат в Европейския парламент снощи, депутати от почти целия политически спектър остро критикуваха България, че се поддаде на масовата истерия и изостави ратификацията на конвенцията на Съвета на Европа за превенция и борба с насилието над жени и домашното насилие. Друг лош знак, който не остана незабелязан, беше, че българското председателство отсъстваше от дебата в пленарната зала.\" Това написа във фейсбук президентът на ПЕС Сергей Станишев. \"Надявам се нашето общество да преосмисли отношението си към насилието над жени, деца, възрастни хора и домашното насилие. За да се случи това обаче, трябва да поставим в центъра на дебата именно този проблем - насилието. За съжаление, днес никой не смее открито да говори по същество и с разумни аргументи. А битката с насилието отново е оставена единствено на НПО-тата и на самите жертви. Днес те продължават да бъдат сами. А можеше да е другояче. Можеше да бъдем дадени за положителен пример, именно по време на председателството. И съм сигурен, че ако това бе станало, дори само заради широкото обществено внимание и вперените погледи, насилниците и в България щяха да се замислят преди за пореден път да вдигнат ръка. С действията и бездействията си, обаче, управляващите правят тъкмо обратното – окуражават насилието\", се казва още в публикацията на Сергей Станишев в социалната мрежа.", "date": "2018.03.13", "title": "Сергей Станишев: Българското председателство отсъстваше от дебата в ЕП за Истанбулската конвенция!"}
{"url": "http://epicenter.bg/article/Megan-Dayana/149267/10/84", "text": "Вчера годеницата на принц Хари Мегън Маркъл се появи на официално събитие в присъствието на кралица Елизабет II за пръв път. Британското кралско семейство се включи в празненствата по случай Деня на Общността на нациите, а американската актриса придружаваше своя бъдещ съпруг, принц Уилям и Кейт Мидълтън.   По традиция всички погледи бяха насочени към херцогинята на Кеймбридж, която е бременна в осмия месец и, разбира се, към новия член на фамилията.    За случая Меган Маркъл беше подбрала бяло палто и малка черна рокля на дизайнерката Аманда Уейкли. Тя допълни тоалета си с кокетна шапка, която е задължителна част от протокола при посещение на Уестминстърското абатство.   Елегантната тъмна рокля на актрисата е от новата колекция на модната къща и струва 1,199 британски лири. Бялата барета пък е по дизайн на Стивън Джоунс, който стана известен с производството на разнообразни аксесоари за глава за принцеса Даяна през 80-те години на миналия век.  Те са категорични, че Меган има невероятно модно усещане - нещо, по което прилича на покойната Лейди Ди.    Звездата от \"Костюмари\" е била фотографирана десетки пъти с дрехи, типични за гардероба на покойната му майка.   С вроденото си чувство за елегантност и склонността да привличат вниманието Меган и Даяна се отличават със неподражаем стил, от който можем само да се поучим.   проектирана от един от любимите й дизайнери Azagury, през 1995 г. на прием в Ню Йорк.   с акцент върху едното рамо седем години по-късно, през 2012 г., когато посети модно шоу също в Ню Йорк.    Даяна изглеждаше невероятно в копринена рокля на \"Версаче\".  беше забелязана да носи подобен модел в кобалтово синьо в Лос Анджелис. . Силно впечатление направи нейна публична изява през 1995 г. във впита алена рокля, която показваше стройната й фигура и разкриваше дългите й крака.   също се бе спряла на червен тоалет, който показваше тънките й крайници в съчетание с кадифени токчета.    Връхната дреха на \"Burberry\" в зелено и синьо   Дължината, кройката и цветовата комбинация на моделите сякаш бяха изкупирани един от друг.  Техният дизайн кореспондира с модата от 80-те години и едноцветните сака, които Лейди Ди предпочита.   Народът на Острова обожава новата си принцеса, а приказката за Пепеляшка намира нов прочит през XIX век в лицето на Меган Маркъл. По-смели проучвания дори сочат, че американката ще задмине популярността на покойната си свекърва. ", "date": "2018.03.13", "title": "Визията на Меган Маркъл за първата публична изява с Елизабет II - вдъхновена от стила на Лейди Ди"}
{"url": "http://epicenter.bg/article/Skandalnata-Nora-Nedkova--Byah-lyubovnitsa-na-Slavi-Trifonov--/149279/10/100", "text": "Нора Недкова е била любовница на Слави Трифонов в продължение на няколко месеца, съобщи \"Таблоид\".   Плеймейтката сама признала пред приятелки. Блондинката подробно разказала за преживяванията си с шоумена, пише изданието. Аферата им започнала малко след гостуването на Нора в предаването му миналата година. Недкова получила покана като победителка в конкурса \"Мис Плеймейт\". Веднага след като приключил записът на \"Шоуто на Слави\", той я поканил да се включи в новогодишната му програма, а след това и на романтична вечеря в скъпарски ресторант в столичния кв. „Изток“. Именно там двойката е засечена от Венета Райкова, която споделя във Фейсбук, че е видяла Слави \"с едно сексапилно момиче”.   Малко по-късно Райкова изтрива публикацията си. 24-годишната мацка и тв водещият дори са отишли на екскурзия заедно, твърди източник на изданието. Според клюките Трифонов и Нора празнували заедно настъпването на новата 2018 година в Абу Даби. Актуалната носителка на титлата \"Мис Плеймейт\" посрещна 2018 г. с екзотична екскурзия именно в компанията на учиндолеца. Тя спести качването на снимки с него, като показваше в социалните мрежи само фотоси, на които е сама.   Варненката естествено на широко се похвалила с авантюрата си с Дългия, която вече е в историята. \"Нора не е сериозно момиче. Тя обича да е с някого докато му се нарадва и после минава на друг. Не бръмчи за пари, защото татко й има достатъчно средства, но това не й пречи да си спи с мъже за кеф. Така беше и със Слави. Той я хареса, беше директен с нея, че търси единствено кратка секс афера, Недкова я устройваше и му се отдаде. И двамата останаха доволни\", коментираха приятелки на варненката.   Веднага след гостуването на дребната блондинка в \"Шоуто на Слави” тръгнаха слухове за отношенията им, като Нора сама ги подхрани със снимка, на която е прегърната с шоумена. ", "date": "2018.03.13", "title": "Скандалната Нора Недкова: Бях любовница на Слави Трифонов!  "}
{"url": "http://epicenter.bg/article/Bliznachki-s-razlichen-tsvyat-na-kozhata-stanaha-hit-v-Internet--Snimki-/149306/10/99", "text": "Близначки с различен цвят на кожата се превърнаха в истинска сензация. Странният случай на 11-годишните Марсия и Мили Бигс е разказан в списанието National Geographic, а тяхна снимка е на корицата. Момичетата се раждат през 2006 г. във Великобритания. Майка им е европейка, а баща им от Ямайка, разказват от „Дарик“. Първоначално бебетата били с бял цвят на кожата, но постепенно Мили станала по-тъмна. Така Марсия наследила сините очи и русата коса на майка си Аманда, а Мили – шоколадовата кожа, къдриците и тъмните очи на баща си Майкъл. По-късно родителите научили, че дъщерите им са истински феномен, случващ се на едно на всеки 100 раждания на близнаци от смесени двойки. Много хора обаче и до днес не вярват, че момичетата са близначки. , казва Марсия.", "date": "2018.03.13", "title": "Близначки с различен цвят на кожата станаха хит в Интернет (Снимки)"}
{"url": "http://epicenter.bg/article/Kralski-gaf--Megan-i-Keyt-s-ednakvi-obuvki--Snimki--/149311/10/84", "text": "Избраницата на принц Хари се появи в целия си блясък на събитие, на което беше и Елизабет II, пише woman.bg. Това е първата публична изява на бъдещата кралска снаха в присъствието на кралицата, а поводът за нея бяха празненствата от вчера в чест на Деня на Общността на нациите, известна в миналото като Британска общност.   Появата на принц Хари в компанията на годеницата му на религиозната церемония, отслужена в Уестминстърското абатство в Лондон, е красноречив знак за включването на бившата американска актриса в британското кралско семейство.   Припомняме, че датата на сватбата им е насрочена за 19 май.   На тържественото събитие Меган бе облечена в бяло вталено палто и черна рокля, прикриваща коленете, на дизайнерката Аманда Уейкли. Като част от протокола беше и шикозната бяла шапчица по дизайн на Стивън Джоунс. Елегантните й тъмносини обувки бяха допълнени от нежен тъмносин клъч. Нямаше как да не забележим обаче, че същият дизайн и цвят обувки носеше и Кейт Мидълтън.    Мидълтън бе заложила на любимия си чифт на британския дизайнер Rupert Sanderson, с който често сме я виждали и който е на цена от 425 паунда. Меган пък бе подбрала Manolo Blahnik на цена от 450 паунда.   От своя страна херцогинята на Кеймбридж, известна с безупречния си стил, бе заложила на тъмно вталено палто и рокля на бранда Beulah.   Както вече загатнахме по-горе, на церемонията присъстваше и самата Елизабет II, придружена и от други членове на кралската фамилия, сред които принц Чарлз и съпругата му херцогиня Камила. В писмено обръщение Нейно величество фокусира речта си върху здравата спойка, съществуваща в Общността на нациите, в която влизат 2,4 милиарда души от 53 страни по света.", "date": "2018.03.13", "title": "Кралски гаф: Меган и Кейт с еднакви обувки (Снимки) "}
{"url": "http://epicenter.bg/article/Sled-skandala-s-honorarite--Mark-Uolbarg-dari-1-5-mln--dolara-na-kampaniyata-sreshtu-sekstormoza/149315/10/100", "text": "дари на движението \" \" хонорара си от 1,5 милиона долара, които получи за преснимането на сцени от филма \" \" след обвиненията срещу актьора  , съобщи Контактмюзик.   46-годишният Уолбърг получи значителната сума за преснимане на сцени от режисирания от  филм, след като изпълнителят на главна роля Кевин Спейси бе обвинен в сексуални посегателства от актьора  .   Спейси бе изгонен от филмовата продукция и заменен от  . Това стана причина за преснимане на редица сцени миналата година. \r\n \r\n През януари стана ясно, че за преснимането на сцените във \" \"   е получил 1500 пъти по-голям хонорар от екранната си партньорка  .   Тогава актьорът увери, че е готов да дари хонорара си на \" \" от името на актрисата.   Сега бе потвърдено, че  е предоставил хонорара си, за да подкрепи каузата.   \" подписа този чек“, заяви свързаната с движението \" \" адвокатка  на фестивала на киното, музиката и технологиите   в  ,  . „Мъжете често са с по-високо заплащане не защото са по-добри актьори, а заради ролята си на повествователи в дадена история. Причината да са повествователи е, че в основата на действието в описаната история са мъже\".   Източник: Дарик", "date": "2018.03.13", "title": "След скандала с хонорарите: Марк Уолбърг дари 1,5 млн. долара на кампанията срещу секстормоза"}
{"url": "http://epicenter.bg/article/60-godishnata-Sharan-Stoun-izliza-s-41-godishnen-broker/149318/10/100", "text": "Няколко дни, след като навърши 60 години, Шарън Стоун бе забелязана да се целува и да се държи за ръка с новото си гадже - Анджело Бофа, на ваканция в Маями.   И докато всички се чудеха дали Стоун вече е сгодена за младия красавец заради диамантено бижу, което бе забелязано от папраците, представител на актрисата поясни пред E!News, че звездата от \"Първичен инстинкт\" не е сгодена. От началото на годината насам Стоун е забелязвана няколко пъти с Анджело. И въпреки че няма официално потвърждения за романса, езикът на тялото говори. Тя има два брака зад гърба си - с Майкъл Грийбърг от 1984 до 1990 и с Фил Бронстийн от 1998 до 2005 г.  Въпреки че не е споменавала нищо за новата си тръпка, тя наскоро говори пред Grazia, където разказа за отношението ѝ към любовта въобще: 41-годишният Бофа е с 19 години по-млад от Стоун. Той не е актьор, а според някои издания е в бизнеса с недвижими имоти. Освен че са били заедно в Италия, откъдето е Бофа, двамата са прекарали Деня на влюбените в хотел в Париж. Предполага се, че Шарън и Анджело са се запонали през декември в курорта Сейнт Мориц в Швейцария. Той живеел в Цюрих, но обичал да прекарва свободното си време в Ибиса. Бофа обича партита с известни и красиви хора. В профила му в Инстаграм има снимки с Хайди Клум. И макар Шарън да не обича да се афишира в социалните мрежи, той се радва на вниманието на приятели и фенове там.   Източник: Дир.бг", "date": "2018.03.13", "title": "60-годишната Шарън Стоун излиза с 41-годишнен брокер"}
{"url": "http://epicenter.bg/article/Tereza-Mey--Rusiya-stoi-zad-otravyaneto-na-Skripal-Zaharova--Tsirkovo-shou-v-britanskiya-parlament/149251/7/0", "text": "Използваното срещу Скрипал и дъщеря му Юлия бойно нервнопаралитично вещество е от военен тип и се произвежда в Русия, каза Мей и определи срок до утре вечер на Москва да даде обяснение на Организацията за забрана на химически оръжия.   Мей съобщи, че руският посланик в Лондон е бил извикан за обяснение за присъствието във Великобритания на това бойно отровно вещество, известно като \"Новичок\".   Британският премиер обеща да обсъди с парламента възможни ответни мерки срещу Русия, \"ако няма удовлетворителен отговор\".   Има само две възможни обяснения за присъствието на бойното отровно вещество \"Новичок\" - че е бил използвано пряко от руската държава или че Русия губи контрол над запасите си от това вещество и е допуснала то да попадне в чужди ръце, каза Мей.   \"Няма да допуснем такъв дързък опит да бъдат убити невинни цивилни на наша земя\", заяви тя и добави, че ако се докаже вина на Москва в това нападение, правителството й ще го приеме като \"незаконна употреба на сила от Русия\".   Русия отговори на изказването на премиера Мей. \"Това е цирково шоу в британския парламент. Изводът е очевиден: това е поредната информационно-политическа кампания, основана на провокация\", заяви говорителката на руското външно министерство Мария Захарова.   Скрипал и дъщеря му продължават да са в болница с опасност за живота, след като бяха открити в безсъзнание на пейка в град Солсбъри на 4 март.", "date": "2018.03.13", "title": "Тереза Мей: Русия стои зад отравянето на Скрипал.Захарова: Цирково шоу в британския парламент"}
{"url": "http://epicenter.bg/article/Mateo-Rentsi-podade-ostavka-kato-lider-na-Demokraticheskata-partiya/149252/7/0", "text": "Бившият италиански премиер Матео Ренци официално подаде оставка като лидер на Демократическата партия след разгромното поражение на парламентарните избори, предаде Асошиейтед прес.   Партийното ръководство назначи досегашния министър на земеделието, прехраната и горите Маурицио Мартина за временно изпълняващ лидерската длъжност. Мартина каза, че демократите ще следват плана на Ренци да останат в опозиция и няма да се присъединяват към никакво правителство, предаде думите му агенция АНСА.", "date": "2018.03.13", "title": "Матео Ренци подаде оставка като лидер на Демократическата партия"}
{"url": "http://epicenter.bg/article/Razsledvaneto-na-Kongresa-pokazva--Nyama-dokazatelstva-za-namesa-na-Rusiya-v-polza-na-Tramp/149260/7/0", "text": "  Не е имало тайни договорки между кампанията на Тръмп и Русия, показва разследване на комисия в Конгреса на САЩ.   Комисията по разузнаването към Камарата на представителите в Конгреса на САЩ обяви основните заключения от своето разследване на подозренията за руска намеса в американската предизборна кампания през 2016 г., съобщи Франс прес.   Сред тези заключения, заверени с подпис само от членовете на комисията от Републиканската партия, конгресмените казват, че не са намерили \"никакво доказателство за съглашателство, координация или заговор между кампанията на Тръмп и руснаците\".   Освен това те отхвърлят заключението на американското разузнаване, че руският президент Владимир Путин е предпочитал през 2016 г. Доналд Тръмп за президент на САЩ.   Докладът от над 150 страници съдържа над 40 \"първоначални заключения\" и над 25 препоръки. Той ще бъде представен днес за обсъждане на демократическото малцинство.   Комисията след това ще гласува за подлагане на доклада на процедура по декласификация, за да може да бъде представен на широката общественост.   Източник: dir.bg  ", "date": "2018.03.13", "title": "Разследването на Конгреса показва: Няма доказателства за намеса на Русия в полза на Тръмп"}
{"url": "http://epicenter.bg/article/Na-95-godini-v-Germaniya-pochina--Schetovoditelyat-ot-Aushvits-/149261/7/0", "text": "  На 95 години в Германия е починал унтер-офицерът от СС и наричан още „Счетоводителят от Аушвиц“ Оскар Грьонинг.   Той беше осъден през 2015 година на 4 години затвор, миналата година молбата му за отлагане на изпълнението на присъдата бе отхвърлено, съобщи „Шпигел“.   Грьонинг е отговарял за конфискуваните от лагерниците лични вещи в Аушвиц, като намерените ценности и пари е изпращал в Берлин.   Той бе известен и с прошката, която поиска от евреите за участието си в Холокоста. Късната присъда срещу него се дължи на продължително разследване за вината му като член на военната част в концентрационния лагер.   Източник:   ", "date": "2018.03.13", "title": "На 95 години в Германия почина „Счетоводителят от Аушвиц“"}
{"url": "http://epicenter.bg/article/Germanskata-politsiya-udari-rokerska-grupa--svarzana-s-partiyata-na-Erdogan-/149262/7/0", "text": "В ранните часове на вторник, 13 март, полицията във федералната германска провинция Северен Рейн-Вестфалия стартира операция срещу рокерския клуб „Отоманска Германия“, съобщава националният ежедневник Die Frankfurter Allgemeine Zeitung, цитиран от Агенция \"Фокус\".  Под ръководството на полицията в град Есен са извършени обиски на 41 обекта, разкриха следователите. Претърсванията са на територията на няколко града в провинцията, сред които Есен, Дуисбург, Кьолн, Ботроп, Гелзенкирхен, Бохум и Вупертал.  В операцията са задействани спецсили, тъй като властите третират членовете на групата като опасни лица. Обиските са извършени с цел изясняване на структурата и дейността на клуба, който е считан за националистически. Все още обаче не е издадена забрана за дейността му.  Рокерската група „Отоманска Германия\" има връзки с управляващата в Турция „Партия на справедливостта и развитието“ на президента Реджеп Тайип Ердоган, твърдят властите в Северен Рейн-Вестфалия. Групата защитава турски националистически и крайнодесни позиции, припомнят от редакцията.  ", "date": "2018.03.13", "title": "Германската полиция удари рокерска група, свързана с партията на Ердоган "}
{"url": "http://epicenter.bg/article/Ruski-komandos-likvidiral-14-dzhihadisti-ot-ID-v-zhestok-boy-v-siriyskata-pustinya--VIDEO--/149266/7/0", "text": "На 5 декември 2017 г. руският командос ефрейтор Денис Портягин бе награден с медал „Златна звезда”, отличителен знак към званието Герой на Русия. Златната звезда му бе връчена собственоръчно от президента Владимир Путин.  Тогава обстоятелствата около героизма на Портягин по неизвестни причини останаха засекретени. Сега обаче за подвига разказа лично Владимир Путин в телевизионно интервю, беше излъчено и видео с реконструкция на неравния бой, при който ефрейторът удържал на атаката на 40 терористи от ИД и ликвидирал 14 от тях.  На 16 август м.г. група от руския спецназ на ССО с два автомобила пристигнала със секретна задача (насочване на авиацията) на височина, охранявана от пост на сирийската армия в района на пътя Акербат-Ес Сухне (пустинна местност край границата на провинциите Хама и Хомс.  Руските военни излезли от джиповете си, сирийският войник една успял да се поздрави с тях, когато бил убит от скрито приближили се терористи от ИД. Започнал мощен обстрел.  Отрядът приел боя. Най напред били ранени двамата офицери, после всички останали от отряда, един от които бил опитен картечар. Незасегнат останал само Портягин, който практически поел огъня върху себе си.  Куршум улучил Денис Портягин в шлема, втори куршум заклинил картечницата му, но той продължил боя с ръчни гранати.  Междувременно успял да предаде координатите си и минохвъргачният огън пресякъл атаката на терористите. На помощ пристигнали и вертолети Ми-8 заедно с група на Силите за специални операции. Пристигналото сирийско подкрепление заварило всички руснаци с гранати в ръце с изтеглени предпазни шплентове, готови да се самовзривят.  Сирийският лейтенант Абу Ашраф, пристигнал с групата на помощ, не скрил възхищението си: „Сърцето ми замря, когато видях руснаците да стискат гранатите. Те всички са истински мъже, храбри като лъвове.”   ", "date": "2018.03.13", "title": "Руски командос ликвидирал 14 джихадисти от ИД в жесток бой в сирийската пустиня (ВИДЕО) "}
{"url": "http://epicenter.bg/article/Turskata-armiya-e-obgradila-grad-Afrin-v-Siriya-/149269/7/0", "text": "Турската армия и съюзниците ѝ сред сирийските бунтовници обградиха разположения в северната част на страната град Африн, контролиран от кюрдските милиции, предава AFP, цитирана от Агенция \"Фокус\".  В краткото изявление от военните на Анкара се посочва, че сирийският град е обграден още в понеделник, без да се привеждат допълнителни подробности.  ", "date": "2018.03.13", "title": "Турската армия е обградила град Африн в Сирия "}
{"url": "http://epicenter.bg/article/EK-gotvi-vizova-tesla-za-stranite-izvan-ES--koito-ne-priemat-obratno-bezhantsi-/149275/7/0", "text": "Европейската комисия планира законодателни мерки, предвиждащи да се използва заплахата от отказване на визи, за да бъдат накарани страните извън ЕС да сътрудничат за репатрирането на кандидати за убежище с отхвърлени молби, пише днес вестник \"Велт\", цитиран от Ройтерс.  Агенцията припомня, че пристигането от 2015 г. на над един милион бегълци от военни конфликти и бедност в Африка и Близкия изток предизвика политически проблеми в цяла Европа, които поставиха правителствата под натиск да връщат обратно по родните им страни повече хора, чиито молби за убежище са били отхвърлени. Невинаги обаче е възможно да се осигури сътрудничеството на транзитните страни и страните на произход - самите те често пъти изпитващи огромни макроикономически трудности и имащи свои съображения за сигурност.  Предложените законодателни мерки, които според германския вестник \"Велт\" ще бъдат обявени утре, предвиждат на страните, които не сътрудничат, за първоначален период от три месеца да се издават по-малко визи за представители на техните елити (дипломати и хора със служебни паспорти). Ако и това не доведе до промяна, ще бъде ограничено и издаването на визи за редовите граждани, като това ще стане чрез мерки, включващи например намаляване на времето за обслужване в консулските представителства.  Според мярката държавите - членки на ЕС, ще уведомяват ЕК, в случай че имат проблеми да връщат кандидати за убежище в родните им страни. Комисията след това ще излиза с отговор.   ", "date": "2018.03.13", "title": "ЕК готви визова тесла за страните извън ЕС, които не приемат обратно бежанци "}
{"url": "http://epicenter.bg/article/Evrodeputati-s-kritika-kam-Balgariya--Predsedatelstvate-ES--a-ne-ratifitsirate-Istanbulskata-konventsiya/149276/7/0", "text": "Българското правителство да върне Истанбулската конвенция (ИК) за ратификация, призоваха евродепутати по време на разгорещена дискусия за Конвенцията в Европейския парламент снощи. В края на заседанието Европейският парламент призова 11-те страни от Общността, които не са ратифицирали Конвенцията да го направят.   В повечето изказвания, дори на евродепутати от ЕНП, била критикувана позицията на България, която в момента председателства Съвета на ЕС, но не е ратифицирала ИК, дори правителството я е оттеглило от парламента. Острият тон към позицията на България не спестили и представители на Европейската комисия и на ЕНП, към която принадлежи партия ГЕРБ.   Направило впечатление, че разгорещеният дебат е минал без представител на българското правителство. Не дошли нито вицепремиерът Екатерина Захариева, нито министърът по европредседателството Лиляна Павлова, които да обяснят българското становище. И в тази ситуация с ролята на бранител на кабинета се нагърбил евродепутатът Ангел Джамбазки, които не е от ГЕРБ, а от групата на консерваторите, единствената, която е срещу ЕК.   \"По-голямата част от вас доказаха, че разговорът за тази конвенция е политически и става дума за леви позиции. Разбирам, че част от депутатите искат да си играят на комунизъм и леви позиции, но просто не са живели във време на комунизъм. Ние сме против насилието, но в този документ има \"джендър\" идеология\", посочил Джамбазки.    Групата на ЕНП, където членуват евродепутатите от ГЕРБ, също заела остра позиция в подкрепа на ИК. „Призоваваме българското председателство да постави въпроса на дневен ред в Съвета и българското правителство да отвори отново процеса по ратификация!“, заявила по време на дискусията представителката на ЕНП Анна Мария Кораца Билд, която взела думата от името на парламентарната група. „Предназначението на думата „пол“ е за борба със стереотипите и тя не е насочена срещу традиционните семейства. Насилието застрашава семействата, а не конвенцията“, подчертала тя.   Критиките към позицията на България завалели от всички политически страни. „Въпреки, че България е председател на Съвета, българското правителство се отказа от ратификация на конвенцията. Това е съкрушително. Чуха се много фалшиви аргументи. Терминът „пол“ не е скрита идеология, а вместо това ще ни позволи да признаем съществуването на реалния проблем с насилието, основано на пола. Отказът да се приеме законодателство срещу насилието срещу жени е симптом на агресия срещу правата на човека в Европа“, изтъкнала Кристин Рево д'Алон Бонфоа от групата на социалистите и демократите (С&Д).   „Имаме страна, България, която сега председателства Съвета и се оттегля от конвенцията. Погледнете Полша и Унгария и какво се случва в Гърция“, подчертала и Беатрис Бесера Бастерекиа от групата либералите и демократите (АЛДЕ).   „Преживяваме изключително голямо накърняване на правата на жените. Тази конвенция трябва да се ратифицира, трябва да има равнопоставеност и защита на жените“, категорична била Тери Рейнтке от Групата на зелените.   Думата взела и българката Костадинка Кунева, която е гръцки евродепутат от Групата на европейската обединена левица. „Няколко дни след Международния ден на жената ние говорим по темата Истанбулска конвенция, самият този факт е тъжен. След този толкова важен ден да говорим за това е просто скандално“, била категорична тя.   „Хубаво е от време на време да се връщаме на темата насилие върху жените, но когато говорим за права на жените, за жалост виждаме, че обикновено ставаме свидетели на трагедии, а когато се намесим, е вече твърде късно“, била позицията на Лаура Ферара от Групата на Европа на свободата и пряката демокрация. Тя подчертала, че Конвенцията е от 2013 г., а междувременно има много жертви, които е могло да бъдат спасени.   Представителят на Европйската комисия, чийто шеф Жан-Клод Юнкер активно подкрепя премиера Бойко Борисов, по въпроса за ИК също бил критичен към българското правителство.   „В някои държави-членки има възражения, ИК доведе до оживени обществени дебати, в които се чуват подвеждащи и неверни аргументи, например има притеснения от превода на английския термин gender; има притеснения, че ратифицирането на тази конвенция ще принуди държавите членки да позволят еднополови бракове и да дават бежански статус на ЛГБТИ лица“, посочил в словото си комисарят по единния цифров пазар Андрюс Ансип. Той взел думата от името на Европейската комисия. „Всяка трета жена в Европа след 15-годишна възраст е била обект на тормоз, физическо и психологическо насилие“, изтъкнал той.                        ", "date": "2018.03.13", "title": "Правителството на Борисов под кръстосан огън в ЕП заради Истанбулската конвенция"}
{"url": "http://epicenter.bg/article/Ruskata-fregata--quot-Admiral-Esen-quot--s-raketi--quot-Kalibar-quot--poe-kam-bregovete-na-Siriya-/149277/7/97", "text": "Руската фрегата \"Адмирал Есен\", въоръжена с ракетни комплекси \"Калибър-НК\", пое курс към Средиземно море, съобщи във вторник началник отделът за информационно осигуряване на Черноморския флот на РФ капитан I ранг Вячеслав Трухачов, цитиран от \"Русская весна\".  \"Фрегатата \"Адмирал Есен\" на Черноморския флот излезе на първия си за 2018 г. морски поход. В съответствие с плановете за ротация корабът пое курс от Севастопол към черноморските проливи. За екипажа на бойния кораб това е първият за 2018 г. в далечни води\", заяви Трухачов.  Той отбеляза, че екипажът е провел успешни корабни учения. Отработени са били задачи по плаване и маневриране в райони с интензивно мореплаване, изпълнени са артилерийски стрелби по морски и въздушни цели, отработено е поразяване на условен противник с ракетни комплекси \"Калибър-НК\".  \"Адмирал Есен\" първият сериен кораб от проекта. Той е назован в чест на адмирала от руския императорски флот Николай Отович фон Есен, припомя изданието.  Корабите от тази серия имат водоизместимост около 4000 бруто регистър тона, скоростта им е 30 възела, а автономността на плаването е 30 денонощия.  \"Адмирал Есен\" е въоръжен с крилати ракети \"Калибър\", ракетни комплекси за самоотбрана \"Щил-1\", артилерийска система с калибър 100 мм, зенитна артилерия и реактивна бомбена установка.   ", "date": "2018.03.13", "title": "Руската фрегата \"Адмирал Есен\" с ракети \"Калибър\" пое към бреговете на Сирия "}
{"url": "http://epicenter.bg/article/Moskva-bie-trevoga--SASht-planirat-masiran-udar-sreshtu-pravitelstvenite-kvartali-v-Damask-/149280/7/0", "text": "Терористи подготвят провокация с отровни вещества в Сирия, за да оправдаят масиран удар на САЩ по правителствените квартали в Дамаск. Това заяви началникът на Генералния щаб на Въоръжените сили на Руската федерация Валерий Герасимов, предава TACC, цитирана от Агенция \"Фокус\".  „В няколко района на Източна Гута е събрана тълпа от жени, деца и стари хора, които трябва да изиграят ролята жертви на химически инцидент. Там вече има активисти на „Белите каски“ и снимачни екипи с техника за сателитно видеоизлъчване“, подчерта армейският генерал.  След провокацията – продължава Герасимов, САЩ ще обвинят правителствените войски на Сирия в употреба на химическо оръжие.  „Като ответна мярка Вашингтон планира да нанесе ракетен удар по правителствените квартали на Дамаск“, допълни началникът на Генералния щаб на руската армия.  ", "date": "2018.03.13", "title": "Москва бие тревога: САЩ планират масиран удар срещу правителствените квартали в Дамаск "}
{"url": "http://epicenter.bg/article/Tramp-uvolni-Darzhavniya-sekretar-Tilarsan-i-obyavi-direktora-na-TsRU-Pompeo-za-negov-priemnik/149294/7/0", "text": "Президентът на САЩ Доналд Тръмп обяви във вторник, че освобождава държавния секретар Рекс Тилърсън от поста му и назначава директора на Централното разузнавателно управление (ЦРУ) Майк Помпео за негов наследник на поста, предава AFP, цитирани от „Фокус“.   „Майк Помпео, директорът на ЦРУ ще е нашият нов държавен секретар. Той ще свърши фантастична работа!“, написа Тръмп в социалната мрежа „Туитър“.   „Благодаря на Рекс Тилърсън за неговата служба!“, добави още американският президент.   Освен това Тръмп вече е избрал и нов директор на ЦРУ и това ще е Джина Хаспел – първата жена на този пост.  ", "date": "2018.03.13", "title": "Тръмп уволни държавния секретар Тилърсън и обяви директора на ЦРУ Помпео за негов приемник"}
{"url": "http://epicenter.bg/article/Predi-sreshtata-vav-Varna--ES-shte-predlozhi-na-Turtsiya-oshte-3-mlrd--evro-za-siriyskite-bezhantsi-/149307/7/0", "text": "Европейската комисия ще одобри допълнителни 3 милиарда евро финансиране за сирийските бежанци, които живеят в Турция, заявиха официални лица от Европейския съюз преди срещата с президента Реджеп Тайип Ердоган във Варна по-късно този месец, предаде \"Ройтерс\",    Отношенията между ЕС и Ердоган през последните години са трудни, но блокът зависи от Турция за спирането на имиграцията от Близкия изток. Високопоставени служители на ЕС ще се срещнат с Ердоган във Варна на 26 март.  Очаква се в сряда еврокомисарят по миграция, вътрешни работи и гражданство Димитрис Аврамопулос да обяви, че Европейската комисия предлага допълнително финансиране за проекти в подкрепа на сирийските бежанци в Турция, казаха източници, цитирани от \"Ройтерс\".  Турция прие 3.5 милиона бежанци от Сирия и вече използва първия транш от 3 милиарда евро от ЕС, за да им помогне. Повече от един милион бежанци и мигранти достигнаха ЕС през 2015 г., повечето от които успяха да влязат в блока през Турция. Брюксел се споразумя да помага за настаняването на мигрантите на турска земя в замяна на това Анкара да не им позволява да преминават в Гърция. Сделката намали значително броя на бежанците в ЕС.  В края на февруари председателят на Европейския съвет Доналд Туск съобщи, че държавните и правителствените ръководители от ЕС ще решат през март дали срещата, насрочена във Варна с Ердоган, ще се състои. При положение че следващото заседание на Европейския съвет е на 22-23 март, а срещата ЕС-Турция във Варна е предвидена за 26 март, излиза, че решението ще е факт три дни преди широко рекламираното събиране в България, която в момента е председател на Съвета на ЕС  ", "date": "2018.03.13", "title": "Преди срещата във Варна: ЕС ще предложи на Турция още 3 млрд. евро за сирийските бежанци "}
{"url": "http://epicenter.bg/article/Tramp-obyasni-zashto-e-uvolnil-Reks-Tilarsan---imali-raznoglasiya--quot-po-nyakoi-vaprosi-quot-/149309/7/96", "text": "Президентът на САЩ Доналд Тръмп обяви във вторник, че освобождава Държавния секретар Рекс Тилърсън от поста му и назначава директора на Централното разузнавателно управление (ЦРУ) Майк Помпео за негов наследник на поста, предава американският новинарски канал Fox News, цитиран от Агенция \"Фокус\".  В изказване пред журналисти във вторник преди да отлети за Калифорния, Тръмп обясни, че има „сходен мисловен процес“ с Помпео, докато е имал разногласия с Тилърсън.  „Всъщност, ние се разбирахме доста добре, но имахме разногласия по някои въпроси“, заяви американският президент. „Ако погледнем сделката с Иран, аз мисля, че тя е ужасна... Така че ние не мислим еднакво“, добави още той.  Що се отнася до Помпео, Тръмп похвали новия Държавен секретар за неговата „огромна енергия и огромен интелект“. Според думите на американския президент, двамата винаги имат близки позиции и винаги са имали добри отношения и това е станало причина за назначението.  Според източник на Fox News, американският държавен глава се е решил на рокадата заради предстоящата среща с лидера на Северна Корея Ким Чен-ун“.  „Президентът искаше да формира новия си екип преди предстоящите разговори със Северна Корея и различните търговски преговори“, е заявил служителят на Белия Дом.  От американският новинарски канал са се опитали да се свържат с Тилърсън за коментар, но са разбрали от неговия заместник Стив Голдщайн, че бившият държавен секретар няма представа каква е причината да бъде освободен от поста.  От своя страна, неговият заместник на поста Помпео пусна съобщение до медиите, в което се казва:  „Дълбоко съм благодарен на Президента Тръмп за това, че ме избра за директор на Централното разузнавателно управление и за възможността да служа като държавен секретар. Неговото лидерство направи Америка по-сигурна и очаквам с нетърпение да представлявам него и американския народ пред света и да спомагам за просперитета на Америка“.  ", "date": "2018.03.13", "title": "Тръмп обясни защо е уволнил Рекс Тилърсън - имали разногласия \"по някои въпроси\""}
{"url": "http://epicenter.bg/article/Sergey-Lavrov--Shte-otgovorim-na-London--no-ako-ni-dade-proba-ot-veshtestvoto-/149310/7/0", "text": "Русия настоява да получи достъп до химичното вещество, с което са отровени Сергей и Юлия Скрипал, преди да даде исканите от Лондон обяснения, заяви руският външен министър Сергей Лавров. Вчера британският министър-председател Тереза Мей обяви, че Скрипал и дъщеря му са били изложени на нервнопаралитичния агент „Новичок”, произвеждан в Русия, така че по всяка вероятност Москва е замесена в атаката. Мей постави срок на Русия до днес в полунощ да даде обяснение за отравянето на Скрипал и предупреди, че при отсъствие на такова обяснение ще бъдат взети ответни мерки. В същото време обаче Лавров поиска 10 дни за отговор, и то само ако Великобритания предостави достъп до изолираното отровно вещество. „Поискахме с официална нота достъп до това вещество в съответствие с Конвенцията за забрана на химическите оръжия и настояхме за достъп до всички данни от разследването, тъй като една от жертвите е руската гражданка Юлия Скрипал“, каза на пресконференция Лавров, цитиран от Франс прес и ТАСС. „Русия е невинна и е готова да съдейства на британските власти в разследването на отравянето, ако Великобритания изпълни международните си задължения по Конвенцията за забрана на химическите оръжия”, отбеляза руският външен министър. По думите на Лавров обаче искането на Москва за достъп до химическото вещество е било отхвърлено, което според него е нарушение на конвенцията, предаде АП. За Лондон ще е по-добре да спазва международните си задължения „преди да поставя ултиматуми“, каза още Лавров. Тереза Мей пък свика заседание на Съвета за национална сигурност, за да се разгледа отговора на Русия на поставения ултиматум. Заседанието ще се проведе утре. Същевременно руското Министерство на външните работи извика британския посланик в Москва Лори Бристоу заради случая „Скрипал“. Организацията за забрана на химическите оръжия (ОЗХО) заяви, че е силно обезпокоена от отравянето на бившия руски шпионин Сергей Скрипал и дъщеря му Юлия. Генералният директор на ОЗХО Ахмет Юзюмджу съобщи, че вчера е разговарял по телефона с британския външен министър Борис Джонсън, за да се осведоми за резултатите от разследването на този етап. „Изключително тревожно е, че все още се използват химически вещества за нараняване на хора. Извършителите трябва да понесат отговорност за действията си“, заяви той. Миналата година Русия увери, че е унищожила всичките си химически оръжия. Общо 192 страни са подписали Конвенцията за забрана на химическите оръжия, която влезе в сила през 1997 г. Над 96% от запасите химически вещества в света са унищожени под надзора на ОЗХО, посочва АФП.", "date": "2018.03.13", "title": "Сергей Лавров: Ще отговорим на Лондон, но ако ни даде проба от веществото "}
{"url": "http://epicenter.bg/article/Radev-na-losta--vpechetli-voyskata-i-dade-primer-na-mladezhta--Istinski-bashta-na-natsiyata-/149304/11/0", "text": "Днес е модерно президентите да показват добра физическа форма.  бягаха всяка сутрин.   играе хокей, състезава се по джудо, редовно е на футболния терен. Нашите държавници не остават по-далеч.   Президентът Румен   събра погледите на бойците от специалната бригада, като направи „коремно“ на лоста. Копчето на сакото му не се разкопча дори! Радев обаче не е сам на спортното поприще. Премиерът Бойко   също показа умения на лоста в началото на кариерата си начело на изпълнителната власт. И сега редовно играе тенис и футбол. С футбола, не само като запалянко, беше на ти и президентът (2002 – 2012 г.) Георги  . Преди да стане държавен глава риташе в двора на кварталното училище, като много български мъже. Предшественикът му на „Дондуков“ 2 Петър  предпочиташе сутрешния крос. Бягаше заедно с момчетата от охраната.   Още се помни как като премиер Иван   буквално изкара въздуха на журналистите, като ги емна да катерят с него Черни връх. Бяха написали, че е болен и на това се дължи подозрителната му слабост. Премиерът Жан   бе направо мършав, но това не му пречеше да върти ловко сабята на фехтовка.   А президентът Радев, освен, че демонстрира на войската физически умения, даде и пример на младежта. Като истински баща на нацията!", "date": "2018.03.13", "title": "Бащите на нацията: Радев на лоста, Борисов на тенис, Стоянов с крос, Първанов с футбол  "}
{"url": "http://epicenter.bg/article/Boyan-Chukov--Deset-dni-sled-vizitata-na-patriarh-Kiril-v-Balgariya/149305/11/0", "text": "  Френският историк Фернан Бродел твърди:  . По-ясно казано, те трябва да се разполагат в широк и дълъг исторически контекст. Същината на повечето събития се осъзнава, когато при тяхното анализиране те се ситуират в широка времева и пространствена перспектива. Очевидно е, че посещението на патриарх Кирил в България завърши драматично. И за двете страни. Български и руски медии много обилно коментираха вербалните „разминавания“ между българския президент Румен Радев и Негово Светейшество по случай честването на 140-годишнината от Руско-турската война и Освобождаването на България от османско иго. Всичко се завъртя като куп мръсно бельо в обществена пералня. Всичко се смеси и се получи една „каша“, която е трудно разбираема за една не малка част от българското общество.  . Иначе във всички други ситуации плюят българския президент перманентно в медиите.      . Че даже импровизирал в своето критично изказване към Румен Радев, окачествено като „кавалерийска атака“ и „удар в гърба“. А руският посланик в София стоял почти смутен и нямал „представа какво се случва“.   В този случай формулата „Царь хороший – бояре плохие“ не върши никаква работа.   Почти никой в нашата страна не постави акцент върху огромното историческо признание, което получи България от патриарх Кирил. И то още в първия момент, когато той стъпи на българска земя.  . Патриарх Кирил каза:  .  . Патриах Кирил призна, че ролите на България и на Византия са в известен смисъл равноправни в изграждането на руската цивилизация и култура. Има ли съмнение относно епохалната стойност на това признание? Това трябваше да бъде основният акцент по време на посещението на Патриарх Кирил.     Напротив. Завъртя се една медийна вакханалия, в която се смесиха разнопосочни коментари на български и руски медии.  Ще се опитам да коментирам от българска страна посланията, които ни отправи руската страна. За тази цел е необходимо много ясно да си отговорим на въпросите: Кои руски и български персони влязоха в спор? На какво ниво? Особено на държавно! И кои български и кои руски медии се включиха в медийните „престрелки“?   Участието от двете страни бе абсолютно „несиметрично“ от държавна официална гледна точка. „Симетрични“ бяха само неофициалните гледни точки. В редица български медии патриарх Кирил бе обсипан с неприлични и обидни епитети. Почти непристойни. Покрай него не бяха спестени редовните русофобски излияния за Русия, Путин и „руската агресивност“. Тонът, с който Патриарх Кирил говореше на Румен Радев бе оценен като „неприемлив към държавен глава“.  .   Редица руски медии също не спестиха обиди към българския президент и управляващия елит в София. Някои руски коментатори като Андрей Фефелов и Константин Душенов по обществено-политическия телевизионен канал „День TV“си позволиха да се държат по недопустимо неприличен начин.    . А в „День TV“ публицисти са такива известни фигури като Александър Проханов, главен редактор на вестник „Завтра“ (изразител на интересите на руския ВПК), историкът Андрей Фурсов, блестящият анализатор Дмитрий Перетолчин, големият икономист Валентин Катасонов, геополитикът генерал Леонид Ивашов, икономистите Михаил Хазин и Михаил Делягин както и много други известни експерти. За съжаление в своята риторика Константин Душенов бе на нивото на нашия Валери Симеонов. В най-гледаното политическо токшоу в Русия, водено от популярния журналист Владимир Соловьов, политолози и външнополитически експерти като известните Сергей Михеев и Симеон Багдасаров също не бяха ласкави към българите, към управляващите в София и България.   Коментирайки посещението на патриарх Кирил в нашата страна, те допуснаха груби политически грешки. Въпреки, че са едни от най-популярните и минават за едни от най-опитните.   Използваха и други обидни епитети. В същото време към руснаците и Русия по българските телевизии се лееха подобни обидни тиради. В това отношение БНТ релефно се открои.   Искам да подчертая, че до тук имаме анализ само на базата на това, което казаха в медийното пространство български и руски журналисти, анализатори, експерти и публични личности. Но никой от тях не може да ангажира със своето изказване, коментар или анализ българската или руската държава.    . В Русия например след визитата в София срещу руския патриарх се изказаха включително журналисти и анализатори от времето на Борис Елцин или просто такива, които влизат в конгломерата на антипутинската медийна общност.     Точно те бяха най-често цитирани в България от българските медии, които са с негативна нагласа към Русия и методично работят за провала на посещението на руския патриарх в България. За насъскване на българи срещу руснаци.   Далеч по-сериозно е да се проследят изказванията, направени от руска и българска страна, които ангажират сътветно двете държави. Поставени на тази плоскост нещата се избистрят, стават далеч по-ясни. Включително и за по-неангажираните с темата хора. От българска страна имаме три официални позиции.      Първите двама мъже са на върха на властовата пирамида на българската държава. Техните позиции станаха широко известни в руските и българските медии. На 12 март БПЦ отново прояви мъдрост и вярност към българската държава и народ като заяви:  .    На 6 март предаването „Вечер с Владимиром Соловьовым“ по телевизия „Россия-1“  излезе със заглавие „Защо България забрави руската кръв?“.    Последва запитване към българското външно министерство от българската медия Mediapool по повод предаването на Владимир Соловьов.   Тук е справедливо да се цитира професионалния отговор на нашето външнополитическо ведомство:  Много точно и ясно казано. Така се прави. Българските управляващи не отговарят за това, което говори Александър Йорданов и неговите себеподобни.   От руска страна близо една седмица разполагахме само с официалното изказване на патриарх Кирил в България.  . Ако някой счита, че това не е така, просто не е в час.   Самият факт, че патриарх Кирил се срещна за няма и два дни с българските президент, премиер и председател на парламента е доста показателен и красноречив факт. И ако това не е президентско ниво... здраве му кажи!   На 12 март 2018 г. се появи първият официален коментар от руска страна. Макар и на доста ниско държавно ниво. Но държавно! В „Парламентская газета“, която е издание на Федералното събрание на Руската федерация, излезе статия „Българската реч на патриарха“. Да! Онова същото Федерално събрание, пред което на 1 март руският президент Владимир Путин направи своето ежегодно обръщение. Статията е подписана от Александр Щипков, съветник на председателя на Държавната Дума и член на Обществената палата на Руската федерация. Фразата на Румен Радев, която се прие болезнено от официалната руска страна е:    Да напомним критичните слова на патриарх Кирил:    Александр Щипков съжалява, че все още българското ръководство е в плен на остаряла антируска парадигма. Той оприличава доктрината за победата на „съдружество на нации“ над Османската империя на съпътстващия мит за победата на „обединена Европа“ над Хитлер.      . Александр Щипков оценява обективния смисъл на казаното от българските официални лица като „псевдоисторическа софистика    Все пак по тази логика излиза, че има Първи украински фронт, Втори украински фронт, Трети украински фронт... а няма руски фронтове. Териториалният принцип на наименованието се бърка с националния състав на воюващите военни части. Според Александр Щипков при българския президент Румен Радев „нещата изглеждат по подобен начин“.  .  . Финландците са били освободени от военна служба. Никой не се съмнява в личната храброст на отделни финландци, литовци и поляци, които са се сражавали в батальоните на руската армия.   Осъзнаването на братския дълг пред православните българи и политическия избор да се влезе във война с Османската империя е крачка на руската държава и руския народ. И на Александър II. „Антиосманската коалиция“ се състои от: Руската империя, Обединеното княжество Влашко и Молдова, българско опълчение, Княжество Сърбия, Княжество Черна гора, въстаници от Босна и Херцеговина.  Александр Щипков обръща внимание, че в поредицата от опити да се защити позицията на българския президент се казва, че „неговите думи са погрешно интерпретирани“.     За да защити своята теза Александр Щипков се позовава на предишни изказвания на Румен Радев, направени при други обстоятелства. Например:  .   Според него въпросът е философски. И именно обикновенните българи рискуват „да закъснеят за историческия влак, а не тяхната управляваща класа“.   Това е формулата на политизираната евроатлантическа историография, която налага мисълта, че Русия не е участвала във всички своите големи исторически победи, а това са били отделни народи, влизащи в нейния състав. Първата крачка в тази посока отдавна е направена в самите западни общества.     Александр Щипков формулира по следния начин своята критика към Румен Радев:      По този начин изглеждат разминаванията между Румен Радев и Патриарх Кирил в тълкуването на ролята на Русия през 1877-1878 г. в Руско-турската война. По този начин ги виждат в официална Москва. В края на анализа звучат „дружелюбни нотки“, касаещи бъдещето на българо-руските отношения. Експертът от Думата в Москва счита, че „днес много привични понятия се преосмислят“. Това касае и понятия като „интеграция“. Според него „векторът на интеграцията се е променил“. Пространството за сглобка на кой да е интеграционен проект се превръща в исторически свят на нациите, народа или близки един на друг народи.      И не са адекватни на културно-историческите реалии. В края на своята статия Александр Щипков пише: „На фона на тези процеси на българите и руснаците ще им се наложи неизбежно да актуализират своите дълбочинни връзки, отново да преосмислят тези периоди от историята, в чиито рамки се пресичат техните национални съдби. Ние се осъзнаваме като равноправни субекти на източно-християнския исторически свят. Нашите народи чувстват тази тенденция. Именно за това говори Светейшия Патриарх Кирил, като се обърна към българския народ“. Статията на Александр Щипков бе препечатана още същия ден в редица руски сайтове, които отразяват предимно официални позиции на управляващите в Москва.   Включително и в известния сайт pravoslavie.ru. Необходимо е да се обърне внимание на два особенно важни детайла. На 9 март заместник председателят на синодалния отдел по взаимоотношенията на църквата с обществото и медиите в Московската патриаршия, Вахтанг Кипшидзе, заяви пред мрежовото издание „Говорит Москва“, че изявлението на патриарха по повод ролята на Русия в освобождаването на България е било обосновано и необходимо.   Неговите думи бяха:    Патриарх Кирил напусна България на 4 март. Два дни по-късно на заседание на Свещения синод на Руската православна църква Архимандрит Филип, представител на Московския и на цяла Русия Патриарх към Българска Патриаршия, настоятел на Руското Подворие в София, бе отправен да служи в Бейрут. Неговото място в София ще заеме Архимандрит Васиан Змеев, който служи в момента като представител на Московския и на цяла Русия Патриарх в Белоруската екзархия.  Накрая, няколко дни след обсъждане на резултатите от визитата на Патриарх Кирил в България официална Москва застана зад позицията изказана от главата на РПЦ. С това версиите на редица наши емоционални анализатори и анализаторки увиснаха във времето и пространството. Едва ли някой мислещ човек може да оцени думите на Вахтанг Кипшидзе нееднозначно. Ама, знае ли човек?     Официално от руска страна не бе обърнато никакво внимание на изключително невъзпитаните думи на вицепремиера Валери Симеонов по отношение на патриарх Кирил. Пълно мълчание. Скандалните му реплики бяха отминати с пренебрежение. В руското мрежово издание „Военное обозрение“, което подкрепя политиката на руското Министерство на отбраната, на 12 март излезе статия от Роман Скоморохов със заглавие:   Стилът на материала е военен, по армейски директен.   В статията оценките на Валери Симеонов за патриарх Кирил са коментирани кратко и на български:   По отношение на Румен Радев оценките на „Военное обозрение“ са доста по-меки и по военному иносказателни. Роман Скоромохов сравнява изказването на българския президент със сентенцията: „Благодаря на украинците за освобождението на Аушвиц“ и пита: „Дали Първи украински фронт се е състоял само от украинци?“  Речта на Румен Радев е оценена по следния начин:      Направена е забележка, че „видимо на господин Румен Радев никой не му е съобщил за полския легион, воювал на страната на Османската империя“.  Статията във „Военное обозрение“ завършва по следния начин:   ", "date": "2018.03.13", "title": "Боян Чуков: Десет дни след визитата на патриарх Кирил "}
{"url": "http://epicenter.bg/article/ChEZ/149308/11/0", "text": "– Не съм участвал в преговорите с „Инерком”, но от участниците знам, че ЧЕЗ и „Инерком” работят с адвокатите си, за да се подготвят позиции за възможните варианти за участие на българската държава в сделката. Проблемът, разбира се, е арбитражното дело. ЧЕЗ очаква решение по това дело, защото според мениджърите на ЧЕЗ действията на българското правителство са навредили на компанията в България и те се надяват да възстановят част от загубите. – Силно се опасявам, че това ще е изключително трудно, защото ако българската държава купи активите на ЧЕЗ в България, ще бъде почти невъзможно арбитражът да продължи, а там става въпрос за много пари. Според мен мениджмънтът на ЧЕЗ не е заинтригуван да позволи участие на българската държава, преди да има решение по арбитражното дело. – Това, което знам, е, че се опитват да намерят възможност. Затова сега подготвят варианти заедно с адвокатите, като българската компания прави същото. И след няколко седмици ще се срещнат, за да обсъдят възможностите българската държава да участва в сделката. Но моето лично виждане е, че е много трудно това да се случи, ако няма решение по арбитража или поне ако няма конкретни стъпки, по които ще продължи. – Може би съм го казал. Идеята е, че поне мениджмънтът на ЧЕЗ смята, че в последните години има силно напрежение, най-вече свързано с министър-председателя Борисов, а това означава и с българската държава, и това е една от причините ЧЕЗ да продава активите си в България. – Да, защото министър-председателят е представител на държавата. – Това е големият проблем, защото, както знаете, има информация, че от ЧЕЗ към българското правителство е изтекъл документ с информация за банките и финансовите институции, които са обещали да подкрепят финансово „Инерком” за сделката. След това, според моята информация, е имало натиск върху тези банки да не подкрепят „Инерком” и в този случаи компанията няма да успее да плати и всичко дотук вероятно ще отиде напразно. - Доколко знам има и други компании, които имат интерес и най-вероятно ЧЕЗ ще разговаря с тях. – Трудно е да се прогнозира, но смятам,че индийската компания може да плати със собствени средства. Не съм сигурен дали биха могли да платят цялата сума, но те са доста по-силни финансово от „Инерком”. – Към момента чешкото правителство не е гласувано от парламента. Така че не знам какъв ще е резултатът, когато имаме редовен кабинет. Ако   Бабиш е министър-председател, не изключвам възможността надзорът на ЧЕЗ да бъде сменен, а оттам и мениджмънтът на ЧЕЗ. Но това е трудно за прогнозиране. Яснота ще има, след като бъде гласуван редовен кабинет от чешкия парламент.", "date": "2018.03.13", "title": "Вацлав Пачес, шеф в ЧЕЗ: Има натиск от България банки да не подкрепят „Инерком”"}
{"url": "http://epicenter.bg/article/Valeriya-Veleva--Kapanat--v-koyto-Borisov-ne-vleze-/149319/11/0", "text": " който тепърва ще се оценява, коментира и проектира в сложните отношения на Балканите. Българският министър-председател отдаде почит и поднесе венец пред мемориала в памет на депортираните евреи от земите на днешна Република Македония.  както у нас, така и в съседната братска вече страна. Какво ще каже премиерът, който е първият български държавник, приел да участва във възпоменателната церемония в двора на тютюневата фабрика, откъдето през март 1943 година 7144 евреи от присъединените тогава към България земи тръгват към своята ужасяваща гибел. Ще се извини ли, ще се поклони ли, ще приклекне ли – всяка дума, всеки негов жест бе от значение и се следеше под лупа.  от европейски институции и по специално от германска страна България да признае вина за депортираните евреи от Вардарска Македония и Беломорска Тракия.    Историци, свързани със службите за сигурност, не случайно подхвърлиха репликата, че биха искали да видят Борисов като Вили Бранд, който през 70-те години падна на колене пред паметника на жертвите във Варшавското гето. А след възпоменателната церемония не скриха разочарованието си, че „Борисов не е „стигнал докрай“и  не е станал \"балканския Вили Бранд\".    зададе на българския премиер идиотския въпрос:  , на който Борисов рязко и категорично отговори:     се появи информацията, че Борисов ще се извини, което би предизвикало нечуван скандал у нас, а пък партията на Валери Симеонов излезе с гневна декларация в стил:     по време на освещаването на Паметника на спасението на българските евреи, в която той директно обвини българския народ за смъртта на евреите от Тракия и Македония.       - евреите от Македония не са били български граждани, а поданици на Югославия и Гърция - страни, окупирани от Третия райх. Българската администрация - военна и гражданска във Вардарска Македония и Егейска Тракия по време на Втората световна война е била под диктата на германското командване.    В същото време в пределите на Царство България, признати от международния закон, нито един евреин, български поданик, не е бил изпратен в лагерите на смъртта.  На тази плоскост изниква значението на личната отговорност на всеки човек в онези драматични събития, което Борисов недвусмислено подчерта.  , защото тези събития са свързани.   по повод антибългарския филм „Трето полувреме“ и провокиран от македонски въпрос „Няма ли някой най-после да се извини и да се тръгне на чисто“, Борисов изригна: „   : „ “.    че отговорност за решението за депортацията е на Хайнрих Химлер, вторият най-влиятелен човек в Третия райх, и на германският посланик в София Адолф Бекерле, с което искаше да подчертае,      Отговорът има три аспекта – морален, материален, политически.  на подсъдимата скамейка и го завързва за стълба на позора. Признаването на вина за депортирането на евреите от Македония, означава България да признае, че нейното присъствие там през 1941-43 година е окупация и тази окупация е фашистка - теза, която се споделя от македонските историци, свързани с предишната власт. И която фактически няма почва.   Именно затова той спасява „своите“ евреи, което е и първата проява на гражданско общество преди 75 години, и то в условията на война. Когато в Македония направиха паметник на Холокоста, напълниха залите му с фалшификати, за да докажат на света какъв престъпник е била „фашитска България“. Във филма „Трето полувреме“ потресаващи са кадрите от депортирането на евреите от Македония, на които пише БДЖ и това бе шок тогава за България. После стана ясно, че филмът е бил част от „пропагандата“, за която Борисов подчерта пред скопския журналист. Първата работа на Зоран Заев, след като стана премиер на Македония, бе да изчисти именно надписите на онези паметници, където се визираха „българските фашисти“.   – той поставя въпроса за компенсациите. Ако се признае вина за депортацията на евреите от Македония, то това би означавало България да заплати компенсации на тези евреи, което би и струвало милиарди. Има адвокатски кантори в чужбина, които се издържат с подобни дела. След Македония претенции за компенсации ще предяват и Сърбия, и Гърция. Кой български държавник би направил това? Още повече, че има декларация на Народното събрание от март 2013, която ясно посочва: „     Така стигаме до  . Темата за вина със стара дата е опасна както за двустранните българо-македонски отношения, които в момента са в положителен възход, така и за имиджа и ролята на България в региона и в Европа. , с която споделяме обща история. Жестът на премиера да се поклони пред паметника на загиналите евреи беше оценен от Зоран Заев като „цивилизационен акт“, а скопски медии нарекоха Борисов „велик държавник\".  Самото присъствие на Борисов там бе символ на съпричастност към болката. И още един повод да се подчертае пред Европа историческата роля на България за спасяването на евреите - нещо, което премиерът не пропусна да подчертае. Дали това ще се случи - предстои да видим. Отношенията между София и Скопие днес се базират на приятелските връзки между Борисов и Заев. Но има да се разбиват още стериотипи. И още капани, от които трябва да бягаме.", "date": "2018.03.13", "title": "Валерия Велева: Капанът, в който Борисов не влезе "}
{"url": "http://epicenter.bg/article/Bezrabotitsata-u-nas-na-nay-nisko-nivo-ot-2008-g--i-prodalzhava-da-pada/149285/4/0", "text": "Безработицата в България ще продължи да намалява, достигайки 179 000 души през 2019 година. Това е една от прогнозите за страната ни в доклад на Международната организация на труда, огласена при вчерашното откриване на пролетната сесия на управляващия й орган. Новината съобщи КНСБ на сайта си. По данни на МОТ към края на 2019 година безработните у нас са били 203,9 хиляди. За сравнение през 2013 година те са били близо 440 000. Ако прогнозата на МОТ се сбъдне, това ще бъде най-ниското ниво на хора без работа в съвременната икономическа история, по-ниско и от 2008 година, преди началото на глобалната финансова криза. На заседанието на управителния орган на МОТ, КНСБ е представена от президента Пламен Димитров, който е член на управителното тяло на международната организация. Управителното тяло или Административният Съвет (Governing Body) е най-важният орган на МОТ. Десет от 28–те държави имат постоянни представители поради „голямата си индустриална значимост“. Това са Бразилия, Китай, Франция, Германия, Индия, Италия, Япония, Русия, Великобритания и САЩ, а останалите 18 се избират от Конференцията на всеки три години на географски принцип. Представителите на работодателите и на работниците се избират персонално. Лидерът на КНСБ е най-високопоставеният българин в Международната организация на труда. До 2014 година, когато бе избран в управителното тяло за първи път, българските синдикати никога не са присъствали в този орган. Пламен Димитров е избран в групата на работниците, а номинацията му идва от Международната конфедерация на профсъюзите. Една от най-важните теми на срещата на МОТ е неравенството между мъжете и жените. Според данните на организацията в световен план разликата в доходите между двата пола е 26 на сто. В Европа тази разлика е около 16 на сто, а в България – 14%, сочат данни на КНСБ. Лидерът на КНСБ е сред докладчиците на срещата в Женева. Очаква се по-късно днес той да представи предложенията на групата на работниците за доброволните механизми, по които МОТ ще следи мерките на всяка държава за насърчаване на заетостта и преодоляването на безработицата. Според групата, която представлява Димитров, трябва да бъде организиран международен форум или дискусия, на която всички страни, които ще наблюдават по тази тема, могат да обменят мнения или добри практики. Друга тема, която ще разглежда управителният орган на МОТ, ще бъде последиците от глобализацията и реформите на ООН. Международната организация на труда, със седалище в Женева, е основана на 11 април 1919 по предложение на френските индустриалци Роберт Оуен и Франсоа Легран от 19 век. Основната мисия е социалната справедливост и защитата на правата на трудещите се. Почти всички (185 от 193) членове на ООН са част от МОТ. България е член на организацията от 1920 г. По решение на Нобеловия комитет на МОТ е присъдена за мир за 1969. МОТ е една от най-старите и най-представителни международни организации. Създадена при Лигата на нациите, тя функционира и до днес, а от 1946 става първото специализирано учреждение на ООН. МОТ приема правно обвързващи конвенции както и препоръки за страните членки, засягащи различни области на трудовото право. Те установяват минималните стандарти на основните трудови права, както и други стандарти, регулиращи условията на заетост, труд и социално осигуряване.", "date": "2018.03.13", "title": "Безработицата у нас на най-ниско ниво от 2008 г. и продължава да пада"}
{"url": "http://epicenter.bg/article/Dve-detsa-ot-Balgariya-shte-poluchat-stipendiya--za-da-se-podgotvyat-za-kosmonavti/149300/4/4", "text": "Детето ви иска да стане космонавт? Тази толкова популярна и на пръв поглед леко налудничава мечта, която почти всеки човек има като дете, може да стане реалност за едно момче и едно момиче от България.   След като в края на януари международната фондация Elevate обяви, че ще осигури пълна стипендия на едно българче за обучение в космическия център Space Camp в турския град Измир, днес се разбра, че ще бъдат осигурени и две стипендии за Space Academy в София.   Те ще бъдат дадени по време на публичната лекция \"Следваща цел: Марс\" на основателя на програмата Mars One Бас Лансдорп, която ще се проведе в столицата на 23 март. Целта на холандския учен е до 2032 г. да засели човешка колония на Марс, а лекцията му е на тема разучаването на нови светове.     \"Едно момче и едно момиче ще бъдат възнаградени за креативност и талант, както и за изявен интерес към Космоса и Марс\", съобщават от фондация Elevate, като уточняват, че информация за стипендиите може да бъде открита на   Организаторите на лекцията \"Следваща цел: Марс\" уточняват, че специален гост ще бъде посланикът на Холандия в България Берендина Мария тен Тъшър.", "date": "2018.03.13", "title": "Две деца от България ще получат стипендия, за да се подготвят за космонавти"}
{"url": "http://epicenter.bg/article/Ivan-Ivanov--Promenite-na-patriotite-v-zakona-za-energetikata-ne-sa-dostatachni-/149302/4/0", "text": "За да бъдат работещи промените в Закона за енергетиката, подготвени от Обединените патриоти, които предлагат разширяване на правомощията на КЕВР, е необходимо те да бъдат придружени с изчерпателно изброяване на критериите, по които се произнася комисията. Това коментира пред журналисти председателят на Комисията за енергийно и водно регулиране /КЕВР/ Иван Иванов, предаде БТА.  По думите му с един-единствен текст тази промяна не може да бъде работеща. \"В случая комисията може да стигне до вземането на едно субективно решение, което категорично не го желая\", каза Иванов.  Председателят на КЕВР добави, че в промените в Закона за енергетиката трябва да се разпишат и задълженията на всички други органи, които могат да се произнесат и предоставят информация в периода преди подписването на сделката с ЧЕЗ. Той изтъкна, че КЕВР не разполага с разследващи функции. Затова, по думите на Иванов, само със съдействието на други органи този текст може да стане работещ. \"В този си вид той е неизчерпателен и недостатъчен\", допълни Иванов.  Иванов не пожела да коментира изказването на президента Румен Радев, че ще свика Консултативния съвет за национална сигурност заради сделката ЧЕЗ. Той информира, че КЕВР са отговорили на определени въпроси, отправени от администрацията на президента, но Иванов не пожела да даде повече информация по тази тема. Според него самият Консултативен съвет ще реши дали сделката за ЧЕЗ застрашава националната сигурност.  ", "date": "2018.03.13", "title": "Иван Иванов: Промените на патриотите в закона за енергетиката не са достатъчни "}
{"url": "http://epicenter.bg/article/Potresavashto--Otkriha-razlozhen-trup-na-Solnitsite-v-Burgas-/149312/3/0", "text": "На зловеща находка са попаднали случайни минувачи преди минути в района на Укритието за птици, разположено на Бургаските солници, научи Флагман.бг. Хората са видели труп, който плувал в бившата буферна зона на Атанасовското езеро.  На мястото вече има полиция и Гражданска защита. Районът е отцепен.  Според източници на Флагман.бг трупът буквално е оглозган и към този момент не може да се определи самоличността му или дали се касае за убийство или нещастен случай.  Солниците придобиха статут на страховита местност през годините на прехода. В ъндърграунда още се носят легенди, че навремето това е било любимото място на наказателните бригади на подземните босове за саморазправа с непослушните дилъри.  Трупът е на мъж, на около 45-50 години. Трупът е бил с дрехи, но е престоял доста време във водата.  Мъртвото тяло е в напреднал стадии на разлагане. От водата буквално стърчал черепът на починалия. Именно това привлякло вниманието на хората, натъкнали се на зловещата находка.  Заради лошото състояние, в което се намира тялото, причината за смъртта ще бъде определена след аутопсия. При огледа разследващите трудно можели да определят дали има следи от насилие. Трупът е откаран в катедра „Съдебна медицина” към УМБАЛ-Бургас.  На мястото все още има полиция и служители на \"Гражданска защита\".  \"Към момента е извършен първоначален оглед от следствено-оперативната полицейска група, като видими следи от насилие не са констатирани. Предстои аутопсия на трупа, която да даде повече данни относно самоличността и възрастта на мъжа, както и да изясни причините и приблизителното време за настъпване на смъртта. Работата по случая продължава\", съобщиха от пресцентъра на МВР.  ", "date": "2018.03.13", "title": "Потресаващо! Откриха разложен труп на Солниците в Бургас "}
{"url": "http://epicenter.bg/article/Tsatsarov-podpisa-memorandum-za-satrudnichestvo-sas-slovenskiya-si-kolega-Drago-Shketa-/149316/3/0", "text": "Меморандум за сътрудничество между прокуратурите на Република България и Република Словения беше подписан днес, 13 март 2018 г., в Любляна от ръководителите на институциите в двете държави г-н Сотир Цацаров и Драго Шкета. Това съобщиха от пресцентъра на Прокуратурата на Република България.  Основен акцент в разговорите бяха противодействието на тероризма и борбата с корупцията.  Поради сходните законодателни рамки, бяха обсъдени компетентностите и начините на взаимодействие между специализираните прокуратури в двете държави.   Противодействието на корупцията в лечебните заведения и начините на разследване на служители, изпълняващи полицейски функции, бяха също сред дискутираните теми между прокурорите от двете държави.  Сотир Цацаров е на двудневно официално посещение в Република Словения. Той е придружаван от заместника си Ася Петрова и от завеждащия отдел „Международен“ във ВКП Цветомир Йосифов.  ", "date": "2018.03.13", "title": "Цацаров подписа меморандум за сътрудничество със словенския си колега Драго Шкета "}
{"url": "http://epicenter.bg/article/Novite-patni-kameri-na-KAT---prenosimi--pretsizni-i-neulovimi-za-antiradari--Video-/149328/3/0", "text": "В борбата с нарушителите пътя МВР изправя 28 нови и по-модерни преносими устройства, предава бТВ.  Сглобяване, настройки и влизане в работен режим – това отнема 15 минути на полицаите, които ще работят с камерите. След това камерата е готова за 5 часа работа. Може да стои отстрани на пътя или да бъде монтирана отгоре – например по т.нар. пасарелки.  Новите камери вече няма може да се засичат от т.нар. „антирадари”, тъй като работят с лазер.  Освен това и ще са много по-прецизни. Досега около 1/5 от засечените нарушения не са могли да бъдат санкционирани, защото на снимките има други коли.  Новите камери обаче ще могат прецизно да установяват скоростта на всеки от автомобилите на снимката. А броят на заснетите нарушение е внушителен – само миналата година те са над 490 000.  И още – камерите работят при всякакви метеорологични условия, а нарушенията отиват направо в КАТ, щом устройството бъде изключено.  157 души са загубили живота си като пешеходци у нас през 2017 г. Броят на жертвите бележи ръст спрямо предишната година, когато е бил 118.  ", "date": "2018.03.13", "title": "Новите пътни камери на КАТ – преносими, прецизни и неуловими за антирадари (Видео)"}
{"url": "http://epicenter.bg/article/Zhurnalisti-se-barikadiha-v-Bit--iskat-si-zaplatite-ot-noviya-sobstvenik/149314/2/0", "text": "Над 100 журналисти, оператори и служители се барикадираха в сградата на БИТ в знак на протест, след като не си получават заплатите вече 2 месеца от сделката за продажбата на телевизията.   Намеренията им са да не мръднат, докато не наложат волята си над новия собственик. С идването му предаванията на медията, без новините, бяха спрени. Тези дни беше закрито и нейното първо студио, откъдето стартира, преди да дойде в България - центърът в Чикаго. Оттам беше уволнена легендата на БНТ и Си Ен Ен Ралица Василева. Напусна и директорът Сашо Диков, който смени в екипа на Слави изгонения по-рано от Нова Васко Иванов. По ирония на съдбата, за част от колегите, това е дежа вю, тъй като същата история вече им се случи в ТВ7, където работеха по-рано.   \"Длъжни сме да се преборим за достойнството си, защото започваме да легитимираме една отвратителна норма. Според думите на адвокат Хаджигенов няма на какво да се надяваме. Той е готов да ни защити, но каза, че сегашният собственик Мирослав Янев е един фиктивен човек\", обяви продуцентът на предаването \"О! Здравей\" Соня Момчилова пред Пик.   \"Не се знае защо не се изплащат заплати и как е сключена сделката, след като не са изплатени всички задължения на телевизията\", коментира тя.   \"Не сме получили обяснение защо така рязко беше спряна програмата. Казаха ни само, че това е заради новата програмна схема, която се подготвя\", допълват служителите на телевизията.   \"Имам син, един млад мъж, не искам да оставя с впечатлението, че майка му е една мишка или една мазилка в стената. Тук не работят роби. За първи път срещам подобно отношение от отсрещната страна\", коментира емоционално журналистката Кармелита Тонева. \"100 души са смачкани, без достойнство и без заплати\", добави тя.", "date": "2018.03.13", "title": "Журналисти се барикадиха в Bit, искат си заплатите от новия собственик"}
{"url": "http://epicenter.bg/article/Delyan-Dobrev--Sdelkata-za-ChEZ-ne-zastrashava-natsionalnata-sigurnost/149317/2/0", "text": "Сделката за ЧЕЗ не застрашава националната сигурност, счита Делян Добрев, председател на парламентарната енергийна комисия. Според него преди една седмица всички служби са били изслушани в Комисията по енергетика, където са заявили, че нямат притеснения по сделката, предаде БТА. По думите на Добрев трябва да се прави разлика между БНБ, КФН и КЕВР. Той обясни, че БНБ и Комисията за финансов надзор одобряват купувачите, защото хората имат спестявания в банките или индивидуални партиди в пенсионните фондове - т.е. там има средства, които държавата трябва да защити. Затова, по думите му, в тези два закона, при тези две институции, има текст, който разрешава сключването или несключването на определена сделка, за да се защитят именно тези спестявания. \"Случаят с КЕВР и ЕРП-ата не е такъв. Ние нямаме спестовни сметки в ЕРП-ата, ние нямаме наши пари, които ЕРП-ата държат. ЕРП-то просто предоставя услуга на населението и тази услуга е силно регулирана от страна на регулатора по отношение на качеството и цената на услугата\", допълни Делян Добрев.   Той изтъкна, че в закона изрично са разписани текстове, които при нарушаване на снабдяването или лицензията, КЕВР има право да отнеме контрола от страна на собственика, активите и да назначи особен управител. \"Това сигурно е единственият закон, в който можеш да влезеш в една частна фирма, да махнеш изпълнителния директор и да назначиш такъв от КЕВР, за да гарантираш, че услугата се изпълнява качествено\", добави Добрев.   Председателят на Комисията по енергетика в парламента е убеден, че цената на тока не може да се увеличи двойно, ако дойде нов собственик, защото тя се определя от регулатора. Според него енергийният бизнес у нас е силно регулиран.", "date": "2018.03.13", "title": "Делян Добрев: Сделката за ЧЕЗ не застрашава националната сигурност"}
{"url": "http://epicenter.bg/article/visilka-komentari/149303/2/48", "text": "      “ ”, казва той.   В коментари под публикацията на Витков потребители го съветват да не се прави на \"интересен\" и вместо да атакува Каракачанов, да предизвика Венци Мицов.   Ето и част от най-интересните коментари във \"Фейсбук\":   На Сократ приписват думите: \"Много ненужни хора има в Атина, но най-ненужните са гимнастиците...\". Нищо не казвам! Сократ го е казал. И не, няма да шерна клипа, в който Светльо Витков предизвиква Краси Каракачанов да направи коремно възлизане :-)   : Понеже правомощията на президента са ограничени, той направи коремно възлизане на лост, твърде трудно упражнение на тия години и с костюм, само за да покаже, че няма по-големи тюфлеци в правителството от Бойко и неговата Каракачанка.    КАК ВИСИЛКАТА НА РАДЕВ УБИ ЛЕГЕНДАТА ЗА МЪЖАГАТА БОРИСОВ Днес е черен ден за българските фризьорки, маникюристки, провинциални прогимназиални учителки и други. Всички тях ги обединява едно – налудничавото прехласване по техния идол богатир. С едно завъртане около висилката на бригада „Специални сили“ в Пловдив бе сложен край на енигмата за родния ни мачо. Ех, Радев, Радев, що ли ти трябваше да се набираш на висилка. Пред камерите...    Докато президентът спортува, се чудя: а не може ли Ивет Лалова да ни стане президентка?   : Който го може, го може!!! Алоо, военният министър, а, нещо??? Що не пробваш? Не, по-добре премиера! Той е човек-спортист!!!   Ако ПРЕ-зидентА е НА-правил КО-ремно въз-ЛИЗАНЕ, то прИмиерА ще НА-прави КО-ремно въз-НАСЯНЕ!!  ", "date": "2018.03.13", "title": "„Фейсбук“ за превъртането на Радев: Борисов, Кралев и Каракачанов – бегом към лоста! (видео)"}
{"url": "http://epicenter.bg/article/Dimitar-Delchev--Ako-Reformatorskiyat-blok-ne-ni-podkrepi--shte-gi-napusnem/149320/2/0", "text": "На последния политически съвет на блока изразих недоволството от провелата среща между Петър Москов и вицепремиера Валери Симеонов, на която среща е бил предаден закопроект, облужващ интересите на управляващите. Това заяви лидерът на ДГБ Димитър Делчев в предаването \"Лице в лице\" по БТВ. В събота от ДБГ обявиха, че замразяват членството си в Реформаторския блок. Не искам да влизам в ролята на този, който ще даде опиат на блока и ще го занесе в краката на управляващите, продължи Димитър Делчев. И подчерта, че \"това корумпирано управление води държавата към разруха\". Делчев заяви, че движението настоява правителството на Бойко Борисов незабавно да подаде оставка. Според тях необходимо е да се създаде платформа за реформи във всички важни сектори на управлението.   Ако Реформаторският блок не ни подкрепи в това, ние ще напуснем Реформатоския блок, това ще е логична последица от нежеланието на колегите, уточни Димитър Делчев. По думите на Делчев дясното има нужда от обединение, но без ясно позициониране този съюз няма как да се случи.   Той заяви, че ЧЕЗ е огромен скандал, мегадалавера. Тука не става дума дали обичаме ГЕРБ или не, а дали обичаме модела на управление, каза в заключение Димитър Делчев.", "date": "2018.03.13", "title": "Димитър Делчев: Ако Реформаторският блок не ни подкрепи, ще ги напуснем"}
{"url": "http://epicenter.bg/article/Gen--Kiril-Radev--I-v-momenta-ima-tseli-sela--koito-se-ohranyavat-ot-chastni-firmi/149321/2/0", "text": "Охранителната дейност по отношение на сигнално-охранителна техника изцяло се осъществява от частни охранителни фирми. И в момента има цели села и населени места, които се охраняват от частни охранителни фирми. Това каза в предаването „Лице в лице” по БТВ бившият шеф на ЦСБОП ген. Кирил Радев, който е и собственик на такава фирма. Той коментира това във връзка с промените в закона, които предвиждаха частни охранителни фирми да могат да пазят селата и малките градчета. Точно тези промени бяха атакувани пред Конституционния съд (КС) и от президента Румен Радев, и от главния прокурор Сотир Цацаров. Според ген. Радев от юридическа гледна точка има основание за подобно искане до КС, защото се атакуват онези норми в закона, които са свързани с една дейност, която е изключително държавническа дейност, т.е. става дума за делегиране на функции от държавата към частни субекти, което вероятно от правна гледна точка е някакво нарушение. И в момента има такъв прецедент – законът за частните съдебни изпълнители също делегира права на частни субекти, които изпълняват държавнически функции. Същото нещо се отнася и за нотариата, допълни Кирил Радев. \"И в момента има делегирани права на фирми, има сключени договори между охранителни фирми и кметове на различни населени места и охранителни фирми осъществяват такава дейност. Действащият закон в момента не я забранява\", поясни Радев. „Трябва много добре да се изследва практиката в момента, а това е наложена практика поради факта, че има празноти, а те са свързани с невъзможност на МВР да изпълнява такава функция, а хората го искат по някакъв начин. Не е възможно да има полицаи във всяко село. Това не може да се случи, защото в някои населени места са виждали полицаи само по телевизията. Никой досега не е поставил въпроса, не искам по никакъв начин да опонирам на главния прокурор, до нарушаване на държавност по някакъв начин или до частна армия на кметове и на представители на властта, които биха могли да се възползват което не значи, че няма изключения. Защото ако шефът на дадена охранителна фирма е много близък до кмета, в една обществена поръчка с пряко договаряне естествено, че ще спечели той по някакъв начин”, каза още бившият шеф на ЦСБОП.", "date": "2018.03.13", "title": "Ген. Кирил Радев: И в момента има цели села, които се охраняват от частни фирми"}
{"url": "http://epicenter.bg/article/Vladimir-Karolev--Tsenata-na-toka-se-opredelya-i-regulira-ot-KEVR--a-ne-ot-Ginka--Vladko-ili-Gencho/149322/2/0", "text": "Не знам дали сделката за ЧЕЗ е корупционна, но има няколко факта около тази сделка, които се твърдят, но са непълно неверни. Единият е, че ако Гинка Върбакова купи активите на ЧЕЗ, токът ще поскъпне. Това няма как да стане, ако ще Доналд Тръмп да купи ЧЕЗ. Цената на тока се определя и регулира от КЕВР, а не от Гинка, Владко или Генчо.   Това каза в предаването \"Лице в лице\" по БТВ финансистът Владимир Каролев. \"Не се притеснявам кой ще е следващият собственик на активите на ЧЕЗ, а защо те напускат българския пазар. Съгласен съм, че Гинка Върбакова няма финансовите ресурси да закупи ЧЕЗ. Още от 2016 година се знае, че ЧЕЗ искат да напуснат българския пазар. Те се оплакват, че от 2014 година тече някаква проверка за отнемане на лиценза им и тази проверка още не е приключила. Четири години българската държава, по-скоро регулатора, не може да се произнесе дали да бъде отнет лиценза на ЧЕЗ. Моето професионално мнение е, че сделката между \"Инерком\" и ЧЕЗ няма да бъде приключена. Според мен държавата не трябва да се намесва. Това го казаха финансовият министър Владислав Горанов и Делян Добрев\", обяви Каролев.", "date": "2018.03.13", "title": "Владимир Каролев: Цената на тока се определя и регулира от КЕВР, а не от Гинка, Владко или Генчо"}
{"url": "http://epicenter.bg/article/BSP-i-GERB-v-yaka-konkurentsiya-na-kalen-teren-v-Bregovo/149323/2/0", "text": "БСП и ГЕРБ попаднаха в пряка конкуренция на наводнен и кален терен за сърцата на жителите в Брегово, притеснени река Тимок да не ги залее.   На място се засякоха соцлидерът Корнелия Нинова, начело на цялото соцръководство, с екоминистър Нено Димов и видинския депутат от ГЕРБ Владимир Тошев, който даже развеждаше соцлидерката и й разясняваше, като отричаше обвиненията, разказва Канал 3.   Снимки и видеа във Фейсбук доказаха, че политиците от двете най-големи политически сили се следват по петите. Гумените ботуши на краката бяха неизменен атрибут, а постовете се дебнеха взаимно от пиарите. От ГЕРБ иронизираха социалистите, като са отишли там, каква са я свършили, а от БСП отвръщаха, че са успели, щом управляващите са се изсипали в Брегово заради Нинова.   Ситуацията в Брегово е преекспонирана, заяви министърът на околната среда и водите Нено Димов. Димов обвини кмета на обявилото бедствие Брегово, домакин на Нинова и ИБ на БСП, че много рано започва предизборната кампания. Според министъра няма опасност реката да излезе от коритото си и се очаква в следващите няколко дни обстановката да се нормализира. Тошев пък призова темата да не се политизира.   Според соцлидера Корнелия Нинова държавата е абдикирала напълно от Северозапада. Тя се похвали в социалната мрежа, че социалистите са занесли минерална вода на местните хора, за да знаят, че не са забравени.   Заместникът й Кирил Добрев пък обвини ГЕРБ за хала на язовирите и Напоителни системи, които 10 години се разграбвали. \"Само от този бюджет ГЕРБ орязаха 10 млн. лв. за спешни ремонти, затова сега държавата трябва да отпусне допълнителни средства. Имаше един \"специалист\", шеф на дружеството, който за малко да влезе в затвора и това щеше да стане, ако ГЕРБ не се бяха върнали на власт. Той разпродаде Напоителни системи и днес виждаме, че съоръженията не издържат и се дават двойно повече пари, за да се закърпват дупки\", изригна Добрев в социалната мрежа.", "date": "2018.03.13", "title": "БСП и ГЕРБ в яка конкуренция на кален терен в Брегово"}
{"url": "http://epicenter.bg/article/Plamen-Georgiev--Za-2-godini-KONPI-otne-imushtestvo-za-47-miliona-leva-/149324/2/0", "text": "В студиото на предаването \"Още от деня\" по БНТ новият председател на Комисията за противодействие на корупцията и за отнемане на незаконно придобито имущество /КПКОНПИ/ Пламен Георгиев съобщи, че през последните две години Комисията за отнемане на незаконно придобито имущество е отнела имущество на стойност 47 милиона лева и това е имущество с реално влезли в сила присъди. В момента комисията е внесла 703 дела на обща стойност като исковете за отнемане са 2 милиарда 767 милиона лева.  Пламен Георгиев, председател на КПКОНПИ: В историята на комисията през предишните години е отнела 109 милиона лева, като реално отнемането е пред последните 5-6 години, защото през първите години комисията се е структурирала, внасяла е искове. За КТБ искът е 2 милиарда лв., като повече от милиард и половина реално е обезпечен, но не само той. Имаме  големи искове и срещу други лица, т.нар. олигарси.  Добавената стойност от създаването на този нов орган е, че вече всички антикорупционни органи се обединяват в едно и информацията от различните звена започва да тече пряко и непосредствено, обясни Георгиев. Основен проблем обаче, по думите му, не само в България, но и в Европа е, че отделните служби не си говорят помежду си. Сега вече информацията е буквално на няколко метра разстояние един от друг - от единия директор на едната служба до другия.  Сега се създаде един антикорупционен орган и една цялостна политика - когато се започне да се проверява един случай, той се проверява най-малко за 3 неща - дали има извършено престъпление, подаваме към прокуратурата вече сигнала дали сме събрали за извършено престъпление и оттам нататък те вече поемат случая, обясни Пламен Георгиев.  ", "date": "2018.03.13", "title": "Пламен Георгиев: За 2 години КОНПИ отне имущество за 47 милиона лева "}
{"url": "http://epicenter.bg/article/Zhurnalistite-v-BNT-zashtitiha-Goran-Blagoev-ot-napadkite-na-Volen-Siderov-/149325/2/0", "text": "\"На 12 март в предаването \"Още от деня\" председателят на ПГ на \"Обединените патриоти\" Волен Сидеров с обидни квалификации нападна нашия колега Горан Благоев.\" Това се заявява в декларация на журналистическите дружества на БНТ, прочетена днес в ефира на предаването от водещия и програмен директор на БНТ 1 Емил Кошлуков.   Вчера Сидеров заяви за Горан Благоев, че \"това е един манипулатор, това е един човек, който отдавна манипулира българското общество през БНТ. Според мен, този човек е агент на соросоидните общества\", каза Сидеров за водещия на предаването \"Вяра и общество\". \"Повод за атаката към Благоев бе неговото аргументирано мнение по повод изявленията на руския патриарх Кирил. Поведението на Сидеров е неприемлива, агресивна провокация към свободата на словото и правото на журналистическо мнение. Недопустимо е политик да се опитва да кадрува в Националната обществена телевизия\", пише още в декларацията.  \"Програмното и продуцентско ръководство на БНТ1 стои зад предаването \"Вяра и общество\" и екипа, който го създава\", пишат председателите на дружествата на СБЖ в БНТ  С декларация в защита на Горан Благоев се обяви и продуцентският съвет на новините на БНТ.   ", "date": "2018.03.13", "title": "БНТ защити Горан Благоев от Сидеров: Недопустимо е политик да кадрува в обществената телевизия!"}
{"url": "http://epicenter.bg/article/Vanshno--Granitsite-sa-priznati-s-dogovori-i-ne-podlezhat-na-samnenie--Turtsiya-ne-e-izklyuchenie-/149326/2/0", "text": "Министерство на външните работи разпространи позиция по повод коментара на президента на Република Турция Реджеп Тайип Ердоган, споменаващ Кърджали.  По повод коментара на президента на Република Турция Реджеп Тайип Ердоган, споменаващ Кърджали, Министерството на външните работи на Република България отбелязва:  - всяка държава с богата и дълга история би могла да твърди, че нейните духовни и културни граници излизат извън физическите.  - ако политическата реторика в отделните държави избере по някаква причина да се връща към миналото, то почти винаги може да очертае граници, които се отличават от сегашните.  - в действителност, днешните държавни граници са утвърдени с международни договори, признати от всички държави и не подлежат на съмнение, нито на преразглеждане.  България и Република Турция, които се радват на отлични двустранни отношения, не правят изключение от тези договори.  ", "date": "2018.03.13", "title": "Външно: Границите са признати с договори и не подлежат на съмнение, Турция не е изключение!"}
