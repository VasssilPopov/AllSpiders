{"url": "http://epicenter.bg/article/Prof--Al--Marinov--Iskaneto-na-GERB-za-1-lev-subsidiya-ne-e-s-tsel-da-zadushi-finansovo-konkurentite-im/186273/2/48", "text": "Предложението на ГЕРБ за 1 лв. субсидия за получен глас няма за цел да задуши финансово конкурентите им. Това каза в обзорното предаване „Това е България“ на Радио „Фокус“ политологът проф. Александър Маринов.  Според него управляващата партия и самият Бойко Борисов играят тази политическа игра с надеждата, че предложението им няма да мине, но ще остане в очите на хората като борец за доброто на народа. По думите му ДПС е вкарало ГЕРБ в капан, калкулирайки поредното усложнение между управляващата партия и коалиционните им партньори.  „Откриването на всякакви възможности за финансиране не е от полза само и главно на управляващите. Има много хора и фактори, които изобщо не симпатизират на ГЕРБ и които биха се ангажирали, независимо от рисковете, да финансират противниците на ГЕРБ. Не твърдя, че те разсъждават така дълбоко, но е погрешно да се смята, че понеже ГЕРБ са събрали някакви пари и са на власт, това работи само в тяхна полза“, коментира политологът.  Проф. Александър Маринов каза още, че темата за партиите и тяхното състояние е тема за демокрацията на обществото. Ако партиите са дискредитирани, няма как да очакваме либерална многопартийна демокрация, добави той.  Според него това може и да е ход на Борисов в търсене на нов играч, като спомена Слави Трифонов за възможен вариант. Борисов осъзнава, че оскърбеният и низвергнат Цветан Цветанов може да е много опасен противник. Според политолога Цветанов се е подсигурил кадрово и информационно и има желание за реванш.  Наближават избори, които ще разбунят духовете, каза още той и предположи, че това ще е един от начините за реванш на Цветанов.  ", "date": "2019.06.21", "title": "Проф. Ал.Маринов: Борисов осъзнава, че оскърбеният и низвергнат Цветанов може да е опасeн противник"}
{"url": "http://epicenter.bg/article/Prof--Rumen-Gechev--Dneshniyat-den-e-fiasko-za-Boyko-Borisov-/186204/2/48", "text": ". Това каза пред журналисти народният представител от ПГ на \"БСП за България\" и член на Бюджетна комисия проф. Румен Гечев във връзка с отлагането на точката за намаляване на партийните субсидии, предаде репортер на Агенция \"Фокус\".  \" , припомни проф. Гечев. Според него въпросът е дали това е отлагане или приключване.  \"Според мен нещата отиват към приключване, а не към отлагане. Отлагането най-вероятно ще бъде безкрайно и докато върви отлагането, ще кацнат едни F-16, които ще бъдат произведени след 4-5 години и българският народ ще плати 2,2 млрд. лв.   допълни още проф. Гечев.  ", "date": "2019.06.21", "title": "Проф. Румен Гечев: Днешният ден е фиаско за Бойко Борисов "}
{"url": "http://epicenter.bg/article/Borisov-ot-Bryuksel--Koe-e-fiasko--che-dve-godini-BSP-ne-smeyat-da-kazhat-imeto-na-Slavi-Trifonov--/186215/2/0", "text": "\"  Сутринта се чух с Валери, Волен и Каракачанов, и в понеделник ще се видим да обсъдим въпроса.  Това заяви министър-председателят Бойко Борисов пред журналисти в Брюксел, където участва в европейския съвет.    Коментарът му бе във връзка с отпадането на точката на партияната субсидия от дневния ред на парламента днес, което стана по настояване на лидера на НФСБ Валери Симеонов.  Тогава щяло да бъде нагледно ясно, кога сме загубили най-много пари.  Бойко Борисов коментира и реакцията на БСП във връзка с отпадането на решението на размера на партийните субсидии. \" заяви проф. Румен Гечев, след като стана ясно, че бюджетната комисия не е внесла за второ четене доклада за падането на субсидията до 1 лев.   изригна Борисов от Брюксел. „ , категоричен бе премиерът.  Той коментира и провала на преговорите за наследника на поста на Жан Клод - Юнкер. „Всичко познах. В неделя 18:00 часа план Б. Така винаги правим, заседаваме до 3:00-4:00 часа и като не се разберем, следва план Б. Факт е, че никой от тримата водещи кандидати не получава мнозинство. Партията, победила на европейските избори, трябва да излъчи председател“, коментира още Борисов.  „Има нещо нелогично, десните кандидати, които се бориха и получиха доверието на изборите, сега само те не могат да участват в избора“, отбеляза българският премиер.  Относно офертата на изтребителите, Борисов заяви:   ", "date": "2019.06.21", "title": "Борисов от Брюксел: Кое е фиаско, че две години БСП не смеят да кажат името на Слави Трифонов? "}
{"url": "http://epicenter.bg/article/Dots--Yordanov-kam-ministar-Ananiev--Koga-shte-osigurite-dostoyno-zaplashtane-na-meditsinskite-sestri-/186228/2/0", "text": "„Какво обещавате на медицинските сестри и в какви срокове ще им осигурите едно достойно заплащане?“. Този въпрос отправи народният представител от ПГ на „БСП за България“ доц. Георги Йорданов към министъра на здравеопазването Кирил Ананиев.  Той подчерта, че сред специалистите по здравни грижи се натрупва напрежение. Депутатът припомни думите на министър Ананиев, че не разбира недоволството на медицинските сестри, след като са получили повишаване на възнаграждението.  „Медицинските сестри не контактуват с министъра, а със своя работодател - директора на болницата. Директорите казват, че в момента нямат никаква възможност да увеличават възнагражденията на медицинските сестри. Затова се генерира ново напрежение“, коментира Йорданов.  Той изрази несъгласие с думите на министъра, че няма юридическа възможност да се намеси в определяне на възнагражденията на медицинските сестри.  Социалистът подчерта, че освен в болниците, които са търговски дружества, медицински сестри има и в детски градини, в училища, в предприятия към Министерство на образованието, на които министър Ананиев има възможност да определи възнаграждението.  „В момента в България всяка медицинска сестра получава поне една минимална заплата. Нашето искане е за минимум две минимални работни заплати при 29 хил. медицински сестри в България. До края на годината ще са необходими 12-13 мнл. лв.“, заключи доц. Георги Йорданов  ", "date": "2019.06.21", "title": "Доц. Йорданов към министър Ананиев: Кога ще осигурите достойно заплащане на медицинските сестри?"}
{"url": "http://epicenter.bg/article/Prof--d-r-Gencho-Nachev--V-zdraveopazvaneto-tezhi-bezredieto-i-nespazvaneto-na-pravilata-/186229/2/0", "text": "В здравеопазването тежи безредието и неспазването на правилата. Това каза за сутрешния блок „Добро утро, България“ на Радио „Фокус“ проф. д-р Генчо Начев, директор на Университетската многопрофилна болница за активно лечение „Св. Екатерина“.  Нито пациентите, нито работещите в сферата са доволни от случващото се в здравеопазването, обясни той, като посочи факторите, на които се дължи това недоволство.  „Няма работещи правила за добра медицинска практика. Ние говорим за тях, но в действителност няма такива. Второ – стандартите много пъти се приемат, след това се отхвърлят, не издържат в съда. Третият фактор е, че не са остойностени медицинските услуги и няма никакъв контрол върху това, което се предлага и извършва, както по отношение на диагностика, така и по отношение на лечение. Има много други причини за проблемите в сферата, но това са основните - липса на ясно разписани правила и контрол върху това, което се прави. Естествено е, че след като не е разписано какви са правилата за добра медицинска практика, то и контролът не може да съществува, защото няма какво да бъде контролирано“, обясни той.  Според проф. д-р Генчо Начев за здравеопазването трябва да бъде постигнат политически консенсус под обществен натиск. Две са основните причини за проблемите с финансирането в сферата на здравеопазването – липса на реална оценка за медицинските услуги и отсъствие на контрол на това, което се отчита, обясни той.  Контролът трябва да се осъществява на базата на показанията на дадена дейност от съответните експерти, добави проф. Начев.  ", "date": "2019.06.21", "title": "Проф. д-р Генчо Начев: В здравеопазването тежи безредието и неспазването на правилата "}
{"url": "http://epicenter.bg/article/DPS--Sdelkata-za-ChEZ-se-osashtestvyava-v-tezhka-koruptsionna-tishina-/186233/2/0", "text": "Сделката за продажбата на ЧЕЗ се осъществява в тежка корупционна тишина. Това заяви зам.-председателят на ПГ на ДПС Йордан Цонев по повод продажбата на най-голямото ЕРП в България Вчера стана ясно, че холдингът \"Еврохолд\" ще плати 335 млн. евро за придобиването на активите на ЧЕЗ Груп в България.  ”Ние смятаме, че тази сделка се осъществява в тежка корупционна тишина. Продажбата на най-големия електроенергиен разпределител, от което зависи цената на тока за българските граждани и бизнеса, а също така и националната сигурност, не може да се осъществява по такъв начин. Ние призоваваме управляващите от ГЕРБ и мъничкия им коалиционен партньор да задействат органите на държавата, които са компетентни да се произнесат по тази сделка. А именно – ДАНС и трите регулатора – КЕВР, КФН и Комисията за защита на конкуренцията\", каза Цонев.  \"Всичко по тази сделка трябва да бъде прозрачно и тя да се осъществи в интерес на българските граждани и националната ни сигурност. Затова ние настояваме правителството да дойде следващата седмица в парламента и да запознае народните представители с подробностите по сделката и становището на органите\", заяви той.  \"Впрочем тази сделка много съмнително се лансира и от медиите от кръга ”Капитал“, като ни я представят като вече свършен факт\", подчерта Цонев.   Пред Цонев заяви, че все още такава покупка няма. Така, както Гинка Върбакова бе изслущана в парламента, така и представители на холдинг \"Еврохолд\" трябва да дойдат и да запознаят народните представители с намеренията си за закупуване на дела на ЧЕЗ България.   Още в началото на април т.г. \"Еврохолд България\", контролирана от Асен Христов и Кирил Бошов, се включи в надпреварата за българските активи на CEZ. Групата е имала интерес още миналата година, като е оглеждала и вариант да влезе в партньорство с компанията на Гинка Върбакова, която не получи регулаторно одобрение за сделката. След това \"Еврохолд\" обявиха, че участват самостоятелно, като вече са подали обвързваща оферта. Цена и други детайли обаче не бяха разкрити.  Проблемът и с този кандидат е, че няма никакъв енергиен опит, а ако придобие бизнеса, от компанията ще зависи токът на милиони граждани и много фирми.  Досега \"Еврохолд България\" е фокусирала своята бизнес стратегия върху застраховане, автомобилни продажби и лизинг. През 2011 г. дори несвойствените дейности на холдинга бяха отделени във формално несвързана компания - \"Синтетика\".  Обосновката на \"Еврохолд\" за новото направление е, че: \"Намерението за придобиването на активите на CEZ Group в България е част от дългосрочната стратегия на холдинга за навлизане в нови регулирани бизнес сегменти, предлагащи големи възможности за растеж.\", написа \"Капитал\".  Изданието отбеляза, че за \"Еврохолд\" с нейните близо 1.4 млрд. лв. консолидирани активи евентуалното придобиване на българските мощности на CEZ ще е солидна крачка, като се има предвид, че офертата на \"Инерком\" беше за около 320 млн. евро и чешката компания едва ли ще е склонна на много по-ниска цена.  Според официалното съобщение \"Еврохолд\" ще финансира сделката със собствени средства и с подкрепата на водещи западноевропейски банки\". Едновременно със сделката за придобиване на активите на CEZ Group в България, \"Еврохолд България\" разглежда възможността да продаде част от активите ни извън застрахователния бизнес, за да се фокусира върху сегментите с най-голям потенциал.  Едни от големите инвеститори в облигациите на \"Еврохолд\" са пенсионните дружества на групата \"Химимпорт\" - \"Съгласие\" и \"ЦКБ Сила\", които са и едни от най-големите миноритарни акционери в \"ЧЕЗ разпределение\" и \"ЧЕЗ Електро\".  Преди години компанията имаше сериозни проблеми с румънския си застраховател, който беше в процедура по оздравяване след проверки от местния надзор. Последно в началото на годината компанията обяви нови покупки в Румъния, Чехия и Беларус от ERGO, но получи пореден регулаторен отказ в Гърция да придобие животозастраховането на Credit Agrecole там. Другите големи направления на \"Еврохолд\" са продажбите на автомобили и лизинг.   ", "date": "2019.06.21", "title": "ДПС: Сделката за ЧЕЗ се осъществява в тежка корупционна тишина "}
{"url": "http://epicenter.bg/article/Ananiev--Nito-NZOK--nito-ISUL-imat-vina-za-fatalniya-kray-na-Mimi/186236/2/0", "text": "Нямат вина нито НЗОК, нито \"Царица Йоанна\"- ИСУЛ по отношение на фаталния край на детето, коментира пред журналисти в НС трагичния случай с починалото от левкемия шестгодишно момиченце Мария здравният министър Кирил Ананиев, съобщи Канал 3.   По думите му, всичко, което е било възможно, е направено и от двете институции.   \"Родителите няма да платят нищо, за съжаление детенцето е било в много напреднала фаза на заболяването, и въпреки грижите на лекарите, се е стигнало до този фатален край\", посочи министърът. Все пак Ананиев добави, че от разговорите с болницата и с родителите, с майката на детето, и всички, свързани с проблема, вижда определено забавяне на НЗОК на документите, но не по вина на касата.   Касата, обясни министърът, е трябвало да получи от ИСУЛ един документ, с който да се посочи каква е цената на медикамента, но понеже той е свършил, направена е нова заявка, която е в други грамажи, и те не са могли да подадат съответно необходимата цена, за да се впише в документацията. Кирил Ананиев изрично подчерта, че това не е довело до лишаване на детето от съответната медицинска грижа.   Той припомни, че ИА \"Медицински надзор\" вече проверява случая, изискани са всички необходими документи.   Според него, вливането на фонда за лечение на деца в НЗОК само подобрява организацията, превръщането на НЗОК в единна контактна точка, която да осъществява цялостния процес по регистриране, администриране и финансиране лечението на деца.", "date": "2019.06.21", "title": "Ананиев: Нито НЗОК, нито ИСУЛ имат вина за фаталния край на Мими"}
{"url": "http://epicenter.bg/article/Rumen-Radev-shte-uchastva-v-41-ta-sesiya-na-Saveta-na-OON-po-pravata-na-choveka-v-Zheneva-/186238/2/0", "text": "На 24 и 25 юни президентът Румен Радев ще бъде на посещение в Конфедерация Швейцария за участие в 41-вaта сесия на Съвета на ООН по правата на човека. Това съобщиха от прессекретариата на държавния глава.  От тази година страната ни е член на Съвета по правата на човека за периода до 2021 година. Това се случва за пръв път от създаването на междуправителствения орган и след гласуване миналата година в рамките на 73-ата сесия на Общото събрание на ООН в Ню Йорк.  В сградата на ООН в Женева президентът Румен Радев ще има изказване пред Съвета по правата на човека на 24 юни. В рамките на същия ден държавният глава ще проведе срещи с Върховния комисар по правата на човека Мишел Башле, с генералния директор на Службата на ООН в Женева Майкъл Мьолер, с генералните директори на Световната здравна организация и на Световната търговска организация – Тедрос Гебрейесус и Роберто Азаведо.  Президентът Румен Радев ще се срещне с представители на българската общност в Женева. В целия кантон живеят близо 1000 наши сънародници.  На 25 юни президентът Радев ще посети Европейската организация за ядрени изследвания – ЦЕРН. Държавният глава ще разговаря с българи, които работят в организацията.  Над 13 000 учени от 97 държави от цял свят провеждат научни изследвания в ЦЕРН, а общо над 100 български специалисти сътрудничат с организацията.  ", "date": "2019.06.21", "title": "Румен Радев ще участва в 41-та сесия на Съвета на ООН по правата на човека в Женева "}
{"url": "http://epicenter.bg/article/Spetsprokuratura-predade-na-sad-Evgeni-Krusev-za-oshtetyavane-na-Stolichna-obshtina-s-blizo-920-000-leva/186205/3/0", "text": "Специализираната прокуратура внесе в Специализирания наказателен съд обвинителен акт срещу заместник-кмета на Столична община Евгени Крусев, завеждащ ресора „Транспорт и транспортни комуникации“, съобщиха от пресцентъра на Специализираната прокуратура.   Той е предаден на съд за това, че в периода от 27 юни 2018 г. до 05 декември 2018 г., в качеството си на длъжностно лице, заемащо отговорно служебно положение, е нарушил служебните си задължения по Закона за обществените поръчки, както и задълженията, възложени му със Заповед на кмета на Столична община.   Предприел e действия за съществено изменение на сключения договор с „Джи Пи Груп“ АД за обществена поръчка (обявена с Решение № СОА17-РД93-157 от 08 август 2017 г.) а именно: промяна в носещата конструкция на трамвайния релсов път с контактна и кабелна мрежа по улица „Алабин“ и улица „Граф Игнатиев“ (1 225,55 метра) с нов тип напречен профил, включващ околорелсова еластична виброизолационна система в съчетание с носеща конструкция от типа „плаваща плоча“.   С това е набавил облага за „Джи Пи Груп“ и допринесъл за значителни вредни последици за Столична община от заплатени на дружеството строително-монтажни работи на завишени цени в размер на 621 194,01 лева с ДДС, както и заплатени неизпълнени количества и обеми строително-монтажни работи в размер на 298 669,54 лева с ДДС – или общо 919 863,55 лева с ДДС.   Така са създадени условия за финансови корекции на основание чл.70, ал.1, т.10 от Закона за управление на средствата от Европейските структурни и инвестиционни фондове, във връзка с чл.2, ал.1, раздел III от приложение 1 от Наредбата за посочване на нередности.   Завишените цени в полза на „Джи Пи Груп“ се определят от разликата в офертната цена на обществената поръчка на спечелилия и класирания на второ място участник, който предложил същата подложка на релсовия път, положена при изграждане на трасето. Дружеството „ПСТ градска среда зона 2“ ДЗЗД предложило цена от 5 072 233,22 лв. без ДДС (6 086 679,87 лева с ДДС), а „Трейс РВП“ ДЗЗД – 4 846 490,15 лв. без ДДС (5 818 788,18 лева с ДДС.   Офертната цена на „Джи Пи Груп“ АД била по-висока с 517 661,69 лв. без ДДС (621 194,01 лева с ДДС) спрямо тази на „ПСТ градска среда зона 2“ ДЗЗД и със 743 404,75 лв. с ДДС спрямо офертата на „Трейс РВП“ ДЗЗД.   Наред с това, съгласно изменението на проекта, в кривата на ул. „Алабин“ и ул. „Граф Игнатиев“ били положени 144 м обикновени релси Ri60(60R1), а не предвидените в договора за обществена поръчка - тип „60R2 – 290GHT, съгласно БДС EN 14811“. Те били актувани, отчетени като изпълнени и платени на изпълнителя два пъти с два протокола – веднъж с цялото количество релси от 4960 метра, и веднъж с друг протокол. Така общината е била ощетена с още 21 707,14 лв с ДДС от невложени при строително-монтажните работи 144 м. обикновени релси.   Според обвинението Евгени Крусев е съзнавал противоправността и наказуемостта на деянието си. Знаел е, че нарушава нормативните изисквания за изменение на обществени поръчки и възложените му с длъжностна характеристика и заповед задължения.   Неправомерно е създал облагодетелстващи условия на конкретен правен субект при участието му в процедурата по избор на изпълнител, довели до отстраняване на участник, в резултат на предложен различен вид конструкция при изработване на виброизолационна система.   Евгени Крусев е с мярка за нeотклонение „Подписка“ и наложена забрана да напуска страната.   Предстои Специализираният наказателен съд да насрочи дата за разпоредително заседание по делото.", "date": "2019.06.21", "title": "Спецпрокуратура предаде на съд Евгени Крусев за ощетяване на Столична община с близо 920 000 лева"}
{"url": "http://epicenter.bg/article/Avramova--S-resurs-ot-1-6-mlrd--lv--po-OP--Regioni-v-rastezh--se-obnovyavat-39-balgarski-grada/186214/4/0", "text": "В момента с ресурс от 1,6 млрд. лв. по оперативна програма „Региони в растеж“ се обновяват 39 големи и средни български града. Това каза министъра на регионалното развитие и благоустройството Петя Аврамова по време на откриването на конференцията „Бизнесът и регионите\", предаде Агенция „Фокус“.   „Всички ние - и бизнесът, и държавата, имаме една обща цел - постигане на устойчиво и балансирано развитие на регионите в България“, заяви Петя Аврамова. Тя посочи, че бизнесът развива производство, прави инвестиции, открива работни места, а задачата на Министерството на регионалното развитие и благоустройството е да създаде необходимите условия за стабилна и предвидима икономическа среда.   „Нужна е и добра инфраструктура, защото азбучна истина е, че колкото по-мощна става индустрията, толкова по-добри трябва да бъдат пътищата. Ключови са и инвестициите във ВИК мрежата, както и тези в благоустройството на градовете. В момента с ресурс от 1,6 млрд. лв. по оперативна програма „Региони в растеж“ се обновяват 39 големи и средни български града“, подчерта Аврамова.   Тя отбеляза, че това са проекти за възстановяване на паркове, улици и площади, за образователна, спортна и социална инфраструктура, както и транспорт, енергийна ефективност, в изпълнението на които участват стотици големи, средни и малки фирми.   „Големи са възможностите и по останалите приоритети и приоритетни оси на програмата, чийто ресурс е близо милиард и половина. Искам, обаче, да обърна специално внимание на инвестициите с финансови инструменти, защото значението им в следващия програмен период ще се увеличава. Периодът 2007-20013 година за проекта за градско развитие с финансови инструменти по оперативна програма „Регионално развитие“ чрез инициативата „Джесика“ доведоха до генериране на над 600 нови работни места в София, Пловдив, Варна, Бургас, Русе, Стара Загора и Плевен“, посочи министърът.   По думите й е бил заложен публичен ресурс от 66 млн. лв., който е привлякъл 4 пъти по-голямо частно финансиране. „Реализирани бяха 40 проекта, сред най-значимите инвестиции, с участието на българския бизнес със строителството на завод за замразени тестени изделия в Пловдив, завод за резервни части в зона с потенциал за икономическо развитие в Русе.   Извърши се реконструкция и бе купено ново оборудване за болници в София. С участието на българския бизнес, строително-ремонтните дейности, доставките и услугите, бяха реализирани редица мащабни спортни обекти, като спортните комплекси „Арена Бургас“, този на Зона Б 5, град София и много други“, каза още Аврамова.   Тя подчерта, че всички проекти са реализирани изцяло с кредитен ресурс по оперативната програма. „Инициативата е отворена за кандидатстване за българския бизнес и местните власти към настоящия момент с хоризонт до 2025 година“, посочи министърът.     Заради интереса на бизнеса по оперативна програма „Региони в растеж“ 2014-2020 г. са заделени още повече средства за финансови инструменти, каза още Аврамова.   „С 396 млн. лв. към фонда на фондовете бяха създадени 3 фонда за градско развитие, които заедно с привлечения ресурс управляват около 585 млн. лв. Те са вече достъпни и могат да бъдат използвани под формата на ниско лихвените и банкови гаранции, проекти за подобряване на градската среда в 39 града, както и за проекти в сферата на туризма и културното наследство“, заяви Петя Аврамова.   Тя посочи, че до момента фондовете за градско развитие са одобрили 10 проекта на обща стойност малко над 33 млн. лв., включително средства от оперативната програма в размер на 17,3 млн. лв. „Сред тях са проектът за възстановяване на Синагогата във Видин и превръщането й в туристически обект, градска зона на града и други. Представители на българския бизнес могат да участват, като крайни получатели на кредитно финансиране, както в областта на спортната инфраструктура в зоните с потенциал за икономическо развитие, градска електромобилност и подобряване на градската среда, така и като партньори на общините в реализацията на мерки, подкрепа на обекти на културното наследство“, отбеляза Аврамова.   По думите й условията на този вид финансиране са благоприятни. „Осреднената лихва по кредитите е под пазарната, предлагат се още срокове за погасяване до 20 години за проект за градско развитие, сферата на туризма и 15 години за проекти за енергийна ефективност. Има гратисен период за главницата по финансиране до 3 години за проекти за градско развитие и в сферата на туризма и културното наследство, както и година и половина за проекти за енергийна ефективност“, посочи министърът.   Тя подчерта, че очакванията на министерството са, че с предвиденото изпълнение на финансовите инструменти, ще се насърчат публично-частните партньорства в името на голямата цел, с повишаване на качеството на живот на хората и стимулиране на икономическата активност.   „Само с общи усилия можем да постигнем добри резултати и да допринесем за по-доброто бъдеще на българските градове и райони, като намалим различията спрямо обезлюдяването“, каза още тя. ", "date": "2019.06.21", "title": "Аврамова: С ресурс от 1,6 млрд. лв. по ОП „Региони в растеж“ се обновяват 39 български града"}
{"url": "http://epicenter.bg/article/Mirela-Kostadinova--Prints-Kiril-se-vlyubva-v-italianska-kinoaktrisa-i-e-gotov-da-se-ozheni-za-neya/186231/11/105", "text": "Двамата се срещат в Италия през 1929 г., в „Амврафилм“, една малка, незначителна фирма за забавни филми. Тя се казва Корнелия. „Спомням си за едно момиче, което, мога да се закълна, беше най-хубавото на света…“, разказ принц Кирил, когато е в затвора.   Между двамата пламват искриците на любовта. В това време „Амврафилм“ фалира, а директорът ù се самоубива. Малката палавница Корнелия тръгва с българския принц за София. Представя се в бар „Етоал“, после и в кабаре „Мулен руж“, също в „Паризиана“.   Софиянци не вярвали, че може да има такава неземна красота. Принцът и момичето са неразделни. „Това италианче стана и моя талисман. Където и да отидех по света, то бе с мене и ми носеше щастие. Включително и на рулетката. Който я видеше, очите му оставаха по нея“, спомня си той.   Първо я води в Румъния. Тръгват от София и пристигат в Карпатите, в Пелеш. Защо точно там? През 1925 г. румънската принцеса Мария отказва да се омъжи за цар Борис, брат на Кирил. Минава под венчило със сръбския крал. Борис преживява тежко случилото се. През 1929 г. принц Кирил разбира, че Мария е отишла със съпруга си в Синая, в двореца „Пелеш“ на гости на майка си, баща ù вече е починал. Принцът и любимата му са приети с почести.   „Мария, като видя мене и италианчето, се смали. Тя живееше с мисълта, че е най-красивата жена на света. Но като видя това италианче каза: „Мон пренс“ и спря…. Аз нямаше какво да казвам повече“. Румънската принцеса Мария, заедно със своя съпруг, принц Кирил и Корнелия заминават за Балчик в двореца – на море.   Красивата италианка ходи по пясъка, по брега и смайва всички. По някое време пристига принц Николай (Николаку), братът на Карол и кани Корнелия на сладолед, на закуска в дворцовия павилион. Тя отказва да отиде. Николай се ядосал, седнал до принц Кирил и му казал на ухо, че дава сто хиляди леи за една нощ с Корнелия. Кирил си обърнал главата на другата страна, уж не чува. „Триста хиляди“, добовил той. Накрая предложил милион.   Извадил чековата си книжка, която винаги носел със себе си в малка чантичка с автоматична ключалка. Принц Кирил отблъснал нахалника. През нощта двамата играли рулетка в малкия игрален дом в Балчик. Седнали един срещу друг. Там се залагали огромни суми. В България по оново време, във Варна, най-ниският залог в казиното бил 50 лв., а най-високият – 6 000 лв. В казиното в двореца в Балчик – неограничено. Николай заложил срещу принц Кирил на червено един милион. Принц Кирил заложил на черно. И спечелил.   „Заложих втори път. Аз турих на червено, но Корнелия, която беше до мене, премести на черно, защото и Николай заложи както преди на червено, но го прехвърли на черно, сетне – не знам защо – го премести отново на черно. Така стана, че спечелих отново аз. Не знам с какъв ум съм бил, че да играя с такива суми, защото принц Николай беше страшно богат. Той имаше огромни имоти, гори, фабрики, чифлици. Най-голямата бирена фабрика в Румъния беше негова. Конкурираше „Бере Азуга“ и „Бере Бригадиру“ – прочути фирми за бира в Румъния. Аз му извадих душата тази нощ. Николай започна да иска пари от майка си на заем. Тя му даде. Аз взех и тях. Но Корнелия беше до мен. Спечелих луди пари, защото бях намерил талисмана в живота си. Бях намерил своето щастие и късмета си…“   Още на другата сутрин принц Кирил и Корнелия напускат Балчик и заминават за Букурещ. Вечерта отиват на опера. Това обръща отношенията им фатално.   На сцената играят „Лучия ди Ламермур“. Същата вечер, впечатлена от операта, Корнелия пламва и решава да остане в Букурещ, за да стане певица. Намира директора на Операта, разговаряла с него. А той веднага ù предложил договор и я включил в представление, само за да ù изпълни желанието да се покаже на публиката.   Така италианката загърбила принц Кирил пред голямото изкуство. Той я виждал после в „Адриана Лекуврьор“, в „Кармен“, в „Трубадур“, но като второстепенна актриса, не като прима.   „Оня тип, оня влах, оня румънец да я продаде за любовница на принц Николай – за 80 милиона леи. Ако искате вярвайте, той ми го каза, Николай, той ми каза и сумата. Видяхме се случайно в Монте Карло, в казиното. Аз тогава изревах. И се разорих тази нощ. Той спечели. Аз сякаш я гледах да стои до него… Върнах се в България без грош в джоба си“.   След време по покана на Мусолини, принц Кирил посещава отново Италия. С него е и Николай. Корнелия вече го е напуснала. Двамата отсядат в държавна вила. Мусолини кани двамата мъже по случай десет години, откакто управлява неговата партия на черноризците. Вървял парад, римски легион, пресъздавали сцени от древния Рим. „Показаха ни как изглежда един „триумф“ на императорите – завръщането на Сципион Африкански, победителят над Картаген.   Сципион го играеше голям италиански артист. Над него, с ветрило в ръка, стоеше едно момиче само по къса туника. То махаше с ветрилото над „Сципион Африкански“ и от време на време се навеждаше и го целуваше. Моето италианче беше…“   Тогава принц Кирил извиква: „Корнелия!“. Николай също извиква името ù. Тя вижда двамата мъже. Помахала с ръка и отминала. Дори не се усмихнала. „Как беше попаднала там, не зная, не можах да науча, но това момиче искаше да става актриса. Да го види светът. Да смае хората.“   Суетата на Корнелия подвежда принц Кирил. През 1934 г. той я вижда отново да пее в кабаре „Флорида“ в Рим. Сетне тя отива във Венеция и там я намират удавена в един канал. Гола, обрана и изнасилена. Суетата погубва красивото момиче. „Аз бях готов, като принц Едуард Английски, да се оженя за нея и да отида при нея. Но тя искаше да става актриса.“   Разочарован принц Кирил никога не минава под венчило. Но едва ли само това е причината… Във времето, когато е в затвора, той с болка си спомня за красивата италианка пленила истински сърцето му.  ", "date": "2019.06.21", "title": "Мирела Костадинова: Принц Кирил се влюбва в италианска киноактриса и е бил готов да се ожени за нея"}
{"url": "http://epicenter.bg/article/Memoarite-na-edin-Vargal---v-Salza-i-smyah/186235/6/0", "text": "Една от емблематичните фигури на съвременната комедия Влади Въргала, ви кани на колоритно и забавно пътешествие във времето, разказвайки собствения си живот.   Възможно ли е без просташки смешки, нелепи палячовщини и елементарни бъзици, да накараш публиката да се залива от смях през цялото време?! Определено – ДА!   Възможно ли е, животът на един човек да е по-интересен от сценарий за филм? Бива ли, да се заливаш от смях час и половина без да има потърпевши...?     Искаш ли да надникнеш зад декорите на снимачната площадка и зад кулисите на театралната сцена? Интересно ли ти е, да научиш от първа ръка, без да ти бъдат спестени най-шокиращите подробности на реални, изчервяващи истории със специалното участие на някои от най-популярните хора в България?!?     Житейската участ да си: беднякът милионер, неосъждан... няколко пъти; мързелив работохолик; семеен ерген; крал без да си откраднал; злоупотребяващ въздържател; популярен анонимник и анонимен популярник... – Това е диагнозата!     Ако все още намирате, че има за какво да останете в залата – заповядайте!   1. Моля ви, идвайки на театър, да оставите личното си оръжие, (и незаконно такова), вкъщи! 2. Да не се употребяват никакви упойващи субстанции и алкохол, преди и по време на спектакъла! 3. Да не се проявява насилие спрямо другите зрители и участници в представлението! 4. Да не се освиркват и замерят актьорите! 5. Да не се разхождате из залата по време на цялото представление! 6. Да не си уреждате срещи с хора, с които не сте се виждали отдавна! 7. Да не се провеждат никакви телефонни разговори на висок глас по време на представлението! 8. Да не се качва никой по седалките и на сцената! 9. Да не се поръчват никакви песни на артистите в момента в който се установи, че някой от тях пее... Ако все още намирате, че има за какво да останете в залата – заповядайте!            ", "date": "2019.06.21", "title": "Мемоарите на един Въргал - в Сълза и смях"}
{"url": "http://epicenter.bg/article/Hilyadi-protestirashti-se-opitaha-da-shturmuvat-gruzinskiya-parlament-/186188/7/0", "text": "Хиляди протестиращи опитаха в четвъртък да щурмуват грузинския парламент в Тбилиси, разгневени, че руски депутат говори от мястото на председателя по време на международно събитие, предават AFP и Агенция \"Фокус\".  Протестиращите настояваха за оставката на председателя на парламента, около десет хиляди демонстранти пробиха полицейския кордон, за да влязат в двора на парламента. Полицията ги отблъсна, но няколко протестиращи продължават да се опитват да влязат в сградата.  По-рано десетки хиляди се събраха в централната част на Тбилиси, като поискаха председателя на парламента Иракли Кобахидзе да се оттегли, след като руски депутат говори в парламента на страната от мястото му.  Руският комунистически депутат Сергей Гаврилов говореше по време на годишната среща на Междупарламентарната асамблея за православие (IAO), форум на депутатите от предимно православни страни.  Присъствието на руския депутат в яростно прозападния грузински парламент предизвика възмущение в бившия съветски народ, който през 2008 г. се бори и загуби кратка, но кървава война с Москва за отцепническите региони Абхазия и Южна Осетия.  Група грузински депутати от опозицията поискаха руската делегация да напусне пленарната зала на парламента.  ", "date": "2019.06.21", "title": "Хиляди протестиращи се опитаха да щурмуват грузинския парламент "}
{"url": "http://epicenter.bg/article/Umira-li-Diego-Maradona-i-strada-li-ot-Altshaymer--/186230/8/0", "text": "Легендата на световния футбол Диего Марадона разсея слуховете за влошеното си здраве.  \"Лъжат, лъжат постоянно! Говорят, че съм имал Алцхаймер, а дори не знаят какво означава тази дума. Хората с Алцхаймер умират, а аз не умирам! Някои журналисти само искат да създадат шум и объркване около мен\", заяви Марадона във видео в профила си в Инстаграм, цитирано от Канал 3.  По-рано през деня адвокатът му Матиас Морла също отрече информациите, като заяви, че наистина клиентът му е в болница и са му направени куп изследвания, но те са заради предстоящите му операции на рамото и коляното.  Според него, нямало никакви признаци за дегенеративното заболяване у Марадона  ", "date": "2019.06.21", "title": "Умира ли Диего Марадона и страда ли от Алцхаймер? "}
{"url": "http://epicenter.bg/article/Dimitar-Karanikolov-za-magiyata-na-snimkite-s-dron/186263/10/0", "text": "Види ли човек един-едничък кадър от първия гост в Покана за пътуване, не може да го забрави. Независимо дали е снимал с дрон устието на река Велека, покрива на НДК или езерото Инле в Мианмар.   Той определя себе си като „професионален мечтател“ и обитава реализираните си мечти. Живял е в Лондон и Ротердам, но е имал периоди с по 39 полета на месец. Щастлива съм да посрещна в студиото Димитър Караниколов, само че наистина се затруднявам как да го представя – като пътешественик, архитект или фотограф. Всъщност, той е човекът, който чрез обектива си прониква в душата на хора и природа.   Когато е бил в Бирма, или както днес се нарича Мианмар, Димитър Караниколов искал да снима отвисоко Шведагон пагода в столицата Янгон. Там било абсолютно забранено да се лети. Той се отдалечил на няколко километра в близък парк и пуснал „умната птица“. Монасите, обаче, се оказали въоръжени с анти-дрон пушка и така българинът се сдобил с няколко изключителни кадъра, които можете да видите в Епицентър.бг, но се простил с летателната си машина. Съдбата на снимките му от въздуха над езерото Инле се оказва много по-благосклонна.   Ненапразно Димитър Караниколов ни гостува в рубриката Инвестирайте в спомени.  Той вярва, че пътешествието и запечатването му в снимки е най-доброто вложение.   Още снимки от Димитър Караниколов можете да видите на   Ако и вие мислите така, можете да се присъедините на 22 юни към лятното кино само на час път от София – в   в с.Дъбравите , Пазарджишко. Там след зазел слънце Димитър ще показва на екран впечатляващите си кадри под звездите, а наоколо ще е разположена импровизираната му фотоизложба. Местата за нощувка в кемпа вече са свършили, но наоколо има много селца с приветливи хотели. Но и палатката е решение при желание.   Забелязали ли сте, че напоследък майсторите на черпака са истински звезди, а гидът Мишлен – пътеводител на добрите ресторанти по света, стана едва ли не настолна книга на всеки приключенец.   В България все още няма заведение, удостоено дори с половин  звездичка от престижната класация, но шеф Жоро Иванов от гранд-хотел София е работил 7 години в ресторант Черния трюфел в Брюксел, удостоен с две звезди Мишлен. А преди това е завършил Френския кулинарен институт в Ню Йорк. При тази биография, направо си плаче  да го разпита човек?! Понеже не успях да го откъсна от кухнята му, го интервюирах на работното му място в престижен столичен хотел.   Добре че е шеф Жоро Иванов, вицепрезидент на Евро ток - Асоциацията на водещите европейски главни готвачи, за да научим какво се крие зад словосъчетанието „ресторант със звезди Мишлен“. От него ще разберем и има ли мода в готвенето. Какво е фюжън и молекулярна кухня и наистина ли стекът Кобе е божествен на вкус ще ни каже шеф Жоро Иванов.   Да пожелаем на шеф Жоро Иванов ресторантът в новия хотел Милениум да стане първият български със звезда Мишлен.   Докато сме на тема храна, да ви разкажа за мястото, където се прави стипчивото и възсолено сирене Апенцелер. То е малко алпийско градче, прочуто с изрисуваните фасади на къщите си, необичайните ковани табели, бижутата с дамски коси и непривичния си диалект. И... с умението да превърне дори  смешното си говорене в самореклама.   От връх Сентис над Апенцел се виждат 6 държави. А в самото градче всяка фасада е манументално произведение на изкуството. Всичко започнало от първия аптекар, който се чудел как да намери работа на непрокопсания си зет – художник. Заръчал  му да изографиса бялата стена над фармацевтичния дюкян. Комшията харесал, малко позавидял, пък си поръчал и той. И така – целият град.    Тук също се делят на протестанти и католици. Затова планината около Апенцел е цепната на два полукантона. Все още разликата между тях е сякаш отрязана с нож. В  католическата част има широки тротоари, шарени къщи, много цветя и живи декоративни петли в дворовете. В протестантската тротоарите са по 50 см, местните си изкарват хляба не от туризъм, а с промишленост и къщите са мрачно издържани в сиво и кафяво.   Апенцелци са много консервативни и се гордеят с това. Зорко пазят рецептата на билките, с които овкусяват сиренето си.  На Коледа между селцата шетат кукери, съвсем като нашите. Костюмите се предават от баща на син в семействата. Също като женските гиздила. Една дамска носия струва между 5 и 8000 евро и само за бродирането на яката отиват 500 работни часа. Единствено акселерацията пречи на приемствеността. Младите момичета стават все по-едри  и бабините дрешки са им тесни.   При жените най-интересни са бижутата от коса, преплетена със златни нишки, а при мъжете – жълтите панталони от козя кожа и... сребърната лъжичка, закачена като обица на ухото. С  нея навремето обирали каймака от млякото.   Друга странност на апенцелци е гласуването. Тук то става не с урни, ами пряко, чрез вдигане на ръка. От 5000 жители в Апенцел 3200 имат право на глас и са снабдени с вотинг-паспорти. За да си изберат кмет или да участват в референдум всички се стичат на градския площад. На първите редове са седнали старците, останалите са прави. Нарочни преброители отмятат гласовете.   Най-шокиращо е, че жените са добили право на вот едва през 1992 г. И то след изрично нареждане на съда в Лозана  Не че изначално швейцарките  гласуват отдавна. В демократичната неутрална държава поданиците в поли пускат бюлетини едва от 1972 г.   И идната седмица в Покана за пътуване ще ви разходим подобаващо – до Космоса през Израел и до българите в Аржентина. Навестявайте и страницата ни във Фейсбук   ", "date": "2019.06.21", "title": "Димитър Караниколов за магията на снимките с дрон"}
{"url": "http://epicenter.bg/article/El-Ninyo-priklyuchi-s-futbola/186255/8/0", "text": "Един от големите испански футболисти на 21 век Фернандо Торес сложи край на кариерата си, предаде БГНЕС.  Нападателят обяви това чрез социалните мрежи. Последният му отбор е японският Саган Тосу, където игра през изминалия сезон.  „Имам да ви съобщя нещо много важно. След 18 вълнуващи години, дойде времето да прекратя своята футболна кариера. Следващата неделя, 23-ти юни, в 10,00 часа японско време, ще дам пресконференция в Токио, на която ще обясня всички детайли. Ще се видим там”, написа Фернандо Торес.  35-годишният Торес е юноша на Атлетико Мадрид, който си остава клубът на сърцето му. Той направи успешна кариера, която включва още Ливърпул, Челси, Милан, завръщане в Атлетико и Саган Тосу.  На клубно и национално ниво Торес спечели всичко – Шампионска лига с Челси и Лига Европа отново със „сините” и Атлетико, Европейското на два пъти и Световното първенство с Испания. В съзнанието на всички испанци ще остане голът му във финала на Евро 2008 срещу Германия, откъдето започнаха големите успехи на „златното поколение” с Шави, Иниеста, Давид Вия, Икер Касияс, Серхио Рамос и др.  Единственото отличие, което липсва на Торес в богатата му визитка е титла от местен шампионат. Той не успя да стане шампион нито в Англия, нито в Испания, Италия или Япония    ", "date": "2019.06.21", "title": "Ел Ниньо приключи с футбола"}
{"url": "http://epicenter.bg/article/Boris-Dzhonsan-i-Dzheremi-Hant-shte-se-sastezavat-za-lider-na-torite-/186189/7/0", "text": "Джеръми Хънт и Борис Джонсън остават в надпреварата за следващия премиер на Великобритания, след като Хънт победи Майкъл Гоув само с два гласа в петия и последен кръг на гласуването от консервативните депутати, пише британският вестник The Guardian, цитиран от Агенция \"Фокус\".  Джонсън спечели 160 гласа срещу 77 за Хънт и 75 за Гоув. Имената на Джонсън и Хънт ще бъдат представени на около 140 000 членове на Консервативната партия, които имат крайната дума. Според проучванията Джонсън е преобладаващият фаворит да вземе ключовете за „Даунинг стрийт“ 10 следващия месец, пише The Guardian.  И на двамата предстоят серия от срещи с партийните членове, на които ще представят плановете си за Брекзит. Джонсън многократно е обещавал, че ще изведе Великобритания от Европейския съюз преди последния краен срок от 31 октомври, със или без споразумение. Той си осигури подкрепата на много депутати, включително здравния министър Мат Хенкок, който отпадна от състезанието миналата седмица, като обеща да обедини страната.  Джонсън каза в четвъртък на Evening Standard: \"Мисля, че е време да се върна в политиката, но предстои доста сериозна работа.\"  По-рано през деня, в четвъртия кръг на гласуването, министърът на вътрешните работи, Саджид Джавид, отпадна от състезанието, а Гоув се озова пред Хънт.  След като беше елиминиран, Джавид каза, че се надява кандидатурата му да бъде пример за децата, които изглеждат и се чувстват малко по-различно от своите съученици, тези, които нямат толкова играчки, или частни учители, тези, които се чувстват като аутсайдери и се чудят дали „възможностите“ са само за други хора”.  Но скептиците относно това дали Джонсън е правилният човек да управлява страната се надяваха, че Гоув, като истински “брекзитиър“, ще е по-вероятно да го засенчи в очите на членовете на партията.  В Уестминстър имаше широко разпространени слухове, че лагерът на Джонсън може умишлено да даде някои гласове на Хънт, когото смятаха за по-лесен кандидат срещу когото да се изправи.  ", "date": "2019.06.21", "title": "Борис Джонсън и Джереми Хънт ще се състезават за лидер на торите "}
{"url": "http://epicenter.bg/article/-Maya-Manolova--Ne-sam-na-tezgyaha--Kolkoto-poveche-meraklii-me-natiskat--tolkova-poveche-se-otkazvam/186198/2/0", "text": "Не съм на тезгяха. Така омбудсманът на републиката Мая Манолова отговори на въпроса дали би се кандидатирала за кмет на София.  \"Ключът за това решение ще бъде колко ефективни са моите каузи. Ако удрям в стена, може би ще променя решението си, за да продължа да помагам с друг инструментариум“, допусна омбудсманът.  „Аз си върша работата. Хората очакват да ги подкрепям и да защитавам техните справедливи искания. Подкрепям битката на хората срещу застрояването на зелените площи, замърсяването, промяна на модела на здравеопазването и. т.н. Нямам такова решение. Ако имах отговор на този въпрос отдавна щях да съм го обявила“, коментира тя в ефира на БТВ.  „Колкото повече мераклии ме натискат, толкова повече се отказвам. Колкото по-безцеремонно държавата натиска своите граждани, толкова повече се ядосвам. Различни партии се опитват да ме номинират и предлагат. Аз работя за гражданите. Всяка една позиция съществува за това да решава определени проблеми, за да е полезна на хората. Ако реша да си сменям позицията ще бъде с грижа за хората и в тяхна полза и ще разчитам на тях“, подчерта Манолова.  Тя коментира и предложеното намаляване на държавното финансиране на политическите партии. „Това засяга основни конституционни права на българските граждани и е удар в сърцето на демокрацията. Засяга се принципът на политическия плурализъм. Тези принципи са отвоювани от българите в началото на прехода. Сега с отварянето на вратата на бизнеса се поставя под въпрос тази свобода. Бизнесът досега плащаше на политическите партии, но това бе тайно и незаконно. Сега с новите предложения ще се даде възможност партиите да обслужват корпоративни интереси. За мен като правозащитник, суверенът вече се е произнесъл, чрез предложението от 1 лев за партиите“.  „Ако това се случи, ще трябва да се мисли и за други промени. Би следвало в бюлетината срещу политическите партии да стои компанията, която я финансира. Истината е, че би могло да се мисли за други механизми в полза на партиите“, посочи Манолова и даде пример - безплатен достъп до обществените медии и др., но да отвориш портите за корпорациите е все едно да пуснеш вълка в кошарата“.  „В модела на Америка, Тръмп започва предизборна кампания и има вход от 50 долара за желаещите да му чуят речите. Представете си колко българи ще платят 50 лева, за да чуят някой политик“, каза още Манолова. „Категорична съм, че този въпрос и е въпрос на време кога субсидията ще стане това, каквато хората я поискаха“.  ", "date": "2019.06.21", "title": " Мая Манолова: Не съм на тезгяха! Колкото повече мераклии ме натискат, толкова повече се отказвам"}
{"url": "http://epicenter.bg/article/Otpadna-tochkata-za-namalyavane-na-partiynata-subsidiya--Lipsva-doklad-za-vtoro-chetene-/186199/2/0", "text": "Не се състояха очакваните разгорещени дебати.    за 2019 г. за намаляване на партийната субсидия, предаде Агенция \"Фокус\".   Предложението направи председателстващият заседанието Емил Христов.   \"За\" предложението му гласуваха 186 народни представиетли, \"против\" - 2 и \"въздържали се\" - 7, с което то бе прието.  .   Промените предвиждат партийната субсидия да бъде намалена от 11 лв. на 1 лв. за периода от 1 юли до 31 декември 2019 г. Между двете четения на законопроекта постъпиха редица предложения от парламентарните групи.   На заседанието на ресорната комисия бе прието предложението на управляващите общините и държавата да предоставят безвъзмездно офиси на политическите партии, както и това на ДПС да отпадне ограничението физически и юридически лица да финансират политическите формации.   Предложението на ДПС бе заложено в преходните и заключителни разпоредби на Закона за държавния бюджет за 2019 г., с които се изменя Законът за политическите партии. В досега действащите разпоредби дейността на политическите партии се финансира от собствени приходи и от държавна субсидия.   Депутатите от Комисията отхвърлиха другото предложение на ДПС за 0 лв. партийна субсидия за действително получен глас. Отхвърлено бе на комисия предложението на БСП партиите да преведат на държавния бюджет неусвоените към 3 юни средства от държавната си субсидия. Не бе прието от ресорната комисия предложението на НФСБ даренията за политически партии за една календарна година да не надвишават 8 млн. лв.   Достатъчно гласове не получи и предложението на ВМРО размерът на субсидията за парламентарна група да бъде 1,5 млн. лв, както и партиите, които имат парламентарни групи да получават допълнителни субсидии.   \"  Какво представлява американския модел? Финансиране, от което остават две партии\".    \"Безспорно е вярно, че тази субсидия е безкрайно раздута, тя трябва да бъде намалена. Но ликвидирането на субсиидите води всъщност до ликвидиране на възможността не само да съществуват малките партии като нашата, като тези на колегите, но и навлизането на нови политически партии., смята Симеонов.      каза той от Брюксел.  ", "date": "2019.06.21", "title": "Изненада! Отпадна точката за намаляване на партийните субсидии! Липсва доклад за второ четене!"}
{"url": "http://epicenter.bg/article/Roditelite-na-detsa-s-onkologichni-zabolyavaniya-s-ultimatum-kam-darzhavata--Gotovi-sa-za-protest/186201/2/0", "text": "Родителите на деца с онкологични заболявания с ултиматум към държавата.   „Сдружението деца с онкохематологични заболявания“, подкрепен от родители на деца, които в момента се лекуват, такива, които са излекувани и тези, които загубиха битката, дава срок на отговорните институции до 10 юли да вземат спешни и адекватни мерки за изпълнение на поставените искания и осигуряване на лекарства в трите клиники и по този начин да се гарантира адекватно, навременно и качествено лечение на всички деца с онкохематологични заболявания в страната. В противен случай родителите излизат на протест.   Тежък и трънлив е пътят, който изминават родителите на деца с онкохематологични заболявания. Джина Петкова е майка на такова дете. Разбира за болестта, когато то е на 4-годишна възраст. „Минах през ада. Най-страшно е когато това дете, което е на химиотерапия и трябва да го заведеш в някоя институция, където не знаеш дали има болни хора и дали няма да се разболее и по този начин да спре лечението”, сподели тя в предаването „Здравей, България” на Нова телевизия.   „Проблемите не са от сега. Те съществуват от 10 години и всички институции са наясно с тях. Непрекъснато сигнализираме и Министерството на здравеопазването, и Здравната каса. Те знаят какви са проблемите”, обясни друга майка на онкоболно дете.", "date": "2019.06.21", "title": "Родителите на деца с онкологични заболявания с ултиматум към държавата. Готови са за протест"}
{"url": "http://epicenter.bg/article/Stoyanova--Promenite-v-Zakona-za-darzhavniya-byudzhet-sa-subsidiite-na-partiite--drugo-ne-se-obsazhda/186202/2/0", "text": "Обхватът на промените в Закона за държавния бюджет са субсидиите на партиите, по правилник всички останали предложения не подлежат на гласуване и обсъждане. Това каза от парламентарната трибуна председателят на Бюджетна комисия и депутат от ГЕРБ Менда Стоянова в процедура по начина на водене, предаде Агенция \"Фокус\".   Менда Стоянова коментира вчерашното заседание на комисията по бюджет и финанси, тъй като по нейно предложение не бяха гласувани постъпилите текстове между четенията.   ДПС бяха предложили текстове, предвиждащи нулева ставка за ДДС върху книги и учебници. БСП бяха внесли между четенията на Закона за държавния бюджет предложения за социални помощи и пенсиите.   \"Аз искам все пак да прочета на колегите от всички парламентарни групи текста на правилника на чл. 84, ал. 2. Г-н Христов, ако искате вие го прочетете, но искам да кажа, че там пише, че при второ гласуване се обсъждат само предложения на народни представители, постъпили по реда на чл. 83, допустими са и редакционни поправки. Последно изречение: предложенията, които противоречат на принципите и обхавата на приетия на първо четене законопроект, не се обсъждат и гласуват.   Ние имаме законопроект за изменение на Закона за държавния бюджет и в неговия обхват имаме една единствена точка субсидии, всичко останало е различно от обхвата на приетия на първо гласуване законопроекта за изменение на Закона за държавния бюджет. Крайно време е да проведете курс на народните представител по приложението на правилника\", каза Менда Стоянова в процедура по начина на водене към председателстващия заседанието Емил Христов.   Изказването на Менда Стоянова бе провокирано от декларация на зам.-председателя на ПГ на ДПС Йордан Цонев, който посочи, че текстът в правилника, на чието основание не са подложени на гласуване предложенията на ДПС за намаляване на ДДС на Бюджетна комисия е мъртво и недействащо.   В декларацията си Цонев посочи още: \"Ако ние ще си мерим програмите, ако ние ще имаме политически егоизъм относно това кои предложения са от полза, още повече, когато са от полза за хората и редица други проблеми, а много ми е лесно да ви кажа, че на страница 23 в нашата програма това е записано много отдавна\".   \"Патентните ведомства по цял свят не патентоват политически идеи. Те са обект на дебат, право на всеки човек, на всяка организация и на всяка политическа партия. Ако ние ще спираме процеса, заради който сме избрани заради политическа ревност или тънки политически сметки, ние няма да участваме в това\", каза още Цонев.", "date": "2019.06.21", "title": "Стоянова: Промените в Закона за държавния бюджет са субсидиите на партиите, друго не се обсъжда"}
{"url": "http://epicenter.bg/article/Valeri-Simeonov--Blagodaren-sam--che-byahme-chuti-za-otlagane-na-vaprosa-za-partiynite-subsidii/186203/2/0", "text": "Благодарен съм, че бяхме чути за отлагане на въпроса за партийните субсидии. Това каза пред журналисти лидерът на НФСБ Валери Симеонов във връзка с отлагане на точката за намаляване на партийните субсидии, предаде Агенция \"Фокус\".   \"Разгънахме сериозно въпроса и се обърнахме към нашите коалиционни партньори с искане да бъде отложена точката. До момента прибързано се коментира. Прекалено под емоция се обсъжда този въпрос и той е много важен, защото може да доведе до ликвидиране на многопартийната демокрация в България\", допълни още Симеонов.   Той посочи, че БСП или която е да политическа сила, няма нищо общо.   \"Днес сме тук, утре може да ни няма. Това е въпрос дали ще има многопартийна демокрация или няма да има\", каза още Симеонов. Той посочи, че очаква коалиционен съвет след завръщане на премиера Бойко Борисов. Според него е необходимо обсъждане в по-широк обхват в парламента за размера на субсидиите.   Симеонов изтъкна, че ГЕРБ е нарушил коалиционното споразумение и приоритетите на управляващата коалиция, и че \"влезе в коалиране с ДПС\".", "date": "2019.06.21", "title": "Валери Симеонов: Благодарен съм, че бяхме чути за отлагане на въпроса за партийните субсидии"}
{"url": "http://epicenter.bg/article/T--Donchev--Ilyuziya-e--che-nalivaneto-na-pari-v-slabo-razvitite-rayoni-e-panatseya-i-shte-reshi-problemite/186207/2/0", "text": "Абсолютна илюзия е, че публичното финансиране, изливано, наливано в слабо развитите райони, е панацеята и ще реши проблема. Това каза вицепремиерът Томислав Дончев по време на откриването на конференцията „Бизнесът и регионите\", предаде репортер на Агенция „Фокус“.  „Ние обикновено имаме проблем с това, че често предприемаме поредица от трескави и не добре обмислени действия. Така че, колкото по-често говорим и колкото по-често се опитваме да изчистим всички детайли и да генерираме консенсус по отношение на финансите, толкова по-добре“, заяви Томислав Дончев.  Той посочи, че темата за „Бизнесът и регионите\" категорично предполага фини настройки.  „Ние се опитваме да разсъждаваме с големи обеми. Ако нещо не се получава с толкова пари, с колкото се отделят към момента - ги удвоете, ако пак не се получи - ги утроете, ако пак не се получи - четири пъти повече пари и ще свършат това, което не са успели с по-малките обеми. Това не е така. Безспорно имаме сектори и серии, включително и пряко свързани с регионалното развитие, където са драстично, частично и до голяма степен не добре финансирани“, подчерта Дончев. Той отбеляза, че неговото твърдение е, че не това е основният проблем.  „В момента не вярвам, че колегите кметове в дискусиите ще го потвърдят след малко, че сме категорично в сферата на фините настройки. Ако направим една детайлна диагностика, ще забележим, че на ниво област, ако изчисляваме брутния вътрешен продукт имаме разлики повече от 5 пъти. Добре, че статистиката не позволява, поради методиката на събиране на данни, да вадим данни за брутния вътрешен продукт на ниво община, защото тогава разликата ще е още по-драстична, имайки предвид изключително сериозните вътрешно регионални развития“, каза вицепремиерът.  По думите му това не е просто статистически факт, а е проблем.  „Напомням само, че свръхцентрализацията е един от белезите за слабо развита държава. Нали знаете кой е другият белег - много строги закони, които не се спазват. И какво трябва да се направи? Абсолютна илюзия е, че публичното финансиране, изливано, наливано в слабо развитите райони, е панацеята и ще реши проблема“, посочи Дончев. Според него исторически е доказано, че това не е така и че тук имаме чисто морални дилеми.  „Ако направиш път, тротоар, или каквото и да било парче от публична инфраструктура, ако по него минават 10 хил. души на ден, то има една стойност, ако минават хиляда - има друга, ако минават 200 - съвсем друга стойност. Аз се боя, че въпреки натрупания опит на ниво фина драматургия, ние все още не сме развили до необходимата стойност и степен инстинкти да определяме адекватно, каква е правилната интервенция, която обръща нещата“, посочи вицепремиерът.  Той изтъкна, че не бива да правим проекти и инициативи, които ще имат нужда в следващото десетилетие отново да бъдат обект на публично финансиране.  „Трябва да търсим такива, които обръщат тенденциите. И не е лесно нито да се планират, нито да се осъществят. Ще се опитам да подскажа няколко неща - първо, просто и безспорен факт е свързаност. Това, което пише в учебниците, ние практически го доказахме в последното десетилетие. Там, където има транспортна сигурност, има перспектива. Големият проблем е неравноделното развитие на транспортната мрежа на територията на страната“, каза още той.  ", "date": "2019.06.21", "title": "Т. Дончев: Илюзия е, че наливането на пари в слабо развитите райони е панацея и ще реши проблемите"}
{"url": "http://epicenter.bg/article/DPS-izprashta-pismo-do-premiera--Prizovavat-go-da-reshi-koalitsionnite-si-problemi/186209/2/48", "text": "ДПС изпраща писмо до премиера Бойко Борисов, с което го призовават да реши коалиционните си проблеми така, че да не бъдат в ущърб на българските деца, наука, култура и образование.  Това стана ясно от думите на зам.-председателят на ПГ на ДПС Йордан Цонев пред журналисти в Народното събрание, предаде Канал 3.  \"Ние народните представители Мустафа Карадайъ, Делян Пеевски, Йордан Цонев и Халил Летифов, които от името на ПГ на ДПС внесохме предложенията по повод финансирането на политическите партии и предложението за безплатни детски градини за децата в България и за строителство и ремонт на нови детски градини, както и предложението за освобождаване на ДДС на научната, художествената и учебната литература, написахме и отправяме писмо до министър-председателя с копие до финансовия министър Горанов\", каза той.  По думите му в писмото се изразяват аргументите на ДПС да направят тези свои предложения. От движението отчитат още, че министър-председателят е припознал предложенията на ДПС.  \"Бяхме учудени вчера на това, което се случи на заседанието на Бюджетната комисия, където след като се приеха измененията в закона за политическите партии, които предвиждат и прозрачно публично финансиране, изведнъж не отразен в доклада аргумент, че нашите предложения са извън обхвата на приетия на първо четене закон, те бяха отхвърлени.   В писмото си казваме, че ние отказваме да повярваме, че внесен лично от министър-председателя Закон за бюджета, грижата за българските деца може да е извън обхвата му.   Призоваваме да реши коалиционните си проблеми така, че да не бъдат в ущърб на българските деца, наука, култура и образование\", допълни Цонев.   ,,Официалните аргументи се състоят в това, че мъничкият коалиционен партньор е поискал това отлагане, защото това било в тяхната програма и не може да се правят такива предложения. Политическите идеи нямат патент'', посочи Цонев.  ,,Иначе чухме и други аргументи от тях, които бяха също толкова нелепи. Като например, че парламентарните консултации между ГЕРБ и ДПС подменяли вота на избирателите. Вотът на избирателите по време на европейските избори показа друго, а именно смаляването и изчезването на мъничкия коалиционен партньор'', каза в заключение зам.-председателят на ПГ на ДПС.", "date": "2019.06.21", "title": "ДПС изпраща писмо до премиера! Призовават го да реши коалиционните си проблеми"}
{"url": "http://epicenter.bg/article/Korneliya-Ninova--Balgarite-byaha-upotrebeni-v-politicheskata-igra-na-Boyko-Borisov-/186211/2/48", "text": " Това каза лидерът на БСП Корнелия Нинова в декларация от името на парламентарната група, предаде репортер на Агенция \"Фокус\".  \"Какво се случи в последните седмици в българския политически живот. Четири неща, които бихме събрали в една дума - подмяна. Уважаеми български граждани, вие бяхте употребени в политическата игра на Бойко Борисов.  Не, че и сега това не се случва, но сега това е престъпление и го има в НК. Внесените предложения щяха да избелят това престъпление и да го направят законно. Това е поредният опит на управляващите да превърнат корупцията в законна.     Трета подмяна - истинските въпроси за вашия живот бяха подменени от процедури, процедурата победи бедността и неравенствата. Предложенията на БСП за данъчни облекчения за млади семейства, за преизчисляване на ДДС за храни и лекарства не бяха допуснати дори за обсъждане с процедурни хватки. Важно е защо не бяха - защото не са важни за ГЕРБ\", подчерта Нинова във връзка с вчерашното заседание на Бюджетна комисия, на която не бяха разгледани предложенията на БСП, касаещи социалната политика и пенсиите.   От 1 юли ще се увеличат цените на ток и вода, а при уж огромен излишък в бюджета Министерство на финансите взема нов дълг от 400 млн., който ще плащаме всички следващите 20 години\", каза Нинова.    \"Без обсъждане в парламентарната група на ГЕРБ той дойде в парламента и разпореди 1 лв. субсидия. Разпореди го гръмко и с фанфари\", каза Нинова. Тя посочи, че днес това е отложено с аргумента, че няма доклад за второ четене от комисията.  \"  Докато има такъв отпор, има надежда, че ще спрем безконтролната власт, която си играе с живота на хората единствено да оцелее самата тя\", допълни още лидерът на БСП. Тя призова всички да се обединят.     Какво се случи в последните седмици в българския политически живот- четири неща, които бихме събрали в една дума – подмяна.  Вие бяхте употребени в политическата игра на Бойко Борисов. Първата подмяна - вашето справедливо искане за намалява не на партийните субсидии беше употребено и подменено с опит да се узакони купуването на политици и цели партии от олигарси чрез частно финансиране на партиите. Не че и сега това не се случва, но сега това е престъпление и го има в Наказателния кодекс. Внесените предложения щяха да избелят това престъпление и да го направят законно. Това е поредният опит на управляващите да превърнат корупцията в законна.  Втората подмяна – официалното управляващо мнозинство беше подменено от скритото – коалицията ГЕРБ и ОП не управлява страната. Управляват ДПС и ГЕРБ.  Трета подмяна - истинските въпроси за вашия живот бяха подменени от процедури. Процедурата победи бедността и неравенствата. Предложенията на БСП за данъчни облекчения за млади работещи семейства, за преизчисляване на всички пенсии, намаляване на ДДС на храни и лекарства не бяха допуснати дори и за обсъждане с процедурни хватки. По-важно е защо не бяха. Защото не са важни за ГЕРБ. Бедността и неравенствата, демографската катастрофа не са проблем за тях.  И докато ви хвърляха прах в очите, че ще намалят субсидията на 1 лв, намерение, което никога не са имали искрено, ЧЕЗ беше продадена на втората Гинка. От първи юли ще се увеличат цените на ток и вода. А при уж огромен излишък в бюджета, Министерството на финансите взема нов дълг от 400 млн. лв., които ще плащаме всички в следващите 20 години.  Подменена беше за пореден път парламентарната република и правовата държава с еднолична авторитарна власт на един човек – Бойко Методиев Борисов. Ето как – без споразумение дори с коалиционните си партньори, с които управлява – Обединени патриоти, без обсъждане в парламентарната група на ГЕРБ, дойде в парламента и разпореди 1 лв. субсидия, гръмко и с фанфари, и днес го оттегли тихичко с оправдание – нямало доклад от комисията. По същия начин, от медии от Брюксел, разбрахме, че държавата ще вземе нов заем от 400 млн. лв., без обяснения за какво, за какъв срок, при какви условия, без обсъждане с обществото и Народното събрание, където му е мястото. Това е подмяната.  Хубавото е, че ние - „БСП за България“, като най-голямата опозиция, вие – гражданските структури, омбудсманът на републиката, президентът, реагирахме на тази политика на подмяната. Докато има такъв отпор, има надежда, че ще спрем безконтролната власт, която си играе с живота на хората, единствено, за да оцелее самата власт. Нека всички милеещи за правова държава и справедливост, нормален живот и политика за човека- да се обединим, независимо от това какви постове заемаме в партиите или в държавата, независимо от това какви позиции имаме в обществото. Да се обединим и да продължим. Вярвам, че ще успеем.  ", "date": "2019.06.21", "title": "Корнелия Нинова: Българите бяха употребени в политическата игра на Бойко Борисов (ВИДЕО)"}
{"url": "http://epicenter.bg/article/Karakachanov--Pristiga-delegatsiya-ot-SASht-za-finalizirane-na-pregovorite-za-F-16/186212/2/0", "text": "\"САЩ ще имат скоро нов военен министър. Другата седмица у нас пристига делегация от САЩ за финализиране на преговорите за закупуване на F-16.\"   Това обяви вицепремиерът и министър на отбраната Красимир Каракачанов пред народните представители в рамките на парламентарния контрол.   \"Два милиарда и 200 милиона лева е офертата на САЩ за доставката на 8 изтребителя F-16\", съобщи в Брюксел премиерът Бойко Борисов.  България планира да плати цялата сума. Част от парите ще бъдат емитирани като държавен заем.   По време на парламентарния контрол депутатът от БСП Георги Вергиев се обърна към министъра на отбраната Красимир Каракачанов с въпрос какъв е съставът на българската делегация, която води преговорите със САЩ за доставка на изтребителите Ф-16 блок 70 за България.  Каракачанов заяви, че е създаден е екип за общ контрол и финализиране на преговорите от министерствата на отбраната, на външните работи, на икономиката и на финансите, като от 7 до 9 май представители на всички цитирани министерства са провели поредица от консултации.  Преговорите се проведоха на две нива – политическо и експертно. Преговорните екипи са изготвили доклади за срещите, уточни военният министър.  Не приемам отношението относно компетентносттта на преговарящите екипи. Това са високо ценени експерти във ведомствата, в които работят и от които са оторизирани да водят преговорния процес, подчерта Каракачанов.  Не поставям под съмнение компетентността на хората. Вие обаче преговаряте с една нация, която държи на достийнството си. Смятате ли, че този екип успя да спази всички параметри и направи всичко възможно това, което беше гласувано в парламента, да се спази, попита Георги Вергиев.  Моето впечатление от работата на експертите, които са определени с моя заповед да преговарят от името на Министерството на отбраната, е, че те си свършиха работата. Вие споменахте, че при преговорните процеси е хубаво да се уважава достойнството на голяма държава като САЩ. Така е, но в края на краищата трябва да уважаваме достойнството и на страната България.   Поради тази причина принципът на преговорите е реципрочност. Няма как и не е нормално на нивото, на което са подадени преговорните екипи от САЩ, да отиде министър-председателят да разговаря с тях. Затова разговарят съответните нива на експертно и на политическо ниво. Мога да ви уверя, че екипите си свършиха работата, друг е въпросът какво ще произлезе от преговорите, тъй като те продължават, каза още Красимир Каракачанов. ", "date": "2019.06.21", "title": "Каракачанов: Пристига делегация от САЩ за финализиране на преговорите за F-16"}
{"url": "http://epicenter.bg/article/Fandakova-poiska-prerabotvane-na-plana-za-Borisovata-gradina-i-novo-obsazhdane/186213/2/0", "text": "Кметът на София Йорданка Фандъкова предлага Подробният устройствен план на „Борисовата градина“ да се преработи и да се проведе процедура по ново обществено обсъждане. Това се посочва в становище на кмета на Йорданка Фандъкова относно проекта за Подробен устройствен план на Борисовата градина.   „Парк „Княз-Борисовата градина“ е знаково място за София, любимо на поколения софиянци. Изграждането на парка започва в годините след Освобождението, като за него са се грижили градинари, чиито имена и до днес остават в историята на градинското и парково изкуство, като Даниел Неф и Йосиф Фрай\", посочва Фандъкова.   „130 години след изработването на първия устройствен план на градината от Даниел Неф, започваме обсъждането на настоящия проект за Подробен устройствен план, чиято основна цел е да съхрани и опази историческия вид на Борисовата градина, която е сред най-големите богатства на София. През 2014 г. Столичният общински съвет реши изработването на проекта за Подробен устройствен план на Борисовата градина да се възложи след провеждане на публичен конкурс\", казва Фандъкова.   „За провеждането на конкурса бяха определени следните основни принципи: 1. Да не се допуска ново строителство на сгради в парка. 2. Намесата в резерватната част да е само за реставрационни или консервационни дейности; 3. С механизмите на плана да се прецизира така, че да бъде решен проблемът със съществуващите обекти - частна собственост в полза на общественото им ползване\", се посочва в позицията.   Според Фандъкова заданието на плана показва ясната политическа воля за запазване на парка и законовото спиране на всякакви инвестиционни намерения от страна на собственици на частни обекти, придобити в периода 1997 – 2005 г. „Замените и продажбите на държавни и общински имоти на територията на парка във времето на прехода са тежко наследство, с което трябва да се справим по законов ред, така че да гарантираме целостта на парка и да го освободим от несвойствени дейности. През 2017 г. по моя заповед са проверени всички терени на територията на парка, които се стопанисват от дружеството „Софийски имоти“ и сключените договори за наем за прекратени.   С доклад до Столичния общински съвет предлагам 4-те терена („Кръглото кафене – Кривите огледала“, „Велописта“, „Детски кът – Водното каналче“ и „Трите дансинга“) да бъдат върнати за управление на Столична община\", посочва Фандъкова.   По думите ѝ въз основана на анализ на собствеността се установяват неточности в кадастралните регистри, които са използвани от проектанта. „Поради тази причина възлагам изготвяне на правен анализ на собствеността, който да изследва съществуващите актове за общинска и за държавна собственост и те да бъдат отразени коректно в подробния устройствен план.   За имотите, които са маркирани като „неустановена собственост“ в проекта, Столична община разполага с актове за общинска собственост.   Конкурсът за разработване на проекта за ПУП на Борисова градина беше спечелен от дружеството „Ковачев архитекти“, което предложи най-консервативният вариант за запазване на парка. Изработването на плана от арх. Ковачев и неговия екип започна през 2016 г., а проектът е предаден за разглеждане и обсъждане през 2019 г.\", пише още в становището.   „В настоящето становище изразявам своите предложения по представения за обществено обсъждане проект, които настоявам да бъдат включени в окончателния вариант на плана:   - Да не се възстановява сградата на Климатичното училище по архивни данни, каквото е предложението в проекта. Теренът да бъде запазен като част от зелената система на Борисовата градина.   - Конната база и базата на „Спортна София“ да се запазят на местата, на които са, като не съм съгласна с предложението да се местят на нови терени в парка. Конната база от години е място, на което децата на София се запознават с конния спорт, а много деца със специални потребности идват тук със своите родители.   - Да не се допуска никакво ново строителство на сгради за създаване на „Музей за зелена памет“ на мястото на автокъща „Капитолия“. За осигуряване на достъпа до парка, без да се допуска движение на автомобили в него, подкрепям предложението за изграждане на подземен паркинг под съществуващия в момента терен на автокъщата.   - Да се разгледа възможността за възстановяване на атракциона „Кривите огледала“ в съществуващата в момента малка сграда на терена на автокъща „Капитолия“. Автокъща „Капитолия“ да бъде премахната от Борисовата градина.   - Да не се допуска застрояване в имота на съществуващия преди години ресторант „Тенекиите“.   - Да не се допуска създаването на нови паркови оси при Обелиска и от стадион „Юнак“ към Розариума.   - В специфичните правила и норми да се опишат ясно допустимите дейности за реконструкция и ремонт на съществуващите спортни съоръжения. Те трябва да бъдат запазени като обществена база за спорт, като не се допуска увеличаване на съществуващата застроена площ.   - Да се преосмисли подлезът при Строителния техникум и да се предложи вариант за широко и безопасно пешеходно преминаване на ниво терен между Борисовата градина и градската територия.   Вкарването на пешеходното движение в подлез ще затрудни придвижването на пешеходците.   - Да се подобри структурата на веломрежата в парка на местата на връзка с околните територии. Политиката на Столична община да поощрява велосипедното движение изисква да се отдели особено внимание на възможността за безпрепятствен и удобен велосипеден достъп от съседните територии, като се гарантира безопасността на пешеходците.   - Да се изследва възможността на мястото на предвидените с плана пасарелки с ограничен до техническия им минимум размер да се предвидят по-широки и съвременни преминавания с подходящи наклони, за да се осигури както преминаване на пешеходци и велосипеди, така и пространствена връзка на територията на Борисовата градина с околните квартали.   - Не подкрепям предложението в проекта за изграждане на атракционна железница на част на участък от съществуващата жп линия.   - Да се прецени възможността за разширяване на обхвата на плана, като се присъедини и територията около река Аджибарица, граничеща с парка, която попада в плана на жилищния комплекс Дианабад.   Считам за целесъобразно планът да се преработи съгласно приетите предложения, след което да се проведе процедура по ново обществено обсъждане\", посочва още Фандъкова.", "date": "2019.06.21", "title": "Фандъкова поиска преработване на плана за Борисовата градина и ново обсъждане"}
{"url": "http://epicenter.bg/article/Toma-Bikov--Nashata-rabota-e-da-pazim-darzhavata-ot-BSP---te-ne-mogat-da-provezhdat-adekvatna-politika/186217/2/48", "text": "Това каза народният представител от ПГ на ГЕРБ Тома Биков в декларация от името на парламентарната група в отговор на тази на лидера на БСП Корнелия Нинова, в която тя обвини премиера Бойко Борисов, че е употребил българите в своята политическа игра, предаде репортер на Агенция \"Фокус\".  \"Преди няколко минути станахме свидетели на това, че колкото и загуби да понесе БСП, нейният лидер очевидно няма да промени начина си на поведение и на мислене. Отново бяхме обвинени в най-различни грехове, повечето от тях спекулативни. Затова от името на ПГ на ГЕРБ съм длъжен освен да опровергая тези думи, да подчертая, че ние няма да променим своето поведение и намерение да управляваме страната нормално и стабилно. На първо място, бяхме обвинени, че сме подменили едва ли не дебата за субсидиите. Ще припомня, че преди две седмици ние предложихме субсидията да стане 1 лв. Поддържаме това предложение, имахме готовност да гласуваме за него.  , каза още Биков.  Той посочи, че днес едва ли не БСП са за намаляване на субсидията на 1 лев, \"Не, БСП нямат нито едно предложение\", каза още Биков.  Според него БСП е тази, която няма позиция. По думите му БСП иска да се пазари.  \"Станахме свидетели и на други обвинения. Държавен дълг - заробили сме пак хората. Аз си спомням как от тази трибуна и г-жа Нинова и всички икономически и финансови експерти на БСП твърдяха, че сме взели 16 млрд. дълг. Къде са тези 16 млрд.? Изхарчиха ли се? Не, няма такъв дълг, колеги. , каза още Биков.  По думите му тогава са се късали ризи по начина, по който се късат и сега. Той увери, че лихвата на дълга е изключително добра сделка.  \" , допълни Биков.  \"ДПС - пак подхванахме да стимулираме бедността и да се борим за равенство през данъчната политика. Във всяка програма на политическа партия, включително сигурен съм и във вашата мерките за подкрепа на бизнеса са дефинирани като облекчаване на данъчната тежест. Когато говорите за намаляване на данъци, говорете, че искате да подпомогнете бизнеса\", каза още Биков. По думите му така ще бъде по-коректно.  \" , допълни още народният представител от ПГ на ГЕРБ. Според него с намаляването на ДДС не се подпомагат нуждаещите се. \"В политиката данъците, тяхното намаляване, служат за стимул на бизнеса, ако сте бизнес ориентирани и искате той да бъде подпомогнат, излезте и кажете\", допълни още Биков.  \"Започнете промяна, не е лошо една партия, дори да е на 130 години, ако иска да бъде устойчива да се променя. Ваша работа е кой ще ви бъде лидер, какъв конгрес ще направите и колко дълъг ще бъде Пленумът ви.   Вашата партия, за съжаление го казвам, има проблеми и тя трябва да ги реши преди да направи заявка да прокарва политиката си. Във всяка демокрация управляващото мнозинство провежда политики, а опозицията е коректив. Вие говорите как ще направили предложения ние да изпълняваме вашата програма.   Пожелавам ви успех в промяната. Сигурен съм, някой ден и вие ще имате светло бъдеще\", допълни още Биков.  ", "date": "2019.06.21", "title": "Тома Биков: Нашата работа е да пазим държавата от БСП - те не могат да провеждат адекватна политика"}
{"url": "http://epicenter.bg/article/Sofiya-i-Plovdiv-sa-vodeshti-po-aborti-v-stranata-prez-2019-g-/186219/2/0", "text": "Само за първите три месеца на 2019 г. в България са извършени 5 800 аборта, което поставя страната ни сред водещите държави в Европа по брой аборти, предаде БГНЕС. От тях над 3 600 бременности са прекъснати по желание.   Статистиката на Националния център по обществено здраве и анализи сочи още, че София и Пловдив са водещите градове, в които се извършват най-много премахвания на плода – само за първите три месеца на годината в Столичната община са извършени 935 аборта, в Пловдив – 571, а в Бургас – 410. Стара Загора се нарежда на четвърто място с 386 аборта от януари до април, а на пето място е Пазарджик – с 363 унищожени ембриона. В Русе, Силистра, Сливен, Плевен, Хасково и Търговище случаите на премахване на плода са около 200 за всеки град.   39 от прекъснатите бременности са извършени на деца под 15-годишна възраст, като в 22 от случаите абортът е спонтанен, а в 17 – терапевтичен /тоест, застрашава живота на майката, или плодът е с високи рискове от увреждания/.   Най-много аборти правят жените над 30-годишна възраст – близо 2 850. На второ място са жените от 20 до 29-годишна възраст, като за първото тримесечие на годината те са 2 408. И сред тийнейджърките абортът не е табу, като в Стара Загора са извършени най-много аборти на 15-19 годишни момичета – 55. По този показател – аборти сред тийнейджъри, Стара Загора е на първо място в статистиката, после се нареждат отново Пловдив /49 аборта/, след това Столична община /47/, и Сливен /35/.   Статистиката на Националния център по обществено здраве и анализи отчита само медицинските аборти, направени по желание, спонтанните, и тези, извършени по медицински показатели, но в държавата няма официална статистика за това колко ембриона биват премахвани незаконно.   Според източници в интернет броят на незаконно премахнатите ембриони в частни клиники, както и този на извършените с медикаменти, е даже по-висок от тези, премахнати законно, и описани в официалната статистика.   Ако официалната статистика се запази със същия темп до края на 2019 г, то за една година България ще е загубила над 23 000 бъдещи българчета. За сравнение, през 2016 г. официалният брой на прекъснати бременности е 26 446, при 56 хиляди регистрирани живородени деца.   Според официалната статистика, от 1954 г. насам, когато абортът е легализиран, са извършени над 6.5 милиона аборта.   Общо в света през 2018 г. са извършени близо 42 милиона прекъсвания на бременности.", "date": "2019.06.21", "title": "София и Пловдив са водещи по аборти в страната през 2019 г."}
{"url": "http://epicenter.bg/article/Elena-Yoncheva-i-Petar-Vitanov-veche-ne-sa-deputati-v-balgarskiya-parlament/186220/2/0", "text": "Народното събрание прекрати правомощията на народните представители Петър Витанов и Елена Йончева, които бяха избрани за евродепутати.   Двамата бяха депозирали оставки, защото бяха избрани за евродепутати на изборите за Европейски парламент на 26 май.   Елена Йончева бе избрана за народен представител от 29-ти Многомандатен избирателен район - Хасково и бе говорител на ПГ на \"БСП за България\".   Петър Витанов бе депутат от 25-ти Многомандатен избирателен район София град  ", "date": "2019.06.21", "title": "Елена Йончева и Петър Витанов вече не са депутати в българския парламент"}
{"url": "http://epicenter.bg/article/Momchilgrad-e-chast-ot-kampaniyata--quot-Rodi-dete-v-Balgariya-quot-/186223/2/0", "text": "Момчилград е една от 9-те български общини, които са част от кампанията \"Роди дете в България\" на фондация \"Мечта за бебе\".   Националната кампания ще гостува в на Момчилград на 26 юни, сряда от 20 часа на откритата сцена в градския парк. Жителите и гостите на града ще могат да чуят изпълненията на Теди Кацарова, Дичо и групата му. Ще има и лазерно шоу и DJ програма на DJ Djane Monique. Водещ ще е Наско от БГ Радио.   Създател на кампанията е Евелина Рускова, която е преминала през много трудности, но сега е щастлива майка на близнаци - заченати инвитро. Целта е да популяризира DMS номер за събиране на средства за двойки с репродуктивни проблеми и затруднено финансово положение.   \"Станахме част от кампанията, защото каузата наистина си заслужава. Община Момчилград е една от първите в България, които започна да подпомага финансово семейства с репродуктивни проблеми. Искрено се надявам, че повече хора да бъдат съпричастни към идеята\", заяви кметът на община Момчилград Сунай Хасан.  ", "date": "2019.06.21", "title": "Момчилград е част от кампанията \"Роди дете в България\""}
{"url": "http://epicenter.bg/article/Kutev--Zashto-darzhavata-ne-mozhe-da-zaobikoli-romite-pred-tsentrovete-za-kravodaryavane-/186224/2/0", "text": "„Защо толкова години държавата не може да заобиколи ромите, които стоят пред центровете за кръводаряване и изнудват хората? Не съм против тях – поне са някакъв изход“. Това заяви зам.-председателят на ПГ на „БСП за България“ Антон Кутев в парламентарен контрол към министъра на здравеопазването Кирил Ананиев.  Кутев обясни, че като повечето български граждани, попада в болниците с негови близки, нуждаещи се от кръвопреливане. По неговите думи процедурата е сложна, особено в по-малките населени места.  „Отива се в съответния център в София, Варна и Пловдив и там стоят едни граждани, на които трябва да се плати, за да дадат кръв. Това е незаконно, но е общоприето. Това е и изключително обидно за хората, които го правят“, обясни той. Кутев подчерта, че е говорил с няколко директори на областни болници, които потвърждават, че има недостиг на кръв, но никъде няма данни колко е този недостиг.  „Министерството си поставя целеви показатели на чисто административен принцип, но не са изчислени на база нуждите“, допълни народният представител. Той подчерта, че директивата, която споменава министърът, извежда доброволността като абсолютно задължителен принцип, но безвъзмездността не е задължителен принцип, а препоръчителен.  Кутев каза още, че отделенията по хематология в областните болници не се финансират и са изцяло на разноските на самите болници, което е допълнителен разход.  „В малките градове, за да се вземе кръв от хората, трябва да отидат до големия град. Как ще стане това? Очевидно трябват и подвижни екипи, и техника, както и друг начин на заплащане“, коментира народният представител.  „Нямам никакво усещане, че ние сме готови, не дай си Боже, за ситуация, в която трябва масово кръвопреливане. В момента системата се задъхва. Тя осигурява кръв за спешните, но не и за всички случаи, които са необходими. Не видях и подготовка какво ще стане при кризи – въпрос, по който трябва да се помисли“, каза още Антон Кутев.  ", "date": "2019.06.21", "title": "Кутев: Защо държавата не може да заобиколи ромите пред центровете за кръводаряване?"}
{"url": "http://epicenter.bg/article/Prezidentat-shte-otkrie-50-oto-yubileyno-izdanie-na-festivala--Shopskiyat-praznik-e-traditsiya-/186225/2/0", "text": "На 21 юни, петък, от 20.00 часа президентът Румен Радев ще приветства участниците в 50-ото юбилейно издание на фестивала „Шопският празник е традиция“, който се провежда в град Елин Пелин. Тазгодишното издание на фестивала се провежда под патронажа на държавния глава. Това съобщиха от прессекретариата на президента.    На 22 юни, събота, Румен Радев ще открие Петропавловския събор на народното творчество в Община Лясковец. Националният събор има характер на всенародни игри и надпявания и повече от две десетилетия заема значимо място в духовния живот на хората от региона. Събитието ще се проведе пред каменната сцена в местността, намираща се над манастира „Св. св. Петър и Павел“ от 11.20 часа.", "date": "2019.06.21", "title": "Президентът ще открие 50-ото юбилейно издание на фестивала „Шопският празник е традиция“"}
{"url": "http://epicenter.bg/article/Zhega-v-parlamenta--Deputatite-reshavat-okonchatelno-za-namalyavaneto-na-partiynite-subsidii/186190/2/0", "text": "Депутатите решават окончателно за намаляването на партийните субсидии. Предстоят тежки дебати. Вчера бюджетната комисия одобри 1 лев за получен глас и отвореното финансиране, като отпада и таванът на даренията.  На първо четене на Закона беше прието предложението на ГЕРБ за субсидия от 1 лев за действително получен глас. След среща с ДПС управляващите възприеха и идеята за отворено финансиране на партиите от физически и юридически лица, но при пълна прозрачност. Те предложиха общините да предоставят безвъзмездно офиси на партиите.   От БСП определиха случващото се като \"координирана акция на ГЕРБ и ДПС за приватизиране на политическия живот\", а вчера Валери Сименов поиска точката за партийните субсидии да бъде оттеглена и гледана на коалиционен съвет.", "date": "2019.06.21", "title": "Жега в парламента! Депутатите решават окончателно за намаляването на партийните субсидии"}
{"url": "http://epicenter.bg/article/Solomon-Pasi--Sega-e-momentat-da-izpratim-balgarski-pilot-na-Lunata-s-misiya-na-NASA/186191/2/0", "text": "Нещата вървят към сключване на сделката за закупуване на американски изтребители. От нещо обаче ще трябва да има орязване. Много интересен е въпросът с тавана, даден от Конгреса. Това са вътрешноамерикански отношения между Конгреса и президента на САЩ.  Конгресът определи таван на сделката и така показва, че те имат последната дума за оръжейната сделка. Това заяви бившият министър на външните работи Соломон Паси в ефира на БТВ.   Той припомни, че четири министерства преговарят за новите изтребители. „Ние купуваме за първи път оръжие от американците. Независимо, че от години ние им продаваме колосално количество оръжие, те ни продават на дребно. Това е така, защото първата сделка е най-трудна. Ако сделката е успешна ще изградим доверие и ще ни бъдат предложени по-добри условия. Трудната стъпка е първата“, подчерта Паси.   Той коментира и решението на Белия дом да изпрати в България Херо Мустафа за посланик в страната ни, след изтичането на мандата на Ерик Рубин в края на годината.  „Посланикът на САЩ в България Ерик Рубин е изключителен. Благодарение на неговите усилия се финализира сделката за изтребителите. Новият посланик, който ще бъде изпратен в страната ни е млад. Тя е с кюрдски произход, но за тях това не е проблем. Америка е мултикултурна страна“, коментира дипломатът. И едно необичайно предложение, сега е моментът да се възползваме и да изпратим български пилот на Ф-16 на Луната с мисия на НАСА. Няма място за малки мечти“, предложи Соломон Паси. „30 години България се развива по отношение на финансирането на партиите по германския модел. Сега изведнъж предлагат да се смени германския модел с американския. Сега 30 години ще експериментираме, за да приемем след това английския. Това е импулсивна реакция на вътрешнополитическия живот и е грешна“, подчерта Паси. Очаквайте подробности", "date": "2019.06.21", "title": "Соломон Паси: Сега е моментът да изпратим български пилот на Луната с мисия на НАСА"}
{"url": "http://epicenter.bg/article/Dnes-e-lyatnoto-slantsestoene-/186192/2/0", "text": "21 юни е много важен ден - това е лятното слънцестоене, свещен ден. Тогава е най-дългият ден и най-кратката нощ в годината. Този ден е важен, защото става преход на енергии. Слънцето преминава от въздушната стихия във водната. Ще бъдем повлияни от енергиите на Рака.  Интуицията и интересът към езотеричните въпроси ще се увеличават при хората. Всичко свързано с националните интереси, семейните проблеми, племенните традиции - всичко това ще предизвика повече интерес у хората.  Луната е в знак Водолей до 17:03ч на 22 юни  Емоциите са променливи, трудно е да се предскажат. Нуждаем се от повече свобода и нови неща, особено се усещат ограниченията, тежестта на работата, рутината на ежедневието, скучните отношения. Тези дни, съзнанието е по-отворено към нови идеи, оригиналност, обаче през този период има повече прояви на нервност, внезапни емоционални кризи. Голям е броя на съвпаденията и случайностите. Луната във Водолей често носи изненади, срещи с интересни хора, със стари приятели. Това е периодът на интелектуалците, изобретателите, конструкторите. Любовта в тези дни е разкрепостена, преобладават приятелските отношения. Уязвими са сухожилията, вените, глезените и очите. Да не се натоварват. Чувствителна е нервната система.  В 17:03ч Луната излиза на празен ход до 17:03ч на 22 юни. Нищо важно да не се предприема.  Доминиращ 18 лунен ден от 23:39ч на 20 юни до 00:14ч на 22 юни  Денят изисква предимно благоразумие, сдържаност и особено внимание, тъй като е свързан с опасности. Ако неправилно се използва енергията на деня, може да срещнете препятствия и неприятности. Бъдете внимателни към всичко случващо се с вас през този ден. Мислите трябва да се контролират, да не се допускат отрицателни такива, както и прояви на егоизъм. Могат да възникнат препятствия при достигане на целите и конфликти с околните. Лесно се изпада под чуждо влияние.  Всеки човек има свое огледало, в което вижда света. По това, което ни се случва в осемнадесети лунен ден може да се определи какво е то: дали криво, увеличаващо, намаляващо или счупено парче, което отразява изопачаващата действителност. Нашите реакции също ще покажат на кое реагираме положително, на кое отрицателно. Днес може да се сблъскате със своята „тъмна” страна. Всяка ситуация трябва да се оценява като отражение на нашата същност.  Време за спокойна работа. Не е най-благоприятното време за колективен труд. Денят не е продуктивен период за бизнес, нито хубав, нито лош. Останете спокойни и отделете повече внимание на незначителните детайли, внимателно прочитайте договорите, документите, обърнете внимание и на най-дребния шрифт.  Настоятелно се препоръчва да се ограничи консумацията на алкохол. В този ден не бива да се пиянства, защото заболяват бъбреците. Добре се отразяват масажите и разтривки с растителни масла. Възможно е да се постави неправилна диагноза, неправилно да се назначат лекарства. Благоприятно е да се гладува и да се очистят червата. Препоръчва се да се избягва храна от животински произход. Ритуалната храна са орехите.  По-малко да се спи. Силните аромати са опасни. Препоръчва се лечебно гладуване, за да се обнови енергията, да се намали съдържанието на отрови в организма и да се укрепят духовните сили.  Може да стане тежък период за семейните отношения. Не се учудвайте, ако всички са в лошо разположение на духа. Нужно е да се прояви максимум спокойствие и тактичност, за да не се разраснат проблемите.  Сексът трябва да бъде спокоен, бавен и не толкова активен.  Сънищата могат да покажат проблемите, които пречат в живота. Сънят може също да е свързан със здравето и да ни подскаже пътят за нашето изцеление от болестите.  Следва 19 лунен ден от 00:14ч на 22юни до 00:44ч на 23 юни  03 слънчев ден - Най-мощният по отношение на думите слънчев ден. Силата на словото достига своя пик. Всичко, което произнесете на глас може да се сбъдне, дори най-незначителната фраза. Денят е добър за музика, пеене и четене на книги. Хубаво е да се посвети повече време на близките, на занимания с домашните дела и семейството. Благоприятно е за съпружески отношения. Добре е да сътворите нещо с ръцете си. Приветстват се всички творчески начинания. ", "date": "2019.06.21", "title": "Днес е лятното слънцестоене!"}
{"url": "http://epicenter.bg/article/Vezhdi-Rashidov-za-falshivite-kartini--Tova-e-sriv-na-pazara-na-izkustvo/186194/2/0", "text": "Председателят на комисията по култура към НС и бивш министър на културата Вежди Рашидов заяви в студиото на сутрешния блок на БНТ, че скорошният скандал с продажба на фалшиви картини нанася сериозна вреда върху пазара на изкуство. По-рано тази седмица собствениците на столична галерия обявиха, че са станали жертва на измама, заради което и сезираха прокуратурата. Закон за наказание при продажба на фалшиви произведения има, но той не се прилага, заяви председателят на комисията по култура към НС Вежди Рашидов.   Проблемът не е дали някой ще спечели пари от това. Проблемът е, че това е срив на пазара на изкуството. Единичните случаи не бива да бъдат общи знаменатели, изтъкна Рашидов.   По думите му, галериите са каталог за продажби, но изложеното там след годините ще стане паметта на нацията, заради което продажбата на фалшиви произведения на изкуството е престъпление.  ", "date": "2019.06.21", "title": "Вежди Рашидов за фалшивите картини: Това е срив на пазара на изкуство"}
{"url": "http://epicenter.bg/article/Valeri-Simeonov--Reshenieto-za-subsidiya-ot-1-lev-ne-tryabva-da-minava-prez-parlamenta-/186197/2/0", "text": "ГЕРБ пред очите на цялото общество влезе в коалиране с ДПС. Не може да влезеш в преговори с една политическа сила, която обществото не одобрява, която обществото отхвърля и после да се извиняваш, това заяви в сутрешния блок на БНТ лидерът НФСБ Валери Симеонов.  Всичко започна с една политика на инат. На опозицията това ѝ е работата да прави всякакви предложения дори и популистки, та дори и налудничави ако щете. Такова предложение ликвидира тотално многопартийната демокрация. Дали се харесва, дали не се харесва, тази многопартийност зависи от избора на всеки един от нас, коментира Симеонов.  Според него щом не всички българи гласуват, не могат да очакват някакво високо качество на управление.  Въпросът с намаляването на партийната субсидия не сме го обсъждали, защото никой не очакваше толкова бърза развръзка, точно за една седмица се случи всичко това. Затова вчера се събрахме и си дадохме една трезва равносметка, че това решение не трябва да минава. Не трябва да се приема едно такова решение, защото то ще доведе до ликвидирането на всички малки партии. Ние преди време правихме предложение за намаляване на субсидията на 6 лева, но ликвидирането на субсидиите ще доведе не само до ликвидирането на малките партии, но и до ликвидирането на възможността за обособяване на нови, допълни лидерът на НФСБ.  Ние ще искаме обяснение за всички тези хаотични и рискови действия които се предприемат от премиера и от партията, която той управлява, защото пак казвам - това е една емоционална политика, политика на инат и опит за политическо надцакване, допълни Симеонов.   \"Вчера се събрахме с ръководството на ВМРО и си дадохме една трезва равносметка, че това решение не трябва да продължава своя път към пленарна зала и трябва да бъде най-малкото отложено, за да има консултация с всички политически сили.   Симеонов изтъкна, че ГЕРБ е нарушил коалиционното споразумение и приоритетите на управляващата коалиция, и че \"влезе в коалиране с ДПС\". \"Нека ГЕРБ да реши кой иска да му бъде партньор в това управление. Ако иска ДПС, да заповяда.\" Валери Симеонов настоява за спешен коалиционен съвет на управляващата коалиция. Той припомни, че през 2015 година \"Патриотичен фронт\" (тогавашната коалиция между ВМРО и НФСБ) е направила предложение за намаляване на субсидията на 6 лева.   \"Безспорно е вярно, че тази субсидия е безкрайно раздута, тя трябва да бъде намалена. Но ликвидирането на субсиидите води всъщност до ликвидиране на възможността не само да съществуват малките партии като нашата, като тези на колегите, но и навлизането на нови политически партии.\" За Симеонов този начин на водене на политика, популизмът, който той определи като \"подмазване на простолюдието\", е обиден за всички интелигентни хора в държавата.   \"Има модели в Европа, има модели на смесено финансиране. Трябва да се намали субсидията, но от друга страна трябва да се даде възможност и за финансиране. Но не неограничено. Този, който е на власт, фактически той командва фирмите.\"   Във връзка с приетите нови разпоредби за шума, които Народно събрание окончателно прие вчера, Симеонов коментира, че се чувства удовлетворен. \"Има един закон, който е прост, опростен, действен, елементарен и който задължително ще доведе до резултатност в борбата с тази болест на цивилизацията.\"   Той допълни, че строителните дейности също влизат в рестрикциите на закона. Контролът ще се упражнява през деня от Регионалните здравни инспекции и съответните министерства. Като пример той даде Министерство на транспорта, което да контролира шума за корабите, които плуват около брега със силна музика. А в тъмните часове само и единствено полицията ще е отговорна. ", "date": "2019.06.21", "title": "Валери Симеонов: Решението за субсидия от 1 лев не трябва да минава през парламента!"}
{"url": "http://epicenter.bg/article/Gen--Botsev--S-kampaniyata--Badi-voynik--iskame-da-pokazhem--che-voennata-profesiya-e-prestizhna-i-sigurna/186226/2/0", "text": "Съкращават се някои срокове за назначаването на кандидати на военна служба, които успешно са издържали конкурсите за войнишки длъжности. Осъвременени са и част от медицинските изисквания, но в никакъв случай не сме снижавали критериите. Това каза началникът на отбраната генерал Андрей Боцев пред журналисти в Смолян по време на кампанията „Бъди войник“ за представяне на военната професия на 20 юни, съобщиха от пресцентъра на Министерство на отбраната. Намалени са сроковете за подаване и обработка на документите във военните окръжия и по-бързото им предоставяне във военните формирования за организиране на конкурсите, разясни той.   По думите му, първата половина на годината е показала, че кампанията „Бъди войник“ е много добра и е стъпка в правилната посока за преодоляване на некомплекта във Въоръжените сили. Предстои анализ на свободните места и ще бъдат обявени още конкурси във видовете Въоръжени сили от есента, допълни генерал Боцев.   „С тази кампания искаме да покажем, че военната професия е престижна и сигурна като работно място и доходи“, подчерта началникът на отбраната. Той допълни, че това е високорискова професия, затова на всички учения, занятия и подготовки се следи стриктно за спазването на мерките за безопасност.   Доброто образование е голямо предимство за военната професия, предвид модернизационните проекти, вследствие на които се очаква нова съвременна техника в Българската армия. Не на последно място са и физическите възможности на кандидатите за войници, посочи още генерал Андрей Боцев.   Пред журналисти и смолянската общественост той даде висока оценка на 101-ви алпийски полк, на дейността му в помощ на населението. „Трябва да се гордеете с вашия полк. Всяка година през зимата пътищата в Родопите са проходими, благодарение на тях“, припомни началникът на отбраната.   „Доволни сме от проведения конкурс за заемане на вакантни войнишки длъжности, но един не е достатъчен. В ход е подготовката на втори и до края на годината със сигурност ще има и трети конкурс.“ Това каза пред журналисти командирът на Сухопътните войски генерал-майор Михаил Попов. Удовлетворени сме от облекчаването на процедурите, защото досега сме губили хора заради забавянето на назначаването, посочи още командирът на Сухопътните войски генерал-майор Михаил Попов.   В Смолян на представянето на военната професия дойдоха много ученици, включително и от общините в областта. На място директно от хората в униформа те се запознаха с военната професия и имаха възможност да разговарят с военнослужещите за спецификите на показаната техника и въоръжение в Българската армия. От представителите на Военното окръжие в Смолян много млади хора се информираха за текущите възможности за постъпване в редиците на Българската армия. Този начин на представяне на армията събуди и много приятни спомени сред жители и гости на Смолян. Със свои изпълнения за тях в центъра на града се включи Представителният духов оркестър на Военновъздушните сили, а жест към смолянската общественост за традиционно добрите връзки с жителите на Родопите беше концертът на Представителния ансамбъл на Въоръжените сили.  ", "date": "2019.06.21", "title": "Ген. Боцев: С кампанията „Бъди войник“ искаме да покажем, че военната професия е престижна и сигурна"}
{"url": "http://epicenter.bg/article/Globa-ot-1000-leva-za-agresivno-kuche-bez-namordnik-predlagat-ot-GERB-/186227/2/0", "text": "Глоба от 1000 лв. за куче без наморник предлагат от ГЕРБ с внесените промени в Закона за ветеринарномедицинската дейност. Това каза пред журналисти в парламента Десислава Атанасова, цитирана от Канал 3.  Според нея в последните няколко седмици обществото е станало свидетел на особено драстични случаи на нападения от кучета върху хора и заяви, че очаква становище по готвените законодателни промени от всички заинтересовани страни.  \"Стараем се да защитим обществения интерес, без да ощетяваме собствениците на домашни любимци\", каза Десислава Атанасова.  Тя обясни, че в предложенията, които са направили, глобата за малко куче до пет килограма, което се разхожда без повод, е 300 лв. В момента глобата е сто лева. Според подготвените промени малките породи кучета не са толкова обществено опасни и затова предложената за тях санкция е триста лева.  \"За куче без наморник увеличаваме десетократно санкцията от 100 на 1000 лв. Предвидили сме и увеличаване на санкцията в частта разхождане на кучета в детски площадки\", каза още тя. Десислава Атанасова уточни, че контролът за изпълнението на този закон е на общините.   ", "date": "2019.06.21", "title": "Глоба от 1000 лева за агресивно куче без намордник предлагат от ГЕРБ "}
{"url": "http://epicenter.bg/article/Ochakvano--Proval-na-pregovorite-za-naslednik-na-Yunker/186193/7/0", "text": "Деликатните преговори, водени на срещата на върха на ЕС за намиране на приемлив кандидат за председател на Европейската комисия, се провалиха вчера и бе свикан кризисен Европейски съвет на 30 юни, съобщи Франс прес.  \"Няма мнозинство за никой кандидат. Ще се съберем отново на 30 юни. Ще продължа консултациите\", заяви председателят на Европейския съвет Доналд Туск след първия ден от срещата.  Слабите надежди за намиране на решение бяха попарени след разговор на Туск с френския президент Еманюел Макрон и германската канцлерка Ангела Меркел.  \"Вчера бях предпазлив оптимист. Днес съм повече предпазлив, отколкото оптимист\", каза той в \"Туитър\" след разговора си с двамата лидери.  Макрон отхвърля номинацията на защитавания от Меркел претендент, германеца Манфред Вебер, водещия кандидат на Европейската народна партия (ЕНП). Претенденти за председателското място в ЕК са още холандецът Франс Тимерманс от групата на социалистите и датчанката Маргрете Вестагер от групата на либералите и центристите \"Обнови Европа\".  Човекът, който ще заеме на 1 ноември поста от Жан Клод-Юнкер, трябва да получи подкрепата на 21 от 28 европейски лидери и да събере мнозинство от поне 376 гласа в ЕП.  Направено е предложение за разпределението на четири висши поста в ЕС. ЕНП, най-голямата група в европарламента, иска председателския пост в Европейската комисия и никой не оспорва нейните претенции, но трябва да се намери кандидат, различен от Вебер, заявиха пред АФП трима високопоставени източници.  Либералите искат да оглавят Европейския съвет, а социалистите ще получат поста ръководител на европейската дипломация. Социалистите и зелените ще си поделят ръководния пост е Европейския парламент, който има 5-годишен мандат, така че представител на всяка от двете групи ще го оглави за по две години и половина, пише БТА. ", "date": "2019.06.21", "title": "Очаквано! Провал на преговорите за наследник на Юнкер"}
{"url": "http://epicenter.bg/article/Darzhavniyat-departament-na-SASht-s-kritika-kam-Balgariya-za-trafika-na-hora/186196/7/0", "text": "Българското правителство не покрива изцяло минималните стандарти за изкореняване на трафика на хора, но полага значителни усилия за постигането на тази цел. Това се посочва в годишния доклад на Държавния департамент за трафика на хора по света, който бе публикуван днес.  В частта за България в доклада за трафика на хора за 2019 г. Държавният департамент отбелязва, че правителството като цяло е положило по-големи усилия в сравнение с предишния отчетен период.  Тези усилия са включвали признаване на двама служители за виновни в съучастничество и екстрадиране на друг, отпускане на по-голямо финансиране за услуги в помощ на жертвите и участие в повече международни разследвания, се посочва в текста.  Според доклада обаче българските власти са разследвали и предприемали наказателно преследване по по-малко случаи на трафик, съдилищата са продължили да издават условни присъди на повечето признати за виновни в трафик, корупцията в правоприлагащите органи и съдебната система е продължила да възпрепятства усилията, а разследванията срещу служители за съучастничество рядко са водели до присъди лишаване от свобода.  В документа се отправят редица препоръки, включително да се издават значителни присъди затвор на признатите за виновни в трафик, да се увеличат усилията за разследване и наказателно преследване на случаите на трафик с цел сексуална и трудова експлоатация, да се предприемат енергични действия за разследване, наказателно преследване и признаване на вината на участвали в трафик държавни служители и постановяване на присъди затвор срещу тях, да се въведат устойчиви финансови механизми за услуги в помощ на жертвите като поддържане на приюти и връщане в родината, да се отделят значителни средства за дейности за борба с трафика на хора.  Източник: БНР, БТА", "date": "2019.06.21", "title": "Държавният департамент на САЩ с критика към България за трафика на хора"}
{"url": "http://epicenter.bg/article/Pentagonat-obvini-Rusiya--che-opitva-da-promeni-svetovniya-red-/186206/7/96", "text": "Пентагонът отговори на предупрежденията на руските политици, които разкритикуваха САЩ за решението им да изпратят допълнителен войскови контингент в Близкия Изток, предават РИА Новости и Агенция \"Фокус\".  Както съобщава американският телевизионен канал CNBC, за това се говори в електронно писмо на подполковника от европейското подразделение на Пентагона по връзки с обществеността Карли Глисон, която заяви, че действията на Вашингтон не са провокация, а само мерки за укрепване на отбраната.  „Това е подкрепление, а не провокация, допълнителните войски са нужни за отбранителни цели, за да се защитаваме от заплахите по въздух, вода и земя в близкоизточния региона“, написа Глисон в писмото.  Освен това тя заяви, че Русия „се стреми да промени световния ред и да се откаже от международната система, обезпечаваща мир в течение на десетилетия“. При това тя обвини Москва също и че използва хаоса и разпространява влиянието си извън пределите на своето близко съседство.  В допълнение, Глисън добави, че Близкият изток играе ключова роля за Вашингтон, така че Пентагонът \"поддържа баланса на силите в този регион\", бори се срещу тероризма и също така осигурява безопасността на важни търговски пътища.  Напоследък ситуацията в отношенията между САЩ и Иран значително се влоши. Американските власти наложиха строги санкции срещу ключови области на иранската икономика и продължават да увеличават санкционния натиск. Целта на Вашингтон е да „промени поведението” на Ислямската република.  САЩ също обявиха Корпуса на стражите на ислямската революция (КСИР) за терористична организация. В отговор Иран обяви Централното командване на САЩ за терористична организация, а самите САЩ са \"държава, спонсорираща тероризма\".  КСИР в четвъртък съобщи, че иранските военни са свалили американски дрон във въздушното пространство на Иран. След това президентът на САЩ заяви, че Техеран е направил „голяма грешка“.  ", "date": "2019.06.21", "title": "Пентагонът обвини Русия, че опитва да промени световния ред "}
{"url": "http://epicenter.bg/article/Tramp-razporedil-udari-po-Iran--no-vposledstvie-otteglil-zapovedta-si-/186210/7/96", "text": "Президентът на САЩ Доналд Тръмп е одобрил военни удари срещу Иран в отговор на свалянето на американски разузнавателен дрон, струващ 130 милиона долара, но после внезапно се е отказал от решението си, пише американското издание \"Ню Йорк таймс\", цитирано от Канал 3.  Първоначално Тръмп одобрил ударите по такива обекти като радар и ракетни батареи, посочва вестникът, като се позовава на високопоставени представители в американската администрация. Ударите е трябвало да бъдат нанесени преди изгрев слънце днес, за да се намали рискът за иранските военни или за цивилните.  Самолети са били вдигнати във въздуха, а кораби са заели позиция, но така и не се стигнало до изстрелване на ракети, защото дошло разпореждане за отказ от атаката, казва висш представител на американската администрация.  Засега не е ясно дали в бъдеще ще има удари по цели в Иран, тъй като не става ясно кое е породило отмяната на разпореждането. Не е ясно и дали Тръмп е променил мнението си или администрацията е изразила безпокойство относно логистиката или стратегията. Ако до изпълнение на разпореждането се беше стигнало, това щеше да бъде третата подобна заповед на Тръмп за удари по цели в Близкия изток след ударите, нанесени в Сирия през 2017 г. и 2018 г.  Междувременно Вашингтон забрани американските граждански полети в контролираното от Техеран въздушно пространство над Персийския залив и Оманския залив \"до второ нареждане\", след като Иран свали американски безпилотен самолет, съобщи АФП.  Ограниченията се дължат на \"повишените военни действия и засиленото политическо напрежение в региона, което представлява неволен риск за операциите на американското гражданско въздухоплаване и създава възможност за грешни изчисления или погрешно идентифициране\", заяви Федералната авиационна администрация на САЩ.  \"Рискът за американската гражданска авиация се създава от изстреляната ракетя \"зема-въздух\" по американски безпилотен самолет\", се казва в изявлението.  ", "date": "2019.06.21", "title": "Тръмп разпоредил удари по Иран, но впоследствие оттеглил заповедта си "}
{"url": "http://epicenter.bg/article/Erdogan--S-400-pristigat-v-Turtsiya-prez-parvata-polovina-na-yuli-/186221/7/0", "text": "Първите зенитно-ракетни системи С-400 ще пристигнат в Турция през първата половина на юли, съобщи президентът на страната Реджеп Таийп Ердоган на среща с представителите на чуждестранни медии, предава „Анадолската агенция“, цитирана от \"Фокус\".  По неговите думи, решението за това, къде ще бъдат разположени С-400, е взето от Генералния щаб на Въоръжените сили на Турция. Ердоган припомни, че САЩ не са направили изгодно предложение за техните системи „Пейтриът“.  Предложението на Вашингтон е било по-малко примамливо от руското, отбеляза турският лидер.  „Въпреки че американската страна може да казва обратното, това не е така. Ние сме длъжни да мислим за интересите на Турция. За съжаление, американската страна не отчете позицията на Анкара нито по въпроса за условията на кредитиране, нито в контекста на съвместното производство. Тоест, от гледната точка на Анкара, предложението на Вашингтон загуби всякакъв смисъл. Ние не искаме да бъдем просто потребители“, каза Ердоган.  В коментар за възможността САЩ да наложат санкции на Анкара в отговор на покупката на С-400, Ердоган отбеляза, че Турция ще отговори на рестрикциите с ответни санкции. Президентът напомни за планираната в края на месеца среща с американския си колега Доналд Тръмп на форума на Г-20 в Япония.  „На срещата с Тръмп ще потвърдя неизменността на позицията на Анкара“, подчерта Ердоган. И изрази увереност, че Тръмп „също ще се обяви против санкциите“. „Вашингтон трябва да предприеме мерки, отговарящи на духа на сътрудничеството с Анкара“, заяви турският лидер. „Отношенията на ниво държавни глави е едно, а позицията на нископоставените лица – съвсем друго. Лично аз не допускам възможността за подобни санкции“, заяви Ердоган.  „Турция се сблъсква със заплаха и не може да чака изгодно предложение от САЩ. Открито казах на Тръмп: ако можете да ни предложите същите условия за доставка на ЗРС (каквито и Русия), ние сме готови да купим системи и от вас“, обясни държавният глава.  Президентът отбеляза още, че ако все пак бъдат наложени санкции, Анкара ще отговори на тях с контрасанкции. Ердоган отбеляза и че Вашингтон няма право да изключва която и да е страна от НАТО.  Ердоган съобщи, че в отговор на разногласията със САЩ по въпроса за участието на Анкара в процеса на производство на самолетите от пето поколение F-35 Турция ще се обърне към международния съд.  „Липсата на F-35 няма да е трагедия за Турция. Анкара може да купи самолети от други страни-производители. Освен това, Турция и сама разработва военни самолети и възнамерява да се превърне в самодостатъчна страна в сферата на самолетостроенето“, каза турският лидер.  ", "date": "2019.06.21", "title": "Ердоган: С-400 пристигат в Турция през първата половина на юли "}
{"url": "http://epicenter.bg/article/Protestirashtite-v-Tbilisi-razgromiha-tsentralata-na-upravlyavashtata-partiya-/186222/7/0", "text": "Протестиращите в Тбилиси са разгромили централата на управляващата партия „Грузинска мечта – Демократична Грузия“ на булевард Руставели, съобщи в петък обществената телевизия на Грузия „Превий канал“, предават ТАСС и Агенция \"Фокус\".  Отбелязва се, че демонстрантите също така са изгорили намерените в офиса знамена с емблемата на партията.  В четвъртък няколко хиляди демонстранти се събраха пред сградата на парламента в центъра на Тбилиси, като поискаха оставката на ръководителя на МВР и председателя на парламента.  Протестиращите се опитаха да превземат сградата. Полицията разгони митинга, използвайки сълзотворен газ, гумени куршуми и водни оръдия.  Според грузински медии са задържани няколко десетки души.  Според Министерството на здравеопазването на страната са ранени 52 души, включително 38 полицейски служители.   ", "date": "2019.06.21", "title": "Протестиращите в Тбилиси разгромиха централата на управляващата партия "}
{"url": "http://epicenter.bg/article/Prezidentat-na-Makedoniya-Stevo-Pendarovski--Bezsporno-e--che-Gotse-Delchev-se-e-obyavyaval-za-balgarin-/186237/7/51", "text": "Безспорна политическа истина е, че Гоце Делчев се е обявявал за българин, заяви президентът на Македония Стево Пендаровски в ефира на скопския телевизионен канал „Алсат–М“, предава македонският „Фокус“.  Говорейки за проведените в България и Македония дискусии за националността на Гоце Делчев, Пендаровски каза, че през изминалия период е провел интензивни консултации с хора, които разбират тази проблематика.  „Сигурен съм, че постепенно ще стане политически проблем. Твърдя, че тепърва ще става политически проблем, ако подходът от българската страна продължава да бъде такъв. За всички, които имат поне малко знания за този исторически период, е безспорна историческа истина, че Гоце Делчев се е обявявал за българин. Но дали не е историческа истина на сто процента, че Гоце Делчев се е борил за македонска държава, автономия, независима държава, а дори накрая е оставил завещание неговите кости да почиват в независима Македония. Няма документ, който да казва, че Гоце Делчев се е борил за голяма България, или изявление или позиция, че се бори за присъединяване на тогавашната провинция в Османската империя Македония към България“, заяви Пендаровски.   ", "date": "2019.06.21", "title": "Президентът на Македония Стево Пендаровски: Безспорно е, че Гоце Делчев се е обявявал за българин "}
{"url": "http://epicenter.bg/article/Pri-protestite-v-Tbilisi-sa-postradali-240-dushi-/186239/7/0", "text": "Броят на пострадалите по време на протестните акции в Тбилиси в четвъртък е 240 души, 102 от които остават в медицинските учреждения, съобщи в петък заместник-министърът на здравеопазването на Грузия Заза Бохуа, цитиран от ТАСС и Агенция \"Фокус\".  „Общо на акциите са пострадали 240 души, от които 102 остават в клиниките“, цитира думите му Първи канал на Грузия.  По думите на Бохуа, сред пострадалите има 80 полицейски служители. В момента хирурзите правят операции на двама ранени. Състоянието на един от пострадалите е стабилно тежко.  Междувременно пресскекретарят на руския президент Дмитрий Песков определи протестите в Тбилиси, които започнаха в четвъртък, като русофобска провокация, която предизвика безпокойство в Москва.  „Всичко, което се случи вчера в Грузия, не е нищо по-различно от русофобска провокация. Разбира се, фактът, че имаше агресивни прояви спрямо граждани на Русия не може да не предизвика нашето крайно безпокойство“, заяви той пред журналисти.  Песков добави, че „имало опасения за непосредствената лична безопасност (на членовете на делегацията от Русия) и на фона на провеждането на международно междупарламентарно мероприятие това изисква категорично осъждане“.  „Подобни прояви на русофобия предизвикват сериозното ни безпокойство. Нека не забравяме, че Грузия е страна, която редовно е посещавана от голямо количество туристи от Русия. Това е крайно сериозен въпрос“, резюмира той.   Безредиците избухнаха в знак на протест срещу факта, че руски депутат говори от мястото на председателя на парламента.  Руският комунистически депутат Сергей Гаврилов участва в годишната среща на Междупарламентарната асамблея за православие (IAO), форум на депутатите от предимно православни страни.   ", "date": "2019.06.21", "title": "При протестите в Тбилиси са пострадали 240 души "}
{"url": "http://epicenter.bg/article/Gratskata-politsiya-svalya-nomerata-na-nepravilno-parkiranite-avtomobili-/186242/7/51", "text": "За неправилно паркиране гръцката полиция масово сваля номерата на автомобилите. Акцията се провежда в цялата страна и ще продължи до края на туристическия сезон, предупреждават гръцките полицаи, информира БНР.  Глоби се налагат както на коли с гръцка регистрация, така и с чуждестранни номера. Чужденците получават номерата на колата след плащане на глобата в размер от 40 до 80 евро, докато гърците остават без кола за три месеца.  Властите съветват нарушителите задължително да подписват наказателния фиш, независимо дали са съгласни с глобата или не, защото само при подписан фиш имат право на обжалване.  Увеличени са полицейските екипи по контрол на трафика. Налагат се високи глоби за всякакъв вид нарушения.  Зачестиха случаите на арест на чужденци, които качват на стоп нелегални имигранти.  Полицията предупреждава - в колата да пътуват само хора, които познавате.  ", "date": "2019.06.21", "title": "Гръцката полиция сваля номерата на неправилно паркираните автомобили "}
{"url": "http://epicenter.bg/article/Moskva--SASht-i-Iran-izglezhda-sa-na-raba-na-voynata-/186245/7/0", "text": "Руският заместник-министър на външните работи Сергей Рябков заяви в петък, че САЩ и Иран изглежда са на ръба на война, визирайки неотдавнашния инцидент в Ормузкия проток, когато Техеран свали американски военен дрон, съобщават агенция ТАСС и БНР.  \"Според наличната информация ситуацията е очевидно много опасна. Бих казал, че е като на ръба на война\", посочи Рябков.  Президентът на Русия Владимир Путин заяви вчера, че американска военна интервенция срещу Иран ще доведе до катастрофални последици за региона на Персийския залив.  По-рано днес пък агенция Ройтерс цитира свои източници, според които президентът на САЩ Доналд Тръмп е предупредил Техеран за възможен американски военен удар, като в същото време той е определил краен срок за иранските власти да участва в преговори с Вашингтон по този въпрос.  ", "date": "2019.06.21", "title": "Москва: САЩ и Иран изглежда са на ръба на войната "}
{"url": "http://epicenter.bg/article/Pendarovski--Gotse-Delchev-se-e-obyavyaval-za-balgarin--no-se-e-boril-za-nezavisima-makedonska-darzhava-/186247/7/51", "text": "Гоце Делчев се е обявявал за българин и в същото време се е борил за самостоятелна македонска държава, твърди президентът на Македония Стево Пендаровски в ефира на предаването „360 Степени“, което е излъчено в четвъртък от 23 часа българско време по скопския телевизионен канал „Алсат-М“, предава Агенция \"Фокус\".  Пендаровски казва, че това са два безспорни исторически факта и предлага това като компромисен подход към личността и работата на революционера, дефинирането на които доведе до напрежение във връзките София-Скопие през последните дни и заплашва да влоши отново отношенията между двете страни.  „И тук, може би, излизам извън моя мандат, защото през последните няколко седмици имах интензивна комуникация с хора, които разбират тази работа, защото съм сигурен, че постепенно тя се превръща в политически проблем. Твърдя, че това тепърва ще се превърне в политически проблем, ако подходът от българска страна продължава да бъде такъв. Така че, безспорната историческа истина е, за всички, които имат малко познания от този исторически период, че Гоце Делчев се е обявявал за българин. Но не е ли историческа истина, сто процента, че Гоце Делчев се бори за македонска държава? Автономията, независима държава и дори накрая оставя завещание костите му да почиват в независима Македония“, казва Пендаровски в интервюто.  Според него, „няма документ, който да казва, че Гоце Делчев се е бил за Велика България или за Санстефанска България, или изявление, в което той казва, или поне позиция, макар и преразказана от неговите съвременници, че Гоце Делчев се е борил за присъединяване на тогавашната провинция в Османската империя Македония към България“.  „Значи, ако ви интересува, както казват някои политици, истината и само истината, добре. Неоспорима историческа истина е, че той се е обявявал за българин в този исторически контекст, също както е безспорна историческа истина и факт, че се е борил за македонска държава. Ето ви формулировката, подпишете я и дайте да не създаваме проблеми там, където не трябва да ги има. Така че ние, като държава, не можем да преглътнем тезата, че от 1944 г. нататък ние сме се събудили една събота и сме казали – наистина сега сме македонци, да поговорим оттук нататък, защото това е политически подход, който няма да ни отведе никъде“, каза Пендаровски.  „Алсат-М“ отбелязва, че изявлението на македонския държавен глава идва след думите на българския премиер Бойко Борисов, който, помолен да коментира факта, че решението за започване на присъединителни преговори със Северна Македония е отложено, заяви:  „Има много неща, които трябва да поправят. Не ме разбирайте погрешно, но докато се спори, дали Гоце Делчев е българин или македонец - такива дребни приказки за някои герои, които очевидно са били и за България, и за Македония, за тяхната родина и най-добрите ни песни са свързани с тях. И опозицията постоянно ме пита какво прави комисията. Оставете ги да узреят“.  ", "date": "2019.06.21", "title": "Пендаровски: Гоце Делчев се е обявявал за българин, но се е борил за независима македонска държава "}
{"url": "http://epicenter.bg/article/Tusk-prodalzhava-da-tarsi-zamestnik-na-Yunker-/186252/7/0", "text": "Председателят на Европейския съвет Доналд Туск съобщи, че продължава още днес преговорите в търсенето на приемник на председателския пост в Европейската комисия (ЕК).  Той уточни, че по-късно този следобед ще разговаря с председателите на парламентарните групи в Европейския парламент.  Туск не се съгласи с журналистическа оценка, че Европейският съвет не заседава прозрачно по определянето на следващия председател на ЕК - след полунощ, без телефонна връзка, в отсъствието на странични наблюдатели. Процесът е дори твърде прозрачен, за да бъде продуктивен, коментира той на пресконференция. Понякога чувствам, че обществото знае повече за възможните кандидати от мен. Това означава голяма прозрачност, добави Туск.  Той допълни, че държавните и правителствените ръководители от ЕС днес са препотвърдили становището си спрямо намеренията на Великобритания да напусне Общността. Постигнатото споразумение няма да бъде предоговаряно, възможни са промени в изявлението за бъдещите отношения с Лондон, уточни Туск.  Очакваме избора на новия британски премиер, трябва да проявим търпение. Може би процесът ще бъде по-вълнуващ за напред заради някои предстоящи решения, но нашето становище остава непроменено, добави той по повод очакваното избиране на Борис Джонсън за премиер. Искаме да избегнем раздяла без правила, стремим се в бъдеще да имаме възможно най-близки отношения с Лондон, добави Туск, съобщи Дарик.  По неговите думи Европейският съвет призовава в навечерието на срещата на Г-20 в Осака за повече взаимодействие. Обсъдихме икономическата обстановка, напреженията в областта на търговията и геополитиката. Ще се опитаме да убедим участниците в срещата в Япония да си сътрудничат, вместо да се заплашват, добави той.  Попитан защо Европейският съвет не е приел решения за обстановката в Иран, Туск бе на мнение, че е по-добре ЕС да не се намесва. Следим обстановката с голяма тревога, добави той.  Туск определи постиженията на завършващото румънското председателство на Съвета на ЕС като впечатляващи от гледна точка на броя на приетите законодателни предложения. Председателят на ЕК Жан-Клод Юнкер Юнкер заяви, че е много впечатлен от постиженията на председателството. Имах високи предварителни очаквания, които бяха надминати, посочи Юнкер. Румънският президент Клаус Йоханис отбеляза, че в началото на председателството малцина са имали особени очаквания. Председателството бе изненада, представи се далеч по-високо от очакванията, обобщи той.", "date": "2019.06.21", "title": "Туск продължава да търси заместник на Юнкер "}
{"url": "http://epicenter.bg/article/Tramp-prizna--che-otmenil-v-posledniya-moment-planiran-voenen-udar-sreshtu-Iran-/186257/7/96", "text": "Президентът на САЩ Доналд Тръмп съобщи днес, че е блокирал планиран военен удар срещу Иран, тъй като атаката нямало да бъде пропорционален отговор на свалянето на американски дрон от Техеран, предават Ройтерс и БНР.  „Десет минути преди удара аз го спрях, не е пропорционален на сваляне на дрон. Аз не бързам, нашата армия е възстановена, нова и в готовност, най-добрата е в света“, посочи Тръмп в серия от публикации в Туитър.  Той допълни, че САЩ планирали да ударят 3 обекта в Иран, съобщено му било, че ще загинат 150 души.  Доналд Тръмп е изпратил послание до Иран чрез Оман, в което е информирал Техеран, че Вашингтон се подготвя да атакува страната, заявиха по-рано днес неназовани ирански представители.  Това е станало факт, малко след като в-к \"Ню Йорк таймс\" съобщи, че късно снощи Тръмп е одобрил военни удари в отговор на сваления от иранска ракета американски военен дрон, но в последния момент е отменил атаката. Твърди се, че отказът за нападение е бил направен въпреки съветите за подобни мерки на държавния секретар Майк Помпейо, на директора на ЦРУ Джина Хаспел и на съветник по националната сигурност Джон Болтън.  В същото посланието на Тръмп към Иран обаче той е отбелязал, че САЩ \"не желае война, а разговори\", като американският президент е добавил, че дава на Техеран краен срок за започване на преговорите, според информацията на Ройтерс.  \"В посланието си Тръмп заяви, че е против всякаква война с Иран и иска да разговаря с Техеран за различни въпроси. Той даде кратък период от време, за да получи нашия отговор, но незабавният отговор на Иран беше, че зависи от върховния лидер Аятолах Али Хаменей да вземе решение по този въпрос\", посочи пред Ройтерс висш ирански служител, поискал да запази анонимност.  Втори ирански служител пък посочи пред агенцията: \"Ние дадохме ясно да се разбере, че нашият лидер е против всякакви преговори, но съобщението ще бъде предадено на него, за да вземе решение ... Въпреки това казахме на оманския официален представител, който ни предаде посланието на Тръмп, че всяка една атака срещу Иран ще има регионални и международни последици\".  ", "date": "2019.06.21", "title": "Тръмп призна, че отменил в последния момент планиран военен удар срещу Иран "}
{"url": "http://epicenter.bg/article/Leten-teatralno-muzikalen-festival-v-Nov-teatar-NDK/186270/6/0", "text": "„Нов театър“ НДК стартира първото издание на „Летен театрално-музикален фестивал“, който ще се проведе през целия месец юли.   Любителите на театралното и музикално изкуство ще бъдат зарадвани с една вълнуваща алтернатива на културния живот в София. Известни творци – актьори, режисьори и драматурзи, както и проспериращи и амбициозни млади таланти, обединяват усилията си в създаването на атрактивния „Летен театрално-музикален фестивал“.   Жителите и гостите на София ще имат възможност да се насладят на театрални спектакли, които са изкушени от музикалното изкуство и са с подчертана музикална насоченост. Фестивалът представя също и концерт-спектакли на талантливи млади изпълнители, както и рок-група „Епизод“.   В програмата са включени видеозаписи на мюзикъли  като „Исус Христос суперзвезда“, „Чикаго“, „Зоро“ и други създадени от Националния музикален театър. Присъстват също филми с подчертано музикално присъствие, „Малка нощна приказка“ с участието на Тодор Колев, както и документалните – за живота и творчеството на Михаил Белчев – „Един живот песен“ и „Процесът „Чикаго“, за създаването на мюзикъла „Чикаго“. „Летният театрално-музикален фестивал“ ще срещне зрителите с най-новия спектакъл на „Нов театър“  НДК – „Котка върху горещ ламаринен покрив“ на Т. Уилямс и музиката на Дж. Гершуин и Нина Симоне и харизматичното участие на Йоана Буковска-Давидова.   Премиера ще има спектакълът на Мира Радева и Ал. Кипров – „Мъжете на Едит Пиаф“ с музиката на Едит Пиаф. Премиера ще има и концерт-спектакъла на „Епизод“ по романа на Неда Антонова и музиката Симеон Христов. Ще ви срещнем с авторският спектакъл на Недялко Йорданов „Две жени без да се смята мъжът“ по музика на Хайгашот Агасян. От театралните спектакли програмата включва още: „Отворена брачна двойка“ със специалното участие на Мая Бежанска, Пьотр Кшемински и др., композитор – Дони; „Невъзможна любов“ от Роси Русева и музика Жоро Стоев; „Два билета за Париж“ с режисьор Робин Кафалиев и др.   Програмата на фестивала можете да видите тук: ", "date": "2019.06.21", "title": "Летен театрално-музикален фестивал в Нов театър НДК"}
{"url": "http://epicenter.bg/article/-Vzglyad--Dzhordzh-Soros-izpolzva-tsiganite-kato-podrivna-sila-/186232/11/33", "text": "Джордж Сорос използва циганите като подривна сила, пише руският вестник „Взгляд“ в материал, представен от Агенция \"Фокус\" без редакторска намеса.  Един от основните защитници на циганите в Европа беше и остава Джордж Сорос. Инвестициите на скандалния олигарх обаче не доведоха до просперитета на номадските диаспори - те все още са маргинализирани и предизвикват опасно раздразнение сред местните жители. Имайки предвид конфликта в Чемодановка (Русия - бел.прев.), е време да се запитате как точно Сорос планира да използва ромите под негово настойничество?  По правило такива истории не попадат във водещите новини, но това не отрича тяхната реалност. Неотдавна Европа преживя редица безредици, причинени от конфликти на местното население с циганските диаспори.  През април тази година римляните се събраха, за да попречат на десетки цигански семейства да се преместят в един от местните социални жилищни центрове. Стотици жители излязоха на улиците и построиха барикади, за да не пропуснат циганина до входа на сградата. Полицията разпръсна протестиращите и циганските семейства бяха отведени в жилищен комплекс в източната част на Рим.  Преди година, а също и със скандал, полицията евакуирала от Рим незаконен цигански лагер, в който живели няколкостотин души. Това действие бе критикувано от Брюксел и Европейския съд по правата на човека, но италианските власти показаха упоритост. Друго нещо е, че специалната операция на служителите по сигурността нямаше голямо значение - стотици цигани безопасно се преместиха в покрайнините на Рим.  Само според най-скромните официални изчисления около 130 хиляди роми живеят нелегално около Вечния град. Реалните цифри, според експерти, са много по-високи.  Седмица след римските протести избухна конфронтация в българския град Габрово, известен преди това с анекдоти за алчността на местните жители. Там трима цигани, които вече са били осъдени, са нанесли побой на служител в магазин, след което хиляди хора от града излязоха на улиците и поискаха изгонването на цялата циганска общност от града. В продължение на четири дни жителите на града хвърляли камъни върху циганските къщи, опитвали се да ги запалят и викали обидни лозунги. Полицията не се справи със ситуацията. Местните власти посъветваха ромите да си тръгнат тихо, което те направиха.  През януари подобни безредици настъпиха и в българското село Войводиново. Започват с факта, че тълпа цигани бият местен военнослужещ. В резултат на конфронтацията ромските семейства напуснаха Войводиново. Четири месеца по-късно в Унгария се проведе протест срещу ромската престъпност, на 130 км от Будапеща.  На Международния ден на ромите Европейската комисия беше буквално принудена да издаде специално предупреждение за растежа на антициганския дух в ЕС. В Брюксел са се надявали на обратното?  От началото на 90-те години ромската диаспора се подхранва от множество граждански и неправителствени организации. Правата им като етническо малцинство са въпрос от особено значение за Брюксел. Структурата на Европейския съюз ежегодно отпуска многомилионни безвъзмездни средства за различни проекти, свързани с образованието и заетостта на имигрантите от циганската диаспора.  Въпреки това ромските общности остават една от най-криминализираните социални групи в съвременна Европа. Всеки случай на протести на местните жители е причинен от натрупаните противоречия между циганите и закона. В Рим това е джебчийство, в България - плячкосване, в Румъния - постоянни сблъсъци с местните, във всички страни - разпространение на наркотици и създаване на национални организирани престъпни групи.  До 90% от ромските младежи в Европа са официално безработни. Повече от половината деца в училищна възраст не получават систематично образование. Сериозен проблем е самостоятелното завземане на чужди къщи и апартаменти от циганските семейства. След като са се заселили там, е почти невъзможно да бъдат извадени по закон.  Депортирането и разрушаването на запустелите жилища, където често живеят ромите, са единственият реален отговор на властите към циганския проблем. Миналата година диаспората се притесняваше за разрушаването на жилищни сгради в Сен Жак, най-мрачната зона на проспериращия френски град Перпинян. А през 2011 г. президентът Никола Саркози започна масово депортиране на роми от Франция в Източна Европа.  Колкото и странно да изглежда, не се виждат по-цивилизовани начини за асимилиране на този номадски народ в ЕС. И това е въпреки факта, че един от най-големите филантропи в света, Джордж Сорос, се бори за правата на циганското етническо малцинство вече 30 години. Въпреки това, неговата подкрепа по странен начин продължава да вкарва ромите в гетото на бедността и престъпността.  Официално „Отворено общество“ на Сорос и НПО-тата, които контролира от средата на 80-те години, спонсорират различни инициативи за подобряване на живота на ромската диаспора. През това време милиардерът е инвестирал повече от 150 милиона евро в тези проекти, отвори Европейския цигански университет и Службата за цигански инициативи, създал е цяла хуманитарна индустрия. Въпреки това, със собственото му признание за Сорос, което той направи в статия от 2013 г., „след присъединяването на страните от Източна Европа към ЕС, положението на ромите там значително се влоши“.  Сорос има предвид предимно България, Румъния, Словакия и Унгария. Тези страни са лидери по брой цигани: от 750 хил. в България до 1.8 млн. в Румъния.  Привържениците на Отвореното общество лобират за инжекции от бюджета на ЕС за циганските диаспори. И ако самият милиардер през последните години е инвестирал около 10 милиона евро в ромите, Европейската комисия отпусна 28 милиарда евро на Испания, на Италия - 32, на Словакия - 14, и на Румъния - 23. Всички тези невероятни пари се разпределят локално от структурите на Сорос.  Изглежда, че ромите в Европа отдавна трябва да са забогатели. Но повечето от тях продължават да живеят в условия, които са немислими по съвременните стандарти и произвеждат повече или по-малко открита престъпност. Какво става?  Първо, управлението на множество фондации и НПО се състои изцяло от американски адвокати. Именно в техните заплати отиват средствата на бюджета на ЕС и благодетелите.  Второ, истинските ромски активисти никога не могат да разпределят средства и да вземат решения. Съдбата на милиардните траншове на ЕС, за която се предполага, че е насочена към подобряване на живота на циганите, е обвита в мистерия.  Единствените цигани, на които фондациите на Сорос наистина са осигурили богатство, са малка прослойка от „официални представители“. Тяхната заплата, която е с порядък по-голяма от доходите на обикновените роми, надеждно ги изолира от техните хора и ги прави обикновени мениджъри, старателно спазвайки указанията на донора. Всичко това само влошава крещящото икономическо разслоение в диаспората.  За самия Сорос, циганският проблем не е нищо повече от претекст за налагане на благоприятни решения на правителствата на европейските страни - на първо място, на страните от Източна Европа. Темата за борбата за правата на малцинствата дава възможност за организиране на информационни атаки срещу нежелателни политици и „спонтанни” бунтове.  През 2005 г., когато говори на Десетилетието на включването на циганите, Сорос изрично заяви, че незачитането на правата на циганското малцинство може да провокира подобни бунтове, които по онова време бяха организирани от арабската младеж във Франция.  Днес, с помощта на неговите НПО, циганската тема дава възможност да се затопли положението и да се ограничат държавните институции на властта почти толкова успешно, колкото и по време на неотдавнашното нахлуване на мигранти в Европа. За милионите бежанци от Афганистан, Африка, Близкия изток, както е известно, се погрижиха и структурите на Сорос. ", "date": "2019.06.21", "title": "„Взгляд“: Джордж Сорос използва циганите като подривна сила "}
{"url": "http://epicenter.bg/article/O--Minchev--Na-myastoto-na-Borisov--shteshe-za-mi-e-neudobno-da-zashtitavam-resheniyata-si-s-chalga-shou/186266/11/0", "text": "  Ако бях на мястото на лидера на ГЕРБ - Бойко Борисов, щеше да ми бъде неудобно да защитавам политическите си решения с резултатите от референдум на едно чалга шоу. Не защото е чалга. А защото използването на ТВ време в прайм тайма на развлекателните програми за масирана и монополна политическа пропаганда е против всички нормални правила за публичен дебат и политическа конкуренция.   По този начин може да се \"изстиска\" гражданско мнозинство в подкрепа на всяка политическа цел, която кукловодите на едно шоу желаят да наложат. С инструментите на шоуто утре някой може да предложи референдум всички да ходим без гащи. И ще го спечели. Тогава обаче някои ще имат какво да покажат - а други не.   Проблеми като типа на избирателната система, системата на финансиране на политическата дейност - както партийна, така и на представителните институции, строителството на ядрена електроцентрала, са проблеми, чието разрешаване изисква сериозна експертиза.   В най-добрия случай, едно по-информирано обществено малцинство може да има капацитета да заеме компетентна позиция, но в много от случаите дори и това не е гарантирано.   Когато става дума за финансиране на политически партии, израз на най-примитивен популизъм - подмазване на простолюдието - е да отнемеш държавната субсидия, за да пратиш партиите на изхранване при олигархията, която е готова да им възлага поръчки за политически решения, които финансираните няма как да откажат.   Както и да спреш финансирането на партиите, за да лишиш от средства за политическа дейност опозицията, а да запазиш достъпа на управляващите партии до ресурсите на властта.   Да, 11 лева на глас може би са много за една страна с потенциала на България. Но кой може да каже колко е много и колко - достатъчно?   Само този, който е готов да направи разумен регламент за какво и в какъв мащаб партиите могат да изразходват парите от своята субсидия. Не би трябвало да е възможно, например, да държиш субсидията си в спестовен влог и да финансираш благотворители начинания с цел политическа реклама.   В най-добрия случай - и в препоръчителния от гледна точка на демократичната процедура случай, партийните субсидии трябва да бъдат обсъдени спокойно, аргументирано и без популистки патос - \"аз сега ще ви покажа на вас...\"   Между другото - всеки политически въпрос, всеки въпрос от обществено значение трябва така да бъде обсъждан - спокойно, прозрачно и аргументирано. Някой ден, дай Боже, и у нас...!", "date": "2019.06.21", "title": "О. Минчев: На мястото на Борисов, щеше да ми е неудобно да защитавам решенията си с чалга шоу"}
{"url": "http://epicenter.bg/article/-quot-Huavey-quot--zapochva-pregovori-s-Rusiya-za-operatsionnata-sistema--quot-Avrora-quot--/186240/4/0", "text": "\"Хуавей\" (Huawei Technologies Co. Ltd.) започва преговори с Русия през следващите няколко месеца, на които да се обсъди възможността за използване на руската операционна система \"Аврора\" (Avrora) в мобилните устройства на китайския технологичен гигант, съобщи в петък агенция РИА Новости, цитирана от БНР.  По този начин беше потвърдена информацията от по-рано този месец, че на китайските смартфони „Хуавей“ може бъде инсталирана руската операционна система „Аврора“ на мястото на „Андроид“.  Разговорите ще се проведат между китайската компания, която наскоро беше включена в \"черния списък\" на САЩ, касаещ националната сигурност, и руското министерство на съобщенията, заяви високопоставен служител от министерството.  Американската забрана означава, че на \"Хуавей\" няма да бъде разрешено да използва операционната система \"Андроид\" (Android) на \"Гугъл\" (Google).  По-рано тази седмица главният изпълнителен директор и основател на \"Хуавей\" Жън Чжънфей заяви, че забраната може да доведе до загуба от продажбите на смартфони, произведените от китайската компания, в размер до 30 млрд. долара.  ", "date": "2019.06.21", "title": "\"Хуавей\" започва преговори с Русия за операционната система \"Аврора\" "}
{"url": "http://epicenter.bg/article/Eto-koy-iska-da-kupi-ChEZ-Balgariya-/186246/4/0", "text": "He ce знaят oфициaлни пapaмeтpи нa oфepтaтa нa \"Eвpoxoлд\", нo cпopeд чeшĸите издaния cтaвa дyмa зa \"пo-aтpaĸтивнa oфepтa oт тaзи нa индийцитe\" oт \"Индия Пауър\". Πpипoмнямe, чe пъpвият ĸaндидaт \"Инepĸoм\" пpeдлoжи 355 милиoнa eвpo.   \"  заяви зам.-председателят на ПГ на ДПС Йордан Цонев по повод продажбата на най-голямото ЕРП в България.  \" \", заяви Цонев.    коментира гневно и лидерът на БСП Корнелия Нинова.  Πлaнoвeтe нa \"Eвpoxoлд\" вĸлючвaт yвeличeниe нa ĸaпитaлa c близo 80 милиoнa нoви aĸции, oт ĸoeтo oчaĸвa дa нaбepe 80 милиoнa eвpo.  \"Еврохолд -България\" е холдингова компания, основана през 1995 г. В продължение на 20 години Холдингът, чрез дъщерните си дружества,    Eвpoxoлд e coбcтвeниĸ нa Eвpoинc Иншypънc Гpyп AД (EИГ), eднa oт нaй-гoлeмитe нeзaвиcими зacтpaxoвaтeлни гpyпи в ЮИE. EИГ oпepиpa в 10 eвpoпeйcĸи cтpaни, ĸaтo пpитeжaвa дъщepни зacтpaxoвaтeлни дpyжecтвa в Бългapия, Pyмъния, Ceвepнa Maĸeдoния, Уĸpaйнa, Гpyзия и Pycия. EИГ paзвивa дeйнocт oщe в Гъpция и извъpшвa нишoви oпepaции в Иcпaния, Πoлшa и Итaлия.  През 2017 година холдингът придобива значителен дял в руското застрахователно дружество ООО РСО \"Евроинс\", придобива застрахователното портфолио на АТЕ Румъния от Пиреос Гърция и   През 2018 година придобива украинската застрахователна компания ERV от ЕРГО Интернешънъл и грузинската застрахователна компания IC Group. Πpeз мapт 2019 г. EИГ ce cпopaзyмя дa пpидoбиe 4 зacтpaxoвaтeлни дpyжecтвa oт гepмaнcĸaтa ЕRGО в 3 eвpoпeйcĸи cтpaни - Pyмъния, Чexия и Бeлapyc.    Πpeз 2018 г. ĸoнcoлидиpaнитe пpиxoди нa Eвpoxoлд дocтигaт 1.3 млpд. лв., oпepaтивнaтa й пeчaлбa - 52.3 млн. лв., a aĸтивитe нa ĸoмпaниятa - 1.4 млpд. лв.   притежава 20 годишен опит на висши ръководни длъжности. Той  Бил е Председател на Съвета на директорите на “Евробанк” АД (1997 – 2000); Председател на Съвета на директорите на “Старком Холдинг” АД (1996-2006); Председател на Надзорния съвет на “ЗД Евроинс” АД (2000 - 2007), Председател на Съвета на директорите на “Скандинавия моторс” ЕАД от 2005 г и на “Евро - финанс” АД от 2006 г.    Преминал е специализация по мениджмънт към Open University – London. Владее руски и английски език. Вицепрезидент на Българската Федерация по Лека Атлетика.     За 50-тия си рожден ден председателят на Надзорния съвет на „Еврохолд”   Сред 300-те гости тогава са били Радосвет Радев, Красен Кралев, Любка Качакова,   притежава 20 годишен опит на висши ръководни длъжности в областите финанси и застраховане.  Той е главен счетоводител на “Мобиком” – първият мобилен оператор в България, съвместно дружество между БТК и Cable and Wireless (1995-1997); Заместник – председател на Съвета на директорите и Прокурист на ТБ “Евробанк” АД (1997 - 2000); Председател на Управителния съвет на “ЗД Евроинс” АД (2000 – 2008) като през 2006 г. Асоциацията на инвеститорите в България присъжда на дружеството награда за “Дружество с най–добро корпоративно управление”; Председател на Съвета на директорите на ”Евроинс Иншурънс Груп” АД; Заместник – председател на Съвета на директорите на “Евро – финанс” АД от 2006 г.  Кирил Бошов притежава магистърска степен по “Счетоводство и контрол” от УНСС, София. Владее английски и руски език.        ", "date": "2019.06.21", "title": "Ето кой иска да купи ЧЕЗ България "}
{"url": "http://epicenter.bg/article/Angelkova-proveri-kashta-za-gosti-v-Sveti-Vlas-i-poiska-ot-KZP-obektat-da-bade-zatvoren-vednaga/186248/4/0", "text": "Къща за гости „Арт“ в Свети Влас няма никакво основание да предлага туристическа услуга. Тя действа изцяло в нарушение на българското законодателство, защото удостоверението ѝ за категоризация е изтекло през 2015 година. Ще настояваме пред Комисията за защита на потребителите, в чиято компетентност е това, обектът да бъде запечатан веднага. Това заяви министърът на туризма Николина Ангелкова след проверка на къщата за гости, съобщиха от пресцентъра на Министерство на туризма. Инспекцията се извършва след подаден сигнал от родител, че 25 деца са били настанени при изключително лоши условия.   Веднага след получаване на сигнала експерти на Министерството на туризма, Комисията за защита на потребителите, РЗИ и местната администрация направиха съвместна проверка на място.   \"Специалистите са установили, че обектът е имал удостоверение за къща за гости, 2 звезди, издадено от кмета на Община Несебър от 21 юни 2007 година, което е изтекло през 2015 г. Оттогава досега тя функционира без документи и разрешения\", каза министър Ангелкова. При проверката преди ден експертите са видели, че в хотела са настанени деца, за които собствениците обяснили, че са на познати, а не туристи.   \"Стартираме процедура за издаване на акт за административно нарушение и глоба, която за юридическо лице е до 10 хил. лв. а за физическо лице – до 5 хил. лв.\", информира министър Ангелкова. Тя посочи още, че заради факта, че обектът е функционирал без разрешителни, е сигнализирана Националната агенция за приходите, за да се направи данъчна проверка и да се установят какви са постъпленията от тази незаконна, нерегистрирана дейност.   \"Вижда се, че хигиената е под всякакви критерии и норми, басейнът и водата са мръсни\", каза министърът. Представители на РЗИ са съставили акт за нарушение заради липсата на здравословни и безопасни условия. Взети са проби и от водата в басейна, които ще бъдат изследвани, а резултатът от тях ще бъде ясен в следващите дни.   Министър Ангелкова посочи, че в такива случаи ще се действа безкомпромисно. Тя благодари на родителя, подал сигнала, и апелира всички да информират институциите при подобни случаи.   \"Недопустимо е по този начин да се руши имиджът на българския туризъм, всички трябва да спазват законите и ще продължим да следим стриктно това да е факт\", заяви министър Ангелкова.  ", "date": "2019.06.21", "title": "Ангелкова провери къща за гости в Свети Влас и поиска от КЗП да я затвори веднага"}
{"url": "http://epicenter.bg/article/Petya-Avramova--Traseto-ot-Stara-Zagora-do-AM--Trakiya--shte-se-razshiri-dvoyno-/186249/4/0", "text": "През тази година ще бъде възложена актуализация на проекта за удвояване на съществуващото трасе на пътя от гр. Стара Загора до връзката с АМ „Тракия“ и през 2020-2021 г. ще се търси финансиране за него. По предварителна оценка индикативната стойност на обекта се очаква да бъде около 25 млн. лв., като стойността на строително-монтажните работи може да бъде конкретизирана едва след преработването на проекта. Това заяви министърът на регионалното развитие и благоустройството Петя Аврамова при участието си в парламентарния контрол днес, съобщават от пресцентъра на МРРБ.  Областно пътно управление - Русе и община Русе обсъждат варианти и ще предприемат общи действия за изготвяне на проект за кръгово кръстовище на мястото на сега съществуващото, на което се пресичат републиканските пътища Русе – Разград и Русе – Кубрат и общинския път към кв. „Средна кула“. За обезопасяването му общината вече е опреснила хоризонталната маркировка и е поставила нови пътни знаци. Областното пътно управление е положило шумна маркировка по направленията Русе – Разград и Разград – Русе. В резултат от началото на годината до момента в участъка са регистрирани 2 леки пътно-транспортни произшествия само с материални щети, информира още министърът в отговор на въпрос.  Безопасността на пътната инфраструктура е основен приоритет на Министерството на регионалното развитие и благоустройството и Агенция „Пътна инфраструктура“, заяви още тя. В момента експерти по пътна безопасност в АПИ извършват анализ, оценка и набелязване на мерки за всички установени през 2018 г. участъци с концентрация на пътнотранспортни произшествия.  На въпрос за републиканския път от Симитли до границата с Република Гърция Петя Аврамова коментира, че той е с добри технико-експлоатационни качества. Преди началото на зимния сезон е подновена маркировка в участъка от Симитли до Банско, а до края на месец септември ще бъде положена такава и в останалата част на трасето. След края на зимния сезон са изпълнени дейности по отводняване, ландшафтно оформяне и почистване на сервитута на пътя, като АПИ ще продължи да насочва ресурс за осигуряване на видимост и комфорт в участъка.  Като част от мерките, които се предприемат за регламентиране на отрасловата политика, МРРБ започна подготовка на специален Закон за водоснабдяване и канализация. В момента се сформира работна група, която да подготви предложения, които се очаква да бъдат финализирани и подложени на обществена дискусия през есента. Чрез въвеждането на нови разпоредби трябва да се постигне съответствие с европейските директиви за питейни и отпадъчни води и адекватна поддръжка и експлоатация на системите и съоръженията.  Ключов момент в закона ще бъдат мерките за повишаване на ефективността чрез консолидация, икономии и въвеждане на модерни практики. Ще се предложи и създаването на по-широки възможности за кадрово обезпечаване на отрасъла и адекватно заплащане на работещите в него, каза министър Аврамова в отговор на въпрос за заплащане на труда на заетите във ВиК отрасъла.  Тя обърна внимание, че ВиК операторите имат задължение да спазват разчетите за труд, предвидени в представените и одобрени от Комисията за енергийно и водно регулиране бизнес планове, която в качеството си на регулаторен орган следи за цената на ВиК услугите. Средната месечна работна заплата към 31.12.2018 г. е 873 лв. и се е увеличила с близо 10 % спрямо 2017 г., информира министърът.  На въпрос за консолидацията на ВиК операторите в област Благоевград Петя Аврамова съобщи, че поради отказ на 2 общини да са членове на областната асоциация, останалите 12 няма да имат възможност за европейско финансиране на проекти за модернизиране на водоснабдителна и канализационна инфраструктура.  Оперативна програма „Околна среда“ следва регионален подход, финансиране на ВиК инфраструктура в области, които се обслужват от един ВиК оператор, като обектите се определят въз основа на регионално прединвестиционно проучване. МРРБ е разработило такива проучвания за 15 административни области, като това за Смолян беше направено пилотно през миналия програмен период. Останалите 14 области регионалните проучвания завършиха през 2018 г. и в периода февруари- април 2019г. ВиК операторите от тези области подадоха проектни предложения към Оперативна програма „Околна среда 2014-2020“. В момента проектите са в етап на оценка от Управляващия орган на ОПОС.  МРРБ ще изготви регионални прединвестиционни проучвания за още 6 области- Велико Търново, Хасково, Габрово, Софийска област, Плевен, Търговище, в които през предходните години всички общини взеха решения и са членове на областна асоциация по ВиК.  В случай на установена забава в изпълнението на конкретна дейност, последната се разглежда като изменение на сключения договор с изпълнител и се извършва проверка за законосъобразност на констатираното изменение, като при установено нарушение от Управляващия орган на Оперативна програма „Региони в растеж“ ще бъде наложена финансова корекция, информира още регионалният министър в отговор на въпрос за изпълнението на проект за изграждане на спортна зала и рехабилитация на дворното пространство в „ОУ „Проф. Димитър Димов“ – Ловеч.  ", "date": "2019.06.21", "title": "Петя Аврамова: Трасето от Стара Загора до АМ „Тракия“ ще се разшири двойно "}
{"url": "http://epicenter.bg/article/Temenuzhka-Petkova--Sdelkata-za-ChEZ-nyama-da-postavi-v-risk-energiynata-sigurnost-na-stranata-/186250/4/0", "text": ", предаде БНР.  Фирмата „   \"Това е сделка, която се реализира по реда на чешкото законодателство и нашето правителство няма касателство към този въпрос. За нас е важно да бъде гарантирана сигурността на електроенергийната система на страната\", каза министър Петкова.     Тя участва в заседание на парламентарната комисия по енергетика, на която се обсъждат промени в Закона за енергетиката, регламентиращи либерализацията на пазара на природен газ. В заседанието участва заместник-директорът на Генерална дирекция \"Енергетика\" в ЕК Клаус Дитер Борхард.  По-рано днес зам.-председателят на ПГ на ДПС   ДПС настоява правителството да се яви следващата седмица в парламента, за да запознае депутатите с подробностите по сделката.  При сделката за   каза по-късно министър Петкова. На въпрос дали е имала срещи с новия купувач на ЧЕЗ „Еврохолд“ и дали е по-голям оптимист, министър Петкова посочи, че    „Както винаги съм пояснявала, това е сделка, която се реализира по реда на чешкото законодателство. Чешката държава провежда тези процедури. За нас е важно да бъде гарантирана сигурността на електроенергийната система на страната. Това е нашият водещ принцип. Поради тази причина нашето национално законодателство е предвидило определени критерии, по които трябва да бъдат проверени тези потенциални желаещи да закупят активите на всяко едно електроразпределително дружество“, допълни Петкова.  Във връзка с  На въпрос дали се обмислят промени, с които хората с по-ниски доходи да заплащат по-ниска тарифа ток, Петкова отговори: „Либерализацията на пазара по отношение на бита означава това“.   Петкова подчерта, че либерализацията не е еднократен акт. „Това означава, че цената за регулирания пазар и бита постепенно ще включва определен елемент от свободния пазар. Това ще стане плавно, последователно\", каза енергийният министър. И добави: \"Срокът, в който това се извършва в другите държави-членки е бил между 3 и 5 години“.  . „Те ще се подпомагат с други нефинансови мерки“, уточни още министърът на енергетиката. По думите й енергийната ефективност е по-устойчива и дългосрочна.    \"Не искахме ние да го правим, за да има външна воля кои да бъдат критериите. Надявам се действително, когато се стигне до тази проверка, да бъдем подпомогнати,\" заяви Иван Иванов.  ", "date": "2019.06.21", "title": "Теменужка Петкова: Сделката за ЧЕЗ не носи риск за енергийната сигурност на страната "}
{"url": "http://epicenter.bg/article/Petrolat-prodalzhava-da-poskapva-na-fona-na-eskalatsiyata-na-konflikta-SASht-Iran-/186256/4/0", "text": "Петролните фючърси продължават да поскъпват и през петъчната търговия с оглед на все по-големи притеснения за евентуален военен конфликт между САЩ и Иран, който може да дестабилизира доставките на петрол в Близкия Изток, където се осигурява над 20% от световното производството на важната енергийна суровина, предава БНР.  Фючърсите на петрола брент с доставка през август нараства с 1% обратно над 65 долара за барел за пръв път в рамките на настоящия месец и са на път да отбележат седмичен ценови скок от около 5 на сто. Вчера те отбелязаха ръст от цели 4,3% на фона на ескалиралото напрежение по оста Вашингтон - Техеран след сваления от иранска ракета американски военен дрон.  Фючърсите на американския лек суров петрол с доставка през август поскъпват по-скромно с 0,55% към 57,30 долара за барел, но и те се търгуват в най-високо ниво от 30 май насам, след като изтеклите вчера фючърсите с доставка през юли нараснаха с цели 5,7%, отбелязвайки най-драматичен дневен ръст за изтичащи контракти от 26-и декември 2018-а година.  Днешната информация на Ройтерс, че президентът на Съединените щати Доналд Тръмп е изпратил послание до Иран чрез Оман, в което е информирал Техеран, че Вашингтон се подготвя да атакува страната, допринася за продължаващата ескалация на напрежението в Близкия Изток и респективно за поскъпването на черното злато.  В същото време има рязко поскъпване и на американските фючърси на бензин, след новината за силен пожар, придружен с експлозии, в 150-годишна рафинерия във Филаделфия. Все още не е ясно дали ще има трайно увреждане на най-голямото подобно съоръжение на Източния бряг на САЩ.  Пожарът е избухнал в Philadelphia Energy Solutions Refining Complex около 4 часа сутринта, което причини поскъпване на юлските бензинови фючърси с 3,75% към 1,86 долара за галон - най-високо ниво в рамките на този месец.   ", "date": "2019.06.21", "title": "Петролът продължава да поскъпва на фона на ескалацията на конфликта САЩ-Иран "}
{"url": "http://epicenter.bg/article/KEVR--Tsenata-na-gaza-shte-bade-po-niska--ako-pazarat-bade-otvoren-za-novi-dostavchitsi-/186260/4/0", "text": "Цената на газа ще бъде по-ниска, ако пазарът бъде отворен и за нови доставчици. Това увери председателят на енергийния регулатор Иван Иванов, цитиран от БНР.  Парламентарната комисия по енергетика прие промени, които създават платформа за търговия на природен газ.  \"При всички положения ще се отрази положително. Това означава да има конкуренция на цените, нещо, което не може да съществува сега, защото имаме само един единствен външен доставчик\", каза Иванов.  Заместник-директорът на Генерална дирекция \"Енергетика\" в ЕК Клаус Борхард предупреди, че преди освобождаването на пазара трябва да се помисли за подпомагане на енергийно бедните.  \"Дискутирахме с енергийното ви министерство, че освобождаването на пазара на газ или ток трябва да се случва, след като вече има механизми за защита на енергийно бедните. Особено за България тези мерки трябва да се случат, преди пазарът да бъде либерализиран. Не трябва тази мярка да работи срещу населението\", каза Клаус Борхард.  Министърът на енергетиката Теменужка Петкова обясни, че от три години има план за подпомагане на енергийно бедните.  \"Разбира се, че не е въведен този процес, ще бъде необходимо да бъде направена и промяна в законодателството, това не са неща, които са толкоз лесни за внедряване,\" увери Петкова.  ", "date": "2019.06.21", "title": "КЕВР: Цената на газа ще бъде по-ниска, ако пазарът бъде отворен за нови доставчици "}
{"url": "http://epicenter.bg/article/Toplofikatsiya-Pernik-na-krachka-ot-poluchavane-na-razreshitelno-za-izgaryane-na-RDF-i-biomasa/186262/4/0", "text": "От „Топлофикация Перник“ АД разпространиха съобщение до медиите, според което се очаква съвсем скоро тяхното инвестиционно предложение за изгаряне на РДФ и биомаса в производството на електрическа и топлинна енергия, да бъде одобрено.   „Топлофикация Перник“ АД са подали своето инвестиционно предложение, в което заявяват тяхното желание и намерение да изгарят биомаса, РДФ и шисти. От Дружеството обявиха, че през този период тече сериозна кореспондеция с РИОСВ – Перник, като последно от държавният орган са изискали да се изготви здравна оценка от внедряването на проекта.   Изпълнителният директор на „Топлофикация Перник“ АД съобщи, че оценката на здравните власти за осъществяване на проекта е положително и в момента подготвят писмо, с което да информират РИОСВ – Перник за това.   Ръководителят на Дружеството инж. Любомир Спасов обясни, че според направения детайлен анализ от страна на Дружеството за оценяване на ефекта от въпросното начинание, внедряването на новите горива е енергийния микс на „Топлофикация Перник“ АД ще окаже благоприятно влияние върху финансите на Дружеството, като заедно с това ще допринесе за чувствително подобряване на екологичните показатели за изпусканите емисии в атмосферния въздух, което ще бъде осезаемо и за живеещите на територията на гр. Перник и околните населени места.   Ако думите на инж. Спасов са верни, с осъществяване на проекта на Дружеството, перничани ще могат да се радват на по-чист въздух, от което качеството на живот в района би трябвало да се подобри.", "date": "2019.06.21", "title": "Топлофикация Перник на крачка от получаване на разрешително за изгаряне на РДФ и биомаса"}
{"url": "http://epicenter.bg/article/-quot-Bulgargaz-quot--shte-pregovarya-s--quot-Gazprom-quot--za-namalyavane-na-tsenata-na-gaza-/186264/4/0", "text": "\"Булгаргаз\" прави анализ на пазарната ситуация, тъй като има възможност за предоговаряне на цените с \"Газпром Експорт\". Това заяви министърът на енергетиката Теменужка Петкова, която участва в заседание на парламентарната комисия по енергетика, предаде БТА.  Министър Петкова отговори в рамките на заседанието на въпрос от народния представител от \"БСП за България\" Атанас Костадинов - дали страната ни се е възползвала от това си право да предоговаря цените, дадено ни след антимонополното дело на Европейската комисия срещу руската компания.  Министър Петкова уточни, че този въпрос е свързан именно с ангажимента, който руската компания е поела, цените да бъдат предоговаряни периодично при условия, които са свързани с цената на природния газ на определени борси.  \"За да се възползваме от тази възможност, трябва да се направи един много подробен анализ, за да се види дали са настъпили тези предпоставки. Това, което мога да ви кажа към настоящия момент е, че колегите от \"Булгаргаз\" правят анализ на пазарната ситуация. Считаме, че има такива възможности, да се пристъпи към прилагането на тази клауза от това споразумение\", обясни Петкова.  Според утвърдената в ангажимента процедура при наличие на такива пазарни условия, се нотифицира \"Газпром Експорт\" и се дава старт на преговорите, като съответната страна обявява каква цена смята, че трябва да бъде постигната.  \"Оттук нататък те дават своя отговор. Ако има несъгласие между страните, се отива към арбитраж. Каквото прецени арбитражът, това е финалното решение\", обясни Петкова.  Николай Павлов, изпълнителен директор на \"Булгаргаз\" обясни, че до края на 2018 г. цената за българския пазар е била конкурентна. \"Считано от началото на 2019 г. цените на борсовите пазари започнаха своя спад. Естествено ние разполагаме с надеждна информация, изготвили сме анализ и сме на финалната права\", увери той.  \"Уверявам ви, че ние ще направим всичко възможно, за да постигнем максимално изгодни условия за българските потребители\", каза още Павлов.  ", "date": "2019.06.21", "title": "\"Булгаргаз\" ще преговаря с \"Газпром\" за намаляване на цената на газа "}
{"url": "http://epicenter.bg/article/Desislava-Taneva--288-kashti-za-gosti-sa-obekt-na-proverka/186265/4/0", "text": "Относно проверките на къщите за гости може би сме след половината от проверките – 288 обекта са в мониторинг. Това каза министърът на земеделието, храните и горите Десислава Танева във връзка с проверките на къщите за гости, предаде Агенция „Фокус“.   Министър Танева допълни, че проверките продължават до края на юни. „Ще излезе доклад, ще информираме обществеността“, допълни тя. По думите й само в 7 от 170 проверки собствениците са отказали достъп. Танева допълни, че всички медии са поканени да присъстват на проверките. „Всички са свободни да видят това, което и нашите експерти откриват като отидат на проверка на място“, допълни тя.   Във връзка с оставката на председателя на Селскостопанската академия Васил Николов, министър Танева отбеляза: „Като се върна в Министерството на земеделието ще видя оставката на Васил Николов. Информирана съм за нея. Тя е по лични причини. Няма какво да коментирам“.   Във всички селски райони на нашата страна има социален живот, има надежда, има нови млади хора, на които се осигурява работа. Това каза министърът на земеделието, храните и горите Десислава Танева, която присъства на жътвената церемония на ръжта по проекта „Хляб на мира“.   „Станаха толкова много години назад във времето, в които години на различни форуми и на различно поводи се виждаме със зърнопроизводителите и си говорим, че може би по-обществено активната част от производителите сме все едни и същи и с времето промените са много малко“, допълни тя.   Министър Танева пожела напред във времето в сектора да има нови и по-млади лица, за да продължи успешното развитие на сектора. Тя поздрави производителите за обществената отговорност, която са показали с участието си в международния проект „Хляб на мира“.   „Благодарение на селските производители в земеделието. Във всички селски райони на нашата страна има социален живот, има надежда, има нови млади хора, на които се осигурява работа“, допълни още тя. Министър Танева пожела на младите хора да работят все така и заяви, че се радва за техните успехи и ефективното производство. Тя допълни, че се надява новата общоселскостопанска политика да бъде по-добра за всички производители. Министър Танева честити празника, като пожела успех на проекта.   „Нека той да се разширява и на всички да показваме, че земеделието е обществено ангажирано като посланик на мира и добрата воля по света. Хубав празник“, каза още тя.   Очаква се споразумението по многогодишната финансова рамка да стане до края на годината, каза още министърът на земеделието. Тя коментира новата селскостопанска политика (ОСП) и отбеляза, че между страните членки на Европейския съюз по отношение на обвързаната програма все още няма споразумение по ключови теми.   Съпоставяйки страните членки с България, министърът отбеляза още, че ние изоставаме. Десислава Танева обясни, че структурите в земеделието на останалите страни членки и на България са коренно различни и трудно би могъл да се вземе опит от тях. А за степента на организираност на техните производители Танева отбеляза: „Степента на организираност на техните производители за млякото е 80%. 2015 година, когато беше най-голямата криза за мляко, във Финландия падането на цената на млякото беше 3 пъти по-малко, отколкото във всички останали цени в страните от Европейския съюз.“   Тя допълни, че е много важно да знаем какво правят другите страни, за да се следят разликите в цените и как това се отразява на пазара на всяка една от тях.   Министър Танева обърна внимание и на свършената работа досега, като открои една от целите, а именно европейските средства да бъдат оползотворени по най-ефективния начин.   Относно това, което предстои да се направи сега, тя обърна внимание на проекта за притовоградната защита, по който държавата вече работи и е изградила два нови командни пункта и съответните ракетни площадки към тях. За трите години, откакто е започнал проектът, са дадени 13 млн. лева за доизграждането на такива пунктове и процесът продължава.   Десислава Танева коментира и земеделските политики и за това, че са направили анализ на програмата и на бюджетите. По думите й по мярка 4.2 бюджетът ще бъде увеличен с около 36 млн. евро.   Тя коментира и обвинението, че в предишния и мандат са изхарчени 180 млн. „Не само няма изхарчени 180 млн., но има и 14 млн. за плащания“, допълни тя по обвиненията, свързани с мярка 10. По отношение на мярка 11 заяви: „Там минусът е много малък. Със санкциите за годината вероятно ще сме почти на нулата, но там трябва да минем одит в края на тази година.“   „Всяка страна има специфики на земеделието си“, добави Танева.   Координационна група в Министерство на земеделието, храните и горите ще комуникира с бранша процеса по договаряне на новата Обща селскостопанска политика (ОСП), каза министърът на земеделието на среща със земеделски производители в град Бяла Слатина, съобщиха от пресцентъра на МЗХГ.   Тя допълни, че оперативният ръководител и членовете на групата ще бъдат в непрекъсната връзка с бранша. Целта е да се предприемат най-полезните и адекватни мерки в процеса по изготвянето на документите по новата ОСП.   „В края на юли ще бъде направена първата от поредицата ежемесечни срещи, на която браншът ще се информира за напредъка на всяка страна членка по преговорите на новата ОСП. Искам заинтересованите страни да са убедени, че има достатъчно откритост по темата“, допълни Танева. Тя посочи, че все още няма споразумение по многогодишната финансова рамка, но се очаква то да бъде постигнато до края на годината. След това ще се пристъпи към финализирането и приемането на трите регламента, които ще определят правилата по новата ОСП.   Министър Танева посочи, че страната ни защитава позицията, която вече е дебатирана с бранша и е приета от Министерски съвет. Съгласно нея таваните на плащанията трябва да са въпрос на национално решение, да се запази и да се увеличи процентът на обвързаната подкрепа, както и да се запази националната преходна помощ.   Десислава Танева информира, че стратегическият анализ, който се изготвя от Института по аграрна икономика се доработва и в края на този месец ще бъде представен.   По-рано днес министър Танева участва в тържественото откриване на жътвата на ръжта в рамките на проекта „Хляб на мира“. Тя пожела напред във времето да има нови и по-млади лица и успешното развитие в сектора да продължи. „Искам да поздравя производителите за обществената отговорност, която показват с участието си в този международен проект „Хляб на мира“. Десислава Танева добави, че благодарение на земеделието във всички селски райони в страната има социален живот, надежда и млади хора, на които се осигурява работа. Тя подчерта, че земеделието е обществено ангажирано с това да бъде посланик на мира и добрата воля по света.   Официален партньор по Проекта за България от самото му начало е Националната асоциация на зърнопроизводителите (НАЗ). Традиционно всяка година представител на Асоциацията на зърнопроизводителите от различен регион на страната поема отглеждането на ръжта На събитието присъстваха председателят на НАЗ Костадин Костадинов, кметът на Бяла Слатина инж. Иво Цветков, директорът на ОДЗ - Враца Лора Лазарова.", "date": "2019.06.21", "title": "Десислава Танева: 288 къщи за гости са обект на проверка"}
{"url": "http://epicenter.bg/article/Traycho-Traykov-sas-schupena-raka-na-deloto-za-prodazhbata-na-EVN-/186208/3/0", "text": "Петима свидетели ще дадат показания пред съда по делото за продажбата на миноритарните дялове на енергийното дружество EVN. Подсъдими за приватизацията на EVN са бившите министри Симеон Дянков, Трайчо Трайков и бизнесменът Иво Прокопиев. Обвиненията срещу тях са за продажбата на държавния дял в EVN на занижени цени. Според прокуратурата, нанесените щети на бюджета са за близо 21 милиона лева, предава Канал 3.  На влизане в съда бизнесменът Иво Прокопиев отказа да коментира новото обвинение срещу него за препродажбата на Каолин. Бившият енергиен министър Трайчо Трайков пък се появи с гипсирана ръка.  На последното заседание миналия месец стана ясно, че през 2010 година Иво Прокопиев е лобирал пред Националния съвет за тристранно сътрудничество държавата да продаде остатъчните си дялове в ЕРП-тата с мотив, че държавата не е добър стопанин. Това потвърди бившият земеделски министър Мирослав Найденов, който свидетелства пред спецсъда по делото за продажбата на акциите в ЕВН през 2011 г.  В края на май съдът разпита и бившата съветничка в политическия кабинет на Дянков, Доротея Пандова. Преди месец шефът на Агенцията за приватизация през 2011 г. Емил Караниколов, който в момента е министър на икономиката, я обвини в натиск при определянето на критерии за избор на инвестиционен посредник. Тя отрече да е изпълнявала указания на Дянков. Призна пред съда за няколко срещи с Караниколов и началник отдели в Агенцията по приватизация. От показанията обаче стана ясно, че *относно обсъждането на критериите по сделката, паметта й изневерява.  ", "date": "2019.06.21", "title": "Трайчо Трайков със счупена ръка на делото за продажбата на EVN "}
{"url": "http://epicenter.bg/article/Tezhka-verizhna-katastrofa-s-dve-zhertvi-zatvori-vremenno-AM--Trakiya--kray-Karnobat/186216/3/0", "text": "Двама души са загинали при катастрофа на АМ \"Тракия“ в района на отбивката за град Българово, съобщиха от на ОД на МВР – Бургас.   Инцидентът е станал на автомагистрала \"Тракия“ в отбивката за слизане в посока гр. Българово. Произшествието е станало малко след 10,30 ч. днес. Ударили са се два автомобила, на място са полицейски екипи. По първоначални данни има двама загинали.   Магистралата е затворена от км 321, а трафикът към морето се пренасочва от Карнобат по вътрешния път през Айтос, предаде Канал 3.   Минути след първата катастрофа е станала втора в същия район, но са нанесени само материални щети.   Очаквайте подробности...  ", "date": "2019.06.21", "title": "Две жертви в тежка катастрофа! Затвориха временно АМ „Тракия” край Карнобат"}
{"url": "http://epicenter.bg/article/Dyankov-okazval-natisk-varhu-Mavrodiev-za-uskoryavane-na-protsesa-po-privatizatsiya-na-EVN-/186218/3/0", "text": "Бившият вицепремиер и финансов министър Симеон Дянков e оказвал натиск върху бившия шеф на комисията за финансов надзор Стоян Мавродиев за ускоряване на процеса по приватизация на EVN. Това заяви експерт от комисията пред съда, предаде Канал 3.  По думите му самият Мавродиев му е споделял, че многократно Дянков му е звънял и настоявал документацията по сделката да се придвижи в кратки срокове.  При една от срещите в КФН от инвестиционния посредник Булброкърс са искали книжата да бъдат приети, въпреки че са били некоректно попълнени, посочи шефът на дирекцията по надзорна дейност към КФН по онова време Валентин Ганевски. Липсвала е конкретна цена и методът за провеждане на сделката.  В съдебната зала стана ясно още, че дружеството Булброкърс е санкционирано с 3 акта за административни нарушения през 2012 година. Това е станало след проверка на експерти от КФН.  На влизане в съда бизнесменът Иво Прокопиев отказа да коментира новото обвинение срещу него за препродажбата на Каолин. Бившият енергиен министър Трайчо Трайков пък се появи с гипсирана ръка.  ", "date": "2019.06.21", "title": "Дянков оказвал натиск върху Мавродиев за ускоряване на процеса по приватизация на EVN "}
{"url": "http://epicenter.bg/article/Spetsprokuraturata-obvini-petima-ot-zadarzhanite-v-Berkovitsa-za-lihvarstvo-i-reket/186234/3/0", "text": "Специализираната прокуратура привлече към наказателна отговорност пет лица за участие в организирана престъпна група за лихварство и рекет чрез заплахи и насилие, жители на кв. „Раковица“ в Берковица. Това съобщиха от пресцентъра на Прокуратура на Република България.   Те бяха задържани на 20 юни 2019 г. при операция на ГДБОП и Специализираната прокуратура в Берковица и видинското село Арчар, със съдействието на служители на Дирекция „Жандармерия“. Петимата участници в групата са в роднинска връзка и носят една и съща фамилия.   При извършените претърсвания и изземвания в къщи и автомобили на ръководителя и членовете на престъпното сдружение са намерени и иззети около 2 кг златни накити, тефтери със списъци и данни на длъжници, мастербокс с цигари без акцизен бандерол, луксозни автомобили, сред които Ауди Q7 и BMV 535.   Събраните до момента доказателства сочат, че групата е действала от 2016 г. Занимавала се е основно с лихварска дейност, като е предоставяла на нуждаещи се кредити в различни размери срещу високи лихви - обикновено 30 процента месечно. В много случаи „заемодателите“ искали лихвите да се възстановяват с по 100 лв. седмично. При забава на вноска следвало рязко увеличаване на дълга, заплахи, физическа разправа, искания за прехвърляне на къщи и автомобили.   „Трябва да отидеш при тях и да подпишеш, че прехвърляш къщата си... ако не, няма да те оставят жив, ще изнасилят жена ти, детето ти, майка ти“, „Ще убия мъжа ти, а тебе ще те направя проститутка на магистралата, докато не издължиш парите...“, били част от заплахите към длъжници. Има данни, че участници участници в групата са принуждавали задлъжнели към тях да извършват против волята им незаконни действия, докато намерят начин да се издължат.   Петимата обвинени са с дълги криминални досиета. Проверява се произходът на средствата, с които са купени луксозните им автомобили и дали просторните им къщи са законно построени със законни средства.   В хода на разследването са използвани СРС, разпитани са и множество свидетели, в т.ч. пред съдия.   С постановления на прокурор от Специализираната прокуратура на петимата участници в групата е наложено задържане до 72 часа. На 22 юни 2019 г. в Специализирания наказателен съд ще бъде внесено искане за определяне на мярка за неотклонение за всеки от тях. ", "date": "2019.06.21", "title": "Спецпрокуратурата обвини петима от задържаните в Берковица за лихварство и рекет"}
{"url": "http://epicenter.bg/article/Apelativniyat-sad-prekrati-deloto-za-konfiskatsiya-sreshtu-Hristo-Biserov/186253/3/0", "text": "Софийският апелативен съд (САС) прекрати делото за конфискация срещу Христо Бисеров и семейството му, след като прие, че гласуваните от парламента спешни законодателни промени, с които изрично се регламентира, че гражданската конфискация не е обвързана с наказателното дело, противоречат на правото на Европейския съюз (ЕС).   Председателят на САС Даниела Дончева е председател на състава и докладчик по делото срещу Бисеров, съпругата му Мария и доведения му син Ивайло Главинков.   В определението си тя пише, че промяната в Закона за противодействие на корупцията и отнемане на незаконно придобитото имущество (ЗПКОНПИ) (според която дори подсъдимият да е оправдан за престъпление или делото срещу него да е прекратено, това не е пречка за производството по конфискация) от 3 януари 2019 г. ясно и недвусмислено противоречи на Директива 2014/42/ЕС за обезпечаване и конфискация на средства и облаги от престъпна дейност в Европейския съюз, съобщава   Затова съдът е решил да приложи директно директивата, която има преимущество пред националното право, а в нея се казва, че „конфискация означава окончателно отнемане на имущество, постановено от съд във връзка с престъпление“.   В случая с Бисеров пък престъпление няма, тъй като беше оправдан за данъчни и валутни престъпления, а обвиненията в пране на пари отпаднаха още преди края на делото.   В определението на съда се казва, че приетата от депутатите разпоредба не транспонира правилно Директивата, нито съответства на духа, принципите и минималните стандарти, заложени в нея.   До спешните промени в закона за конфискация се стигна след тълкувателно решение по дело №4/2016 г. на Гражданската колегия на Върховния касационен съд (ВКС), с него върховните съдии най-общо приеха, че конфискацията е недопустима след прекратяване на наказателното производство. И в мнозинството си също се позоваха на Директива 2014/42/ЕС.   След тълкувателното решение на ВКС, Софийският градски съд (СГС) се съобрази с него и прекрати делото за конфискация на имущество за близо 2 млн. лева срещу Бисерови. За да не бъдат прекратени още около 20 такива дела, депутатите спешно промениха закона, но според тълкуването на апелативния съд по делото на Бисеров, това няма никакво значение.   Освен това апелативният съд осъжда КПКОНПИ да плати на Бисерови и разноски за 51 900 лева, които първата инстанция е отказала. ", "date": "2019.06.21", "title": "Апелативният съд прекрати делото за конфискация срещу Христо Бисеров"}
{"url": "http://epicenter.bg/article/Magistrala--Trakiya--veche-e-otvorena/186258/3/0", "text": "Катастрофата на автомагистрала \"Тракия\" край Бургас, при която загинаха двама души, затвори пътната отсечка за пет часа. От ОД на МВР съобщиха, че пътят вече е разчистен. Движението по отсечката е възстановено, предаде Нова телевизия.   Инцидентът стана около 10 сутринта. Движението от София към Бургас в района на разклона за Българово бе спряно, а обходът бе през Карнобат и Айтос. Загиналото семейство е от Пловдив - мъж на 79 години, управлявал автомобила и съпругата му на 76.", "date": "2019.06.21", "title": "Магистрала „Тракия“ вече е отворена"}
{"url": "http://epicenter.bg/article/Petar-Haralampiev-izleze-ot-aresta-sreshtu-garantsiya-ot-100-000-leva-/186259/3/0", "text": "Бившият шеф на Държавната агенция за българите в чужбина (ДАБЧ) Петър Харалампиев излезе от ареста срещу парична гаранция от 100 000 лева,  Решението за освобождаването на Харалампиев е на Апелативния спецсъд, който прецени, че трябва да се измени мярката му за неотклонение от \"задържане под стража\" на \"парична гаранция\".  В края на октомври 2018 година Харалампиев бе арестуван след разследване на корупционна схема за незаконно издаване на удостоверение за българско гражданство.  След броени дни срокът за задържане изтича и Харалампиев няма как да бъде държан повече в ареста, а напредък в обвинението срещу него очевидно няма.  Факти попита Петър Харалампиев как се чувства след осем месеца прекарани в ареста.  \"С много висок и бодър дух съм, защото това, което не ме убива, ме прави по-силен. Аз вярвам в справедливостта, тя ще възтържествува, защото аз съм човек с достойнство, с отговорност и с огромна неизмерна любов към всички българи в България и в целия свят. Животът продължава, борбата за България и българското продължава, само напред и нагоре\", заяви Петър Харалампиев на излизане от ареста.  \"Искам да благодаря на всички мои приятели, на всички верни съратници и български патриоти, които събраха парите за моята гаранция. Искрени благодарности за тях, напред и нагоре. Оттук насетне аз продължавам моята борба за българщината и за България, както съм възпитаван от моите дядовци и баща ми\", завърши Петър Харалампиев.  ", "date": "2019.06.21", "title": "Петър Харалампиев излезе от ареста срещу гаранция от 100 000 лева "}
{"url": "http://epicenter.bg/article/Uslovna-prisada-za-sadiya-Veselin-Pengezov-/186274/3/0", "text": "Софийският градски съд присъди една година условно с тригодишен изпитателен срок на съдията от софийския апелативен съд Веселин Пенгезов, предаде репортер на БГНЕС.  Останалите подсъдими по делото, привлечени като помагачи и съучастници на Пенгезов, бяха оправдани, като съдът използва механизма за давност на деянието, а при други липсваха доказателства, които да доказват по безспорен начин вината и съучастието им.  Престъплението, за което Пенгезов беше осъден, е за това, че като председател на военно-апелативния съд не е възложил обществена поръчка, заради което са настъпили тежки последици за съда.  Заради деянието му е било спряно финансиране по оперативна програма “Административен капацитет” (ОПАК). Заедно с Пенгезов бяха подсъдими и други шестима, които бяха обвинени за това, че представили неверни данни пред ОПАК, за да получат пари по европроект.  Минути след като чу присъдата си, съдия Пенгезов я коментира пред БГНЕС.  „Тотално неразбиране на престъплението по чл. 387. Тотално неразбиране на текста. Щетите са възстановени. Неверифицираните суми от Министерството на финансите са възстановени. Каква щета е настъпила?“, заяви той и добави, че ще обжалва присъдата.  „Целта е постигната. Все пак някой трябваше да бъде осъден по цялото дело, защото всички останали са оправдани. Делото се водеше заради мен и срещу мен“, коментира Пенгезов.  Несъгласие с постановената присъда от съдия Снежина Колева беше изразено и от софийската градска прокуратура.  „Имаме 15 дневен срок за протест. Мисля да я протестирам“, отсече прокурорът по делото Людмила Николова.  БГНЕС припомня, че Веселин Пенгезов ръководеше ключовата съдебна институция преди да бъде обвинен. Последва отстраняването му, но то беше за 2 години, тъй като последните промени в съдебния закон през 2016 г. позволяват на подсъдими магистрати да правораздават, ако обвиненията им нямат общо с работата им.  Разследването започна през 2010 година, но в продължение на четири години се води срещу неизвестен извършител. Едва в началото на април 2015 г. обвинителният акт срещу Пенгезов влезе в съда.  ", "date": "2019.06.21", "title": "Условна присъда за съдия Веселин Пенгезов "}
{"url": "http://epicenter.bg/article/54-kadeti-ot-Profesionalniya-starshinski-kolezh-vav-Varna-poluchiha-diplomi-parvo-starshinsko-zvanie/186243/2/0", "text": "Петдесет и четири военнослужещи от Випуск - 2019 на Професионалния старшински колеж към Висшето военноморско училище „Н. Й. Вапцаров“ получиха днес, 21 юни, свидетелства за професионална квалификация.   Церемонията се проведе в Морското училище в гр. Варна. Това съобщиха от пресцентъра на министерството на отбраната. В нея участваха 14 кадети, приети в редовна форма на обучение за учебната 2018/2019 г., и 40 кадети, приети в задочна форма на обучение през учебната 2017/2019 г., по специализации „Експлоатация и поддръжка на корабни радио, радиотехнически и комуникационни устройства” и „Експлоатация и поддръжка на корабни енергетични уредби”, „Морско корабоводене“ и „Морски оръжия“.   Курсът на обучение завърши с успешното полагане на държавните изпити. Първенец на Випуск - 2019 е кадет Юлия Банкова от военно формирование 28 580 - Варна, която е и първенец на специализация „Морско корабоводене”. Първенци на различните специализации са кадетите Елка Тодорова от военно формирование 26 800 - Варна (на специализация „Експлоатация и поддръжка на корабни радио, радиотехнически и комуникационни устройства”), Владимир Николов от военно формирование 28 580 - Варна (на специализация „Морски оръжия”) и Теодора Минкова от военно формирование 36 940 - Варна (на специализация „Експлоатация и поддръжка на корабни енергетични уредби”).   Завършилите редовна форма на обучение получиха „Свидетелство за професионална квалификация“ и им беше присвоено първо старшинско звание. Те ще бъдат назначени на старшински длъжности във военните формирования от състава на Военноморските сили.   Със свои заповеди министърът на отбраната Красимир Каракачанов, командирът на ВМС контраадмирал Митко Петев и началникът на ВВМУ „Н. Й. Вапцаров“ флотилен адмирал професор д.в.н. Боян Медникаров наградиха първенеца на випуска и първенците на различните специализации.", "date": "2019.06.21", "title": "54 кадети от Професионалния колеж на ВВМУ получиха дипломи и първо старшинско звание"}
{"url": "http://epicenter.bg/article/EurActiv--Boyko-Borisov-predupredi-Severna-Makedoniya-da-ne-krade-balgarskata-istoriya-/186244/2/0", "text": "Българският премиер Бойко Борисов предупреди кандаидатката за членство в Европейския съюз Северна Македония да не използва „антибългарска риторика“ и да не представя българската история като своя и подчерта, че това „трябва да спре“, пише базираният в Брюксел  , цитиран от Агенция \"Фокус\".  Медията отбелязва, че Скопие е понесло тежък удар, когато европейските министри не са постигнали консенсус за започване на присъединителни преговори на 18 юни, въпреки че Македония постигна исторически договор с Гърция за името на бившата югорепублика.  Изданието припомня, че България е силен поддръжник на европейската интеграция на Западните Балкани, включително на своята югозападна съседка. Но публикациите в медиите през последните седмици са разкрили различните им интерпретации на новата история.  „България, чиято държавност е създадена през VII век, смята, че бившата югославска република, която е известна под името Македония едва след края на Втората световна война, краде епизоди от българската средновековна и по-нова история“, обяснява порталът.  В ексклузивно интервю за EURACTIV новият президент на Северна Македония Стево Пендаровски предупреди за нарастващия потенциал за напрежение с България, свързан главно с работата на съвместна комисия, която се занимава с общата история на двете страни.  Медията припомня, че Скопие и София сключиха споразумение за добросъседски отношения и се споразумяха да създадат съвместна комисия, която да работи по спорни въпроси като история, език или етническа принадлежност. Медията посочва, че тази комисия е постигнала малък напредък, а опозицията в България критикува Борисов, че е прекалено мек със съседната страна.  „Българите започнаха да се оплакват в Брюксел за работата на комисията, като се оплакват, че няма резултати ... Неформално, те казват, че ако няма резултати, „ще ви блокираме“, каза Пендаровски в интервюто. Признаването на Гоце Делчев за българин е червена линия, през която, най-вероятно, Македония няма да може да премине, заяви още президентът Пендаровски.  Помолен от EURACTIV да коментира липсата на консенсус за започване на присъединителни преговори със Северна Македония, Борисов заяви:  „Те все още трябва да подобрят много неща. Не ме разбирайте погрешно, но докато спорят за Гоце Делчев, дали той е българин и македонец, докато това дребнотемие продължава, за героите, които са се борили както за България, така и за Македония, за земята, където са се родили и нашите най-добри песни са свързани с това. Докато това е тяхна тема и (българската) опозиция ме пита какво прави двустранната комисия, по-добре е те да пораснат. Не ме разбирайте погрешно“.  „Гоце Делчев (1872-1903) е български революционер на територията на днешната Северна Македония, която по онова време все още е била част от Османската империя. В Северна Македония той също се възприема като национален герой и македонец“, пише брюкселското издание.  Директорът на Северно-македонския институт за национална история и ръководител на екипа на страната му в двустранната комисия по история, език и етническа принадлежност Драги Георгиев наскоро каза, че Северна Македония никога няма да признае Гоце Делчев за българин, припомня EURACTIV, като посочва, че България приема такива изявления като екстремистки и нападателни.  Борисов беше попитан дали отлагането на началото на преговорите за присъединяване със Северна Македония ще засили антиевропейските и антизападните сили в съседната страна. Той отговори:  „Необходимо ни е време комисията (по история, език и етническа принадлежност съгласно двустранното споразумение) да приключи работата си. Те [Скопие] могат да кажат, че \"България ни спира\" или \"България прави пречки\", но не мога да позволя това [да продължи]. България направи всичко и те се качиха на небето. Сега те трябва да правят компромиси в комисията. А антибългарската реторика трябва да спре“.  ", "date": "2019.06.21", "title": "EurActiv: Бойко Борисов предупреди Северна Македония да не краде българската история "}
{"url": "http://epicenter.bg/article/Borisov-otstapil-za-subsidiyata-sled-predupreditelno-pismo-na-Karakachanov-i-Valeri-Simeonov-/186251/2/0", "text": ", научи Епицентър.бг.  Оше в четвъртък вечерта лидерите на ВМРО и НФСБ заявили писмено на министър-председателя, че \"не е нормално да се договаря с ДПС, а не с тях\", както изисква коалиционното им споразумение.   \" \", заяви пред Епицентър.бг Красимир Каракачанов. Те предали депешата си на шефката на ПГ на ГЕРБ Даниела Дариткова, която уведомила премиера за настроенията сред партньорите.        \"Въпросът с намаляването на партийната субсидия не сме го обсъждали, защото никой не очакваше толкова бърза развръзка, точно за една седмица се случи всичко това. Затова вчера се събрахме и си дадохме една трезва равносметка, че това решение не трябва да минава. Не трябва да се приема, защото ще доведе до ликвидирането на всички малки партии\", заяви Симеонов.    Той разкри, че е имало събиране с ръководството на ВМРО, на което двете партии са си дали трезва равносметка, че решението за субсидия от 1 лев не трябва да продължава своя път към пленарна зала и трябва да бъде най-малкото отложено, за да има консултация с всички политически сили.       \"Нека ГЕРБ да реши кой иска да му бъде партньор в това управление. Ако иска ДПС- да заповяда\", беше позицията на лидера на НФСБ.  Категоричният тон на писмото накарал Борисов да даде обратен завой и същата вечер наредил на шефката на парламентарната група на ГЕРБ в петък да не вкарва решението за намаляване на партийната субсидия в пленарна зала.    „Длъжен съм на базата на коалиционното споразумение да се съобразя с партньорите. Бях възложил на нашите парламентаристи да се срещнат с коалиционните партньори и да им кажат, че сме се съобразили с волята на избирателите за размера на партийната субсидия\", заяви Борисов от Брюксел. Той съобщи, че тази сутрин се е чул с \"Валери, Волен и Каракачанов\" и решението да се свика понеделник на Коалиционен съвет, където да бъде обсъден въпросът за субсидията, както и коалиционните отношения.     Ще отстоявам това, което сме казали – 1 лв. Ако партиите в Народното събрание вземат друго решение, това е демокрацията“, заяви Борисов от Брюксел преди да отлети за България.   Благодарен съм, че бяхме чути за отлагане на въпроса за партийните субсидии, заяви след отлагане на решението Валери Симеонов. Той за пореден път изтъкна, че ГЕРБ е нарушил коалиционното споразумение и приоритетите на управляващата коалиция, и че \"влезе в коалиране с ДПС\".  ", "date": "2019.06.21", "title": "Борисов отстъпил за субсидията след предупредително писмо на Каракачанов и Валери Симеонов "}
{"url": "http://epicenter.bg/article/Ucheni--Graf-Drakula-i-vlashkite-voevodi-sa-ot-balgarski-proizhod-/186254/2/0", "text": "Граф Дракула е с български произход, заяви на пресконференция археологът проф. Николай Овчаров, който представи доказателства заедно с колегата си проф. Пламен Павлов, предаде репортер на БГНЕС.  Овчаров разказа, че огромният интерес около произхода на Дракула е възникнал през май-юни в Свищов след разкопки на средновековен български замък, описан в извори още от края на 14 век. Това е една от последните крепости на цари Иван Шишман, описана от османски хронист.  Археологът посочи като пример, че истинското име на Дракула е Йоан Влад или Йоан III. Това име е характерно за България, но не и във Влашко. Освен това всички български царе от 13 и 14 век задължително носят първо име Йоан. Овчаров припомни, че името идва от българския светец-покровител Йоан/Иван Рилски.  Ученият се позовава и на 200 грамоти, издадени през 19 век от проф. Любомир Милетич. В тях може да се проследи цялото развитие на българския език.  „Тези грамоти са писани на езика, на който са мислели десетки влашки воеводи преди и след Влад. Документите не отразяват единствено държавни дела. Вижда се разделяне на ниви, на воденици. Говори се за крадци, които се анатемосват. Тези документи оборват румънската историография, според която грамотите са били само като официален документ, а в разговорна реч се е използвал влашкият език“, посочва археологът.  Същевременно той не отрича влашкото население, но управляващата аристокрация на влашките воеводи е от български произход, а традициите идват от нас.  „С доказателствата по никакъв начин не противопоставяме България на Румъния. Днешните политически дадености са ясни – има държава Румъния, създадена преди 140 години, хората си имат румънско самосъзнание. Говорим само за историческите аспекти, които трябва ясно да се знаят и признават“, каза проф. Овчаров.  Той смята, че новите научни открития може да са полезни както за България, така и за съседите отвъд Дунав, за да се покаже приносът на тези управляващи воеводи в борбата срещу османското нашествие.  Крайно време е да се сложи край с преиначаването на историята, категоричен е проф. Пламен Павлов. Според него така се деформира и съзнанието на милиони хора.  Историкът допълва с доказателства като посочва, че от 60 влашки владетели – 9 носят името Радул, 8 с името Влад, трима се казват Мирчо, няколко са Владислав. Първият официален владетел е Иванко Бесараб – едно прекрасно романско име.  „Само да напомня също, че Бесараб, който се смята за прародителят на династията на Влад, е погребан в църквата “Св. 40 мъченици“ до гроба на цар Калоян. Да не говорим за култовете на търновските светици във Влашко. Тези неща учените в Румъния много добре ги знаят. Тук не трябва да се караме за наследството, а просто да видим общите си корени“, посочи още историкът.  ", "date": "2019.06.21", "title": "Учени: Граф Дракула и влашките воеводи са от български произход "}
{"url": "http://epicenter.bg/article/Zoran-Zaev--Borisov-i-Balgariya-sa-nay-golemite-priyateli-na-Makedoniya--/186261/2/0", "text": "Българският премиер Бойко Борисов изпрати послание за добросъседство. Той демонстрира многократно голямото приятелство към Македония в много важни моменти. Това заяви македонският премиер Зоран Заев, предаде репортер на БГНЕС.  „България и Борисов са в авангарда на нашата борба за получаване на дата за започване на преговори за членство в Европейския съюз. Убеден съм, че неговите думи трябва да ни направят много по-внимателни и по-отдадени“, подчерта Заев.  Той припомни, че не трябва да се забравя, че имаме Договор за приятелство и това означава, че трябва да приемем, че част от нашата история е обща.  „Ние поехме ангажимент, че ще работим за бъдещето. Ще затворим всички открити въпроси, които са останали от миналото. Убеден съм, че ще намерим решение на този въпрос, който в момента се дебатира в обществото“, категоричен е Заев по повод спора дали Гоце Делчев е българин.  ", "date": "2019.06.21", "title": "Зоран Заев: Борисов и България са най-големите приятели на Македония! "}
{"url": "http://epicenter.bg/article/Borisov-i-Yunker-s-obshto-izyavlenie-za-napredaka-na-gazoviya-hab--quot-Balkan-quot--/186267/2/0", "text": "Председателят на Европейската комисия Жан-Клод Юнкер и министър-председателят на България Бойко Борисов приветстват важния етап, който бе достигнат за газовия хъб „Балкан”. Това съобщиха от правителствената информационна служба.    Председателят на Европейската комисия Жан-Клод Юнкер и министър-председателят на България Бойко Борисов приветстват важния етап, който бе достигнат за газовия хъб „Балкан”. Днес на второ четене в Комисията по енергетика на Народното събрание бяха приети изменения в Закона за енергетиката, които сега предвиждат програма за реализация на определени годишни количества газ на борсата от страна на обществения доставчик и крайните клиенти, водеща до безпрецедентно отваряне на българския газов пазар.  Предложеният пакет от мерки ще доведе до така необходимата промяна в конюнктурата на пазара на природен газ в България. Резултатът ще бъдат значителни стъпки към формиране на ликвидна среда и либерализиран пазар на природен газ не само за България, но също така и за региона. Те са в унисон с усилията на Европейската комисия и на българското правителство за създаване на единен пазар на природен газ.  „Искаме енергията да се насочи към България и към цяла Европа. Приветствам това положително развитие, което ще доведе до отваряне на газовия пазар с ползи за потребителите на газ в България и в Югоизточна Европа. Моята комисия остава ангажирана в подкрепата си към България в изпълнението на плановете й за регионален газов хъб - ние сме на едно мнение по този въпрос с българското правителство.“  „Горд съм да кажа, че чрез въвеждането на програма за предлагане на определени количества газ за свободна търговия и непрекъсната работа по проекта газов хъб „Балкан”, България демонстрира своята ангажираност да играе водеща роля за отворен газов пазар в Югоизточна Европа. Успешното сътрудничество с Европейската комисия и целенасочените усилия на българското правителство направиха възможно въвеждането на значителни промени в пазара на природен газ в България, което, несъмнено, ще доведе до съществени ползи за всички.”  След като бъде потвърдена от окончателния Закон за енергетиката и със създаването на газовата борса, програмата за предлагане на определени количества газ за свободна търговия се очаква да има положителни ефекти в посока конкурентоспособност за целия газов пазар в региона. По-голямата конкуренция ще доведе до по-голям избор и по-ниски цени и ще увеличи сигурността на доставките за бита и за предприятията. Ето защо Европейската комисия подкрепи пазарните реформи и мерки за увеличаване на ликвидността, включително чрез газовия хъб „Балкан” в България.  Газовата борса ще помогне България и регионът да се възползват в пълна степен от последните процеси в развитието на сектора във връзка с увеличаването на износа на втечнен природен газ. Това ще засили конкуренцията и ще даде повече възможности за развитието на икономиката в България и в региона.  Проектът за газов хъб „Балкан” се основава на идеята, че значителни количества газ от различни източници ще постъпват във физическа точка във Варненския регион, от където ще се осъществява по-нататъшният пренос и търговия чрез газов хъб в България. Европейската комисия подкрепя финансово проекта за газов хъб „Балкан” и е инвестирала безвъзмездна помощ (грант) в размер на 920 хиляди евро по линия на „Механизма за свързване на Европа” (\"Connecting Europe Facility\"/CEF) за предпроектно проучване, който грант покрива 50% от разходите за него. Целта на предпроектното проучване е да се направи подробна оценка на търговската и техническа жизнеустойчивост на проекта, да се определи точният бизнес модел, да се оценят рисковете за проекта, да се финализира регулаторната рамка и да се структурира финансирането на проекта.  Проектът за газовия хъб „Балкан” включва допълнителна инфраструктура с цел да се достави нов газ за Централна/Западна, Югоизточна и Източна Европа, за да се увеличи сигурността на доставките чрез осигуряване на достъп до допълнителни източници на газ. В тази връзка от изключителна важност е бързото изграждане на междусистемната газова връзка между България и Гърция (IGB) и газопроводите със Сърбия и с Румъния.  Комисията „Юнкер” се ангажира с всички цели на Енергийния съюз, включително енергийната сигурност и в създаването на добре диверсифициран и конкурентен газов пазар.  Нашата стратегия за диверсификация се разгръща около приоритети като газовия хъб „Балкан”, реализацията на Южния газов коридор, изграждането на хъб за втечнен газ на Средиземноморието и чрез разширяването на достъпа до втечнен природен газ и на газохранилища, за което Европейската комисия прие стратегия през февруари 2016 година.  Нашето предпочитание е силно регионално сътрудничество и то дава конкретни резултати: в изпълнение са ключови обекти на газовата инфраструктура в Балтийския регион. Финансово подкрепихме изграждането на газовите междусистемни връзки между Полша и Литва и Балтийския газов интерконектор между Финландия и Естония. Одобрихме държавна помощ за терминала за втечнен природен газ в Клайпеда, Литва и активно подпомагаме създаването на нов северен коридор, свързващ Норвегия и Полша през територията на Дания.  ", "date": "2019.06.21", "title": "Борисов и Юнкер с общо изявление за напредъка на газовия хъб \"Балкан\" "}
{"url": "http://epicenter.bg/article/Prof--Vladimir-Chukov--Izrael-e-bil-protiv-udarite-na-SASht-sreshtu-Iran-/186268/2/0", "text": "Не сме наблюдавали по-голяма ескалация в Иран от 1988 г. Стана един атентат над Локърби, който беше приписан на Муамар Кадафи, но доклад доказва, че зад атентата стои Иран. Това заяви арабистът проф. Владимир Чуков в \"Плюс минус\" по Нова телевизия. В Иран предупредиха вече, че последиците от един конфликт ще бъдат регионални и международни.  \"Майк Помпео и Джон Болтън са защитавали мнението за незабавен отговор, а от другата страна са били Пентагона, както и израелското правителство. Тел Авив е пред избори и предпочита хирургическите операции, а не пълномащабна война\", смята арабистът.  \"Първоначалният план е бил удари срещу радари и военни обекти. Тръмп не желае да се повтаря ситуацията от 1988 г., защото иска да бъде избран отново\", каза Чуков.  Изпълнителният директор на Института за дясна политика Мартин Табаков каза, че вероятно Тръмп е получил информация, която го е накарала да се отметне от планирани ответни удари. Според него има желание Ислямската революционна гвардия да се противопостави на аятолаха и да се проведат преговори със САЩ.  Чуков припомни, че европейските интереси се отличат от американските, тъй като Иран е твърде близко дори в обсега на ракетите със среден обсег.  \"Иран задържа в момента 2 млн. афганци, от които 400 000 веднага могат да влязат в Турция. Досега иранците пазят добре афганистанската граница, за да не бъде залята Европа с хероин от Афганистан, но ако санкциите продължат, в Техеран могат да кажат, че повече не може да продължава тази охрана\", категоричен е арабистът.    ", "date": "2019.06.21", "title": "Проф. Владимир Чуков: Израел и Пентагона са били против ударите на САЩ срещу Иран "}
{"url": "http://epicenter.bg/article/BSP-izprati-Elena-Yoncheva-i-Petar-Vitanov-za-Evroparlamenta-/186269/2/0", "text": "Парламентарната група на БСП изпрати Елена Йончева и Петър Витанов за Европарламента.  \"Днес Елена и Петър бяха освободени от българския, за да заемат местата си в Европейския парламент\", написа председателят на БСП Корнелия Нинова във Фейсбук.  \"Групата ни ги изпрати с пожелания да бъдат здрави и да работят за България\", написа още лидерът на социалистите.   ", "date": "2019.06.21", "title": "БСП изпрати Елена Йончева и Петър Витанов за Европарламента "}
{"url": "http://epicenter.bg/article/Dimitar-Glavchev--Ot-GERB-sme-s-posledovatelna-pozitsiya-za-partiynite-subsidii-/186271/2/0", "text": "От ГЕРБ сме последователни позиция по темата за партийните субсидии. През ноември 2016 г. премиерът Борисов каза, че ще подкрепи резултатите от референдума с искане за 1 лв. партийна субсидия. Това каза Димитър Главчев от ГЕРБ в студиото на \"Още от деня\" по БНТ.  Всички партии казват, че 1 лв. е недостатъчен и трябва да се финансират. Тук идеята това да става от физически и юридически лица е възможна, при строго изсветляване, допълни Главчев.  По думите му предложението на ВМРО за 5 лв. партийна субсидия на глас е било отхвърлено от парламентарната бюджетна комисия.  С ДПС нямаме никакво споразумение, за да имаме среща с тях, подчерта Димитър Главчев.  \"В рамките на коалиционното споразумение всичко се спазва. Не е имало коалиционен съвет, но дали е можело коалиционните партньори да се съберат във формата на малката коалиция?\", попита депутатът от ГЕРБ.  ", "date": "2019.06.21", "title": "Димитър Главчев: От ГЕРБ сме с последователна позиция за партийните субсидии "}
{"url": "http://epicenter.bg/article/Siderov--Nyama-nikakvi-problemi-v-upravlyavashtata-koalitsiya-/186272/2/48", "text": "Няма никакви проблеми в управляващата коалиция. Отношенията между мен, Каракачанов и Симеонов не са най-интересното нещо на света. Каквито и да са те, няма да попречат на управлението. Това коментира лидерът на \"Атака\" Волен Сидеров в предаването \"Още от деня\" по БНТ.  \"Ние си говорим най-нормално, всичко е чудесно. Имаме някакви критики от време на време, аз отправям някакви критики, те са принципни, защото когато видя нещо нередно, аз го посочвам\", заяви Сидеров.  Той каза още, че винаги когато си в управлението, търпиш негативи.  Сидеров припомни за предложение на \"Атака\" от 2012 г., с което субсидиите да се заличат.  \"Българите не вярват на партиите, макар да сме партийна демокрация. От 90-а година насам се насажда мнение, че партиите са вредни, но и повечето не си изпълниха клетвата да спазват Конституцията и да работят в името на народа\", коментира още лидерът на \"Атака\".  ", "date": "2019.06.21", "title": "Сидеров: Няма никакви проблеми в управляващата коалиция "}
