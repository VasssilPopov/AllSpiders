{"url": "http://epicenter.bg/article/Prof--Ivo-Hristov-i-Toma-Tomov--Vlizame-v-etap-na-globalen-konflikt-mezhdu-supersilite-/169933/2/48", "text": "Случаят в Керченския проток е открита провокация към Русия, категорични бяха народните представители от \"БСП за България\" проф. Иво Христов и Тома Томов. Двамата гостуваха в Ямбол по покана на левите интелектуалци в града, за да анализират актуалните геополитически събития, съобщиха от пресцентъра на БСП - Пловдив.  „Времето е изключително тежко, връщаме се към етапа на глобален световен конфликт между суперсили”, смята журналистът Тома Томов. Според него към момента САЩ имат явно превъзходство над Русия, защото разполагат с десет пъти по-висок военен бюджет от руснаците, три пъти повече население и най-важното – печатат долари. Русия притежава една трета от световното богатство, ядрени оръжия и солидна армия, която се видя, че може да побеждава в Сирия. В същото време една съществена част от финансовия и управленски елит на страната мечтаят да се прегърнат със Запада. Путин смята друго и оспорва глобалния ред, наложен от американците.  „Руснаците явно създават проблем на САЩ. Те обаче имат ясна стратегия за доминация във всички сфери, имат теория за големия глобален удар”, подчерта Тома Томов.  Той посочи, че случаят в Керченския проток е военна и лична провокация към Путин. Това означава заплаха за цяла Южна Русия”, каза журналистът. По думите му САЩ имат контрол върху медиите и винаги ще показват Русия като чудовище, а Путин като демон, в контекста на декларираната от Орбан подкрепа за Украйна. Тома Томов прогнозира ескалация и разширяване на конфликта, като не изключи и реални бойни действия. Според него САЩ ще опитат да блокират руския корпус в Сирия, настоявайки да бъдат затворени проливите.  „Русия ще „кърви”, ще има усилване на санкциите, не изключвам блокиране и на газопровода „Северен поток - 2”, посочи журналистът, интервюирал световни лидери, сред които Фидер Кастро, Джими Картър, Ричард Никсън, Хенри Кисинджър, Едуард Кенеди, Индира Ганди и др.  Проф. Иво Христов задочно посъветва желаещите да воюват с Русия да си спомнят събитията от 1941 година, когато Съветската армия обърна хода на войната срещу сочената тогава за най-силна, технологично модерна, поради което и непобедима армия на Вермахта. Това той направи с уговорката, че аналогията е грешен метод, но все пак да не се забравят битките при Москва, при Сталинград и Курск.  „Навлизаме в земетръсна зона, която ще засегне България във всички отношения”, каза проф. Христов. Той не смята, че Турция ще затвори Босфора за руски кораби. По думите му Украйна има за задача да служи за взривяване на конфликт срещу Русия.  „Излизането на САЩ от договора за ракетите със среден и малък обсег на действие означава рязко съкращаване на времето за реакция и вземане на решение за ответен удар. Ние дори няма да сме тилова сила, а ще участваме непосредствено. Ядрената война не може да бъде локална, контролирана и ограничена”, изтъкна геополитическият анализатор. Според него Тръмп не взема важните геополитически решения, той реално изгуби междиНните избори. Русия няма да допусне чужди военни кораби във вътрешното Азовско море. Това е една от „червените линии”, от които Москва не може да отстъпи.  Проф. Христов обясни, че в геополитическия триъгълник Русия, Китай и САЩ, от гледна точка на англо-саксонския истаблишмънт Руската федерация е най-слабата брънка, а реалният противник е Китай.  „Затова Русия трябва да бъде подчинена, за да бъде обкръжен Китай отвсякъде”, поясни проф. Христов. В контекста на Керченския конфликт той прогнозира и други предстоящи такива „инциденти”, включително военни действия в Луганск и Донецк. „Русия е притисната и няма повече накъде да отстъпва и всяка милитаризация на Украйна е „казус бели”, подчерта проф. Христов.  „Русия спечели и се утвърди в Близкия изток. Запази базите си, разшири ги, стана фактор”, каза за другата конфликтна точка Тома Томов. Според него Иран рано или късно ще получи ядрено оръжие. Египет със своята история, настояще и бъдеще остава ядро на целия Близък изток. Саудитска Арабия е ръководена от много амбициозен лидер, способен на крайни решения.  „Близкият изток е отворена рана, която не може да бъде излекувана”, смята журналистът.  Според проф. Иво Христов регионът е много близо до нас и отново ще бъдем въвлечени в турболенцията на „провокирани” събития. Ние до голяма степен не разбираме същността на организирания ислям, смята той. Това е концепция, базирана на много ясна дихотомия: свят на исляма („Дар ал-ислям“, Домът на исляма) и свят на войната („Дар ал-харб“, т.е. „Домът на войната“).  Според проф. Христов евроатлантическите клишета за „адаптация и интеграция на бежанците” противоречат на човека, роден в „Дар ал-харб”. „Ние не сме готови да защитаваме собствената си цивилизация. Засега единственото, което ги удържа, е военното и технологичното надмощие на Запада”, каза проф. Христов и поясни, че нашият регион е вкаран вече в логиката на близкоизточния, в който очаква нови конфликти, породени от големите енергийни проекти.  И двамата анализатори бяха категорични, че в евентуален директен сблъсък между Китай и САЩ, Поднебесната империя няма да загуби. Тома Томов подчерта, че КНР се ръководи от умен седемчленен елит, независим от глобалния финансов капитал.  „Пекин и Силиконовата долина са двата центъра за изкуствен интелект. Този в китайската столица миналата година изпревари по брой патенти американския”, изтъкна Тома Томов. До 30 години, според него, изкуственият интелект ще контролира нашия живот. Само в рамките на две поколения ще се конструира и нова цивилизация, убедени са и двамата анализатори.  „С пробива в областта на изкуствения интелект, съчетан с разчитане на човешкия геном, идва следващият етап, който е не просто технология, а революция: човешкото мислене и човешкият интелект да бъде качени на небиологичен носител”, завърши проф. Иво Христов.  ", "date": "2018.12.04", "title": "Проф. Иво Христов и Тома Томов: Влизаме в етап на глобален конфликт между суперсилите"}
{"url": "http://epicenter.bg/article/Iliyana-Yotova--Stranno-e-kak-kriminalno-proyaven-nosi-zakonno-orazhie/169886/2/0", "text": " каза в Благоевград вицепрезидентът Илияна Йотова по повод снощния инцидент със задържания в Президентството перничанин, който бе със законно притежаван пистолет и 2 пълнителя.   \"  зачуди се вицепрезидентът Илияна Йотова, предаде БГНЕС. Според нея снощи е предотвратена по-голяма беля.   \"Нас (президентството) ни охраняват, но искам да попитам какво става с другите граждани, които нямат такава”, попита риторично госпожа Йотова.   Снощи 72-годишният перничанин Сашко Игнатов се опита да нахлуе в сградата на президентството. Той беше задържан на входа на институцията и все още се намира в Първо районно управление. Знае се обаче, че оръжието, което е носел в себе си Игнатов, е било законно притежавано.   Той е от Перник, криминално проявен. През 2004 г. е бил осъден за убийство при самоотбрана, което е станало през 2002 г. при инцидент на бензиностанция, свързана с неговия бизнес.   Югозападният университет \"Неофит Рилски” бе домакин на Студентска лаборатория “Перспективи за развитие с българска диплома“, организирана по инициатива на вицепрезидента на Република България госпожа Илияна Йотова.   Вицепрезидентът се срещна с чуждестранни студенти от български произход, които се обучават по ПМС № 103 и ПМС №228.   Основните теми на разговора бяха: изборът да учат в България, трудностите, които срещат и възможностите за професионална реализация с българска диплома.", "date": "2018.12.04", "title": "Илияна Йотова: Странно е как криминално проявен носи законно оръжие"}
{"url": "http://epicenter.bg/article/Evgeni-Krusev-podade-ostavka/169891/2/0", "text": " съобщи Агенция \"Фокус\". \"Вчера късно следобeд получих призовка от Прокуратурата във връзка с проверката на ремонта на ул. „Граф Игнатиев“. Призован съм в качеството си на обвиняем\", каза Крусев пред журналисти.  „Считам, че най-отговорната и мъжка позиция в случая е да си подам оставката, за да може разследващите да си свършат изцяло работата“, заяви той. „Категорично мога да заявя, че ще си защитя името. Точно това е целта на действието ми в момента“, обяви Крусев.  „Оказваме пълно съдействие на всички разследващи органи, които се занимават с ремонта на ул. „Граф Игнатиев“. Изпратили сме цялата документация, която е изискана. Ще продължим да оказваме пълно съдействие“, обясни той.   Крусев обяви, че e връчил оставка, воден от желанието си да улесни работата на прокуратурата. „В качеството си на възложител на процедурата нося отговорност и ще продължа да я нося и в хода на проверката на Прокуратурата“, коментира Евгени Крусев.   „Ако съм бил подведен от проектант или друг участник в целия процес по направата на проекта, се надявам Прокуратурата да го установи“, каза още той.   Все още не е ясно в какво точно е обвинен. В началото на другата седмица ще се яви в Националната следствена служба на бул. „Г. М. Димитров”.   \"Ще ви информираме, когато имаме по-голяма яснота около проверката на Прокуратурата на ремонта“, коментира той.   „Към момента можем да кажем, че ул. „Граф Игнатиев“ от един ориенталски битак стана една от красивите улици на София“, заяви Евгени Крусев.   „Вярвам, че в скоро време ще бъдат завършени всички детайли около този ремонт. Надявам се скоро да се възстановят трамвайните маршрути“, каза още той.   Оставката е лично мое решение. В рамките на днешния ден ще я депозирам, каза още Евгени Крусев. Попитан дали ще бъде приета оставката му, той посочи: „Мога да коментирам единствено моите действия“.  В отговор на въпрос в какво е обвинен, зам.-кметът обясни: „Не мога да кажа, дори не съм отишъл до Следствието. Другата седмица ще имам повече информация“. Той каза още, че не знае кой ще заеме поста му.  Попитан какво е показала вътрешната проверка на Общината Евгени Крусев заяви: „Няма крайни резултати. Всички проверки продължават“.  „Във вторник ще дам показания на „Г. М. Димитров“ 42“, каза още той.   Епицентър.бг припомня, че само преди два месеца, на 5 октомври т.г. , в разгара на скандала за ремонта на \"Графа\" Евгени Крусев заяви:   именно заради качеството на ремонта на ул. \"Граф Игнатиев\" и зоната около църквата \"Свети Седмочисленици\". \"Не виждам с какво моята оставка ще помогне за проекта. Фокусът е да завършим Графа\", уточни Крусев. На всички конкретни въпроси, илюстрирани със снимки, за разни недоразумения в ремонтираната зона той отговоряше с: \"Проектът не е завършен.\"  ", "date": "2018.12.04", "title": "Зам. кметът на София Евгени Крусев подаде оставка заради ремонта на „Графа“ и вече е обвиняем"}
{"url": "http://epicenter.bg/article/Mladen-Marinov--Mazhat--nahlul-v-prezidentstvoto--bil-s-pistoleta-na-zhena-si/169895/2/0", "text": "Пред журналисти министърът на вътрешните работи Младен Маринов заяви, че инцидентът със 72-годишния мъж, който вчера нахлу в президенството, показва че МВР има добро взаимодействие със служителите на НСО и сградите на институциите в Република България се охраняват добре, предаде репортер на Novini.bg   Беше дадена информация за извършителя. Към момента той е задържан в Първо районно на Столичната дирекция на вътрешните работи.   посочи вътрешният министър.   Младен Маринов потвърди информацията, че задържаният е осъждан за непредумишлено убийство.   Той добави, че мотивите на мъжа се изясняват. Търсел е внимание по личен проблем, каза Маринов.   На въпрос дали е открита информация, че мъжът е искал да нарани някого, министър Маринов отговори, че    По темата за условията в арестите и затворите вътрешният министър каза, че арестите в системата на МВР са до голяма степен на добро ниво. По думите му се прави всичко възможно те да отговарят на европейските изисквания и се продължават действията по места, за да отговарят на съответните стандарти.", "date": "2018.12.04", "title": "Младен Маринов: Мъжът, нахлул в президентството, бил с пистолета на жена си"}
{"url": "http://epicenter.bg/article/Rumen-Hristov--Byudzhet-39-2019-e-predizboren/169896/2/0", "text": "Бюджет'2019 е предизборен, е оценката на лидера на СДС Румен Христов. Според него в разходната си част бюджетът за 2019 г. е ляв и е неамбициозен за икономическото развитие на страната. „Определението на СДС към този бюджет е, че той е щедър, предизборен, неефективен - с една дума бихме го определили като ляв в разходната част. Догодина управляващите ще похарчат 5,8 млрд. лв. повече, отколкото похарчихме тази година, но виждаме, че тези средства се наливат в нереформирани сектори, каквито са „Образование“, „Сигурност“, „Здравеопазване“ и др“, заяви Христов, цитиран от \"Фокус\". Той посочи, че всяка година средствата за здравеопазване се увеличават с 400-500 млн. лв., но нито пациентите, нито лекарите, нито медицинските сестри са по-доволни. „Това означава, че не бива да наливаме пари в бъдеще в нереформирани сектори, защото харченето на средства в никакъв случай не означава по-качествена или ефективна услуга“, коментира той. СДС пита защо след като тези няколко години бяха добри за икономическия растеж в света, Европа и България, ние залагаме отново за следващата година 0% дефицит или около 650 млн. лв. Кога ако не сега - когато икономиката работи, ние трябваше да натрупаме резерв, който ще бъде необходим при влошаване на икономическата обстановка, каза още Румен Христов. По думите му заложеният растеж от 3,7% е неамбициозен особено за държава като България, която тръгва от ниска база. Той отбеляза, че СДС търси съгласие с останалите политически сили за удвояване на БВП през следващите 10 години и посочи, че това не може да стане с такъв със икономически растеж.  „Ако СДС участва в следващото управление, ще направи всичко възможно и ще работи за удвояване на доходите в мандата, в който участва в парламента, което означава от 1100 лв. към настоящия момент средната работна заплата да достигне 2200 лв.“, каза председателят на СДС. Христов каза, че независимо от големите харчове в бюджета минималната пенсия от 1 юли догодина става 219 лв. и попита какво е станало с обещанието на Обединени патриоти, че размерът ѝ ще стане 300 лв.   СДС предлага през втората година майките да получават 80% от доходите, за които са осигурени, каза още Румен Христов по време на пресконференция на партията. „Тези, които са имали принос към осигурителната система, да имат право да получават 80%. През първата година да получават 90%, втората 80%. Тези, които не са се осигурявали ще си получават 380 лв. както е заложено за следващата година”, коментира още той. Румен Христов посочи, че партията е против рязкото увеличаване на максималното осигуряване от 2 600 лв. на 3 000 лв., защото според него се наказват както гражданите, които в момента плащат най-много, така и тези, които са най-добре платените специалисти.  ", "date": "2018.12.04", "title": "Мечтания! Румен Христов: Ако СДС се върне във властта, ще работи за 2200 лв. средна заплата"}
{"url": "http://epicenter.bg/article/Absurdite-po--Grafa----Rabotnitsi-rezhat-asfalt--slozhen-predi-sedmitsa-dve/169903/2/0", "text": "Ето какво забеляза Георги Кадиев и веднага го съобщи в социалната мрежа   „Вторник, 4 декември 2018.   Ъгълът на “Гр. Игнатиев” и “Алабин”.       Този пост качи във „Фейсбук“ Георги Кадиев, кандидат за кмет на София на местните избори през 2015 г.      Ремонтната сага по \"Графа\" продължава.    ", "date": "2018.12.04", "title": "Абсурдите по „Графа\"! Режат новия асфалт, за да сложат \"женски гърди\" (ВИДЕО)"}
{"url": "http://epicenter.bg/article/Kaloyan-Pargov--Ostavkata-na-edin-zam-kmet-ne-reshava-problemite/169904/2/0", "text": ", заяви на пресконференция на \"Позитано\" 20 лидерът на БСП-София Калоян Паргов.   \"  бяха точните думи на председателя на Градския съвет на БСП. „Оставка поискаха в общинския съвет редица политически групи и колеги.  продължи Паргов. „Дълбоко се съмнявам, че всяка една оставка в последните 10 години е била плод само на лично решение, включително оставката на министрите.  , каза още той.   \" , бе категоричен лидерът на БСП-София.   Паргов припомни, че преди две години, когато Любомир Христов е подал оставка като заместник на Фандъкова (заради скандала с обществените поръчки за спирките на градския транспорт в столицата) и на негово място е бил предложен Крусев, от БСП са поставили въпроса дали един 28-годишен младеж има достатъчна експертиза за тази позиция.   Паргов коментира и въпроса с мръсния въздух в София. \", каза Калоян Паргов. Той призова кметовете, които ще генерират приходи от данъка \"стари автомобили\", да инвестират тези пари в закупуване на филтри за комини. Така домакинствата, които се отопляват с твърдо гориво ще бъдат подпомогнати, а това ще допринесе и за справяне на проблема със замърсяването на въздуха.    ", "date": "2018.12.04", "title": "Калоян Паргов: Оставката на зам.-кмета Крусев не решава проблемите. Ред е на Фандъкова! "}
{"url": "http://epicenter.bg/article/12-600-dushi-podkrepili-Elena-Yoncheva-v-internet/169905/2/48", "text": "12 600 души са подкрепили Елена Йончева в подписка в интернет, съобщи на пресконференция на \"Позитано\" 20 Вяра Емилова, член на Изпълнителното бюро на БСП и секретар на партията.   Емилова съобщи, че социалистите още чакат отговор от АПИ на искането си за независима експертиза на строителството на пътища. \"Призоваваме АПИ за отговор на нашето искане за независима експертиза на пътищата – изминаха 30 дни, откакто го внесохме\", подчерта тя.   „На 6 ноември група депутати от БСП внесе искане в АПИ за извършване на независима проверка в европейска лаборатория. Почти 30 дни по-късно ние нямаме никакъв отговор. Обръщаме се днес към АПИ да поемат своята отговорност и да отговорят на нашето питане. Припомняме, че Елена Йончева лансира и петиция със същата цел до ЕК и ОЛАФ. Към момента, може да проверите в интернет, е подписана от над 12 600 души“, подчерта Емилова.   Тя заяви, че БСП декларира пълната си подкрепа към действията на Елена Йончева. „Призоваваме всички български граждани, които искат - да подкрепят петицията, могат да я намерят лесно“, допълни Вяра Емилова.  ", "date": "2018.12.04", "title": "12 600 души подкрепили Елена Йончева в подписка в интернет"}
{"url": "http://epicenter.bg/article/Obir-v-kashta-na-Valeri-Simeonov-v-s--Butan/169854/3/0", "text": "Преди дни е била обрана къщата на бившия вицепремиер Валери Симеонов в с. Бутан, Врачанско, съобщи БТВ.   Престъплението е станало в събота през нощта.   Крадците се издирват.", "date": "2018.12.04", "title": "Обир в къща на Валери Симеонов в с. Бутан"}
{"url": "http://epicenter.bg/article/Biznesat-s-priziv-kam-Borisov-za-deystviya-sreshtu-poskapvaneto-na-toka-/169865/4/0", "text": " от Асоциацията на индустриалния капитал в Бългаия. В него се твърди, че вече месеци наред в страната се наблюдава неаргументирано повишаване на цената на електроенергията.  \"Вече получаваме сигнали за преустановяване на производствени режими в енергоинтензивни производствени мощности – ето защо настояваме за навременни енергични и конкретни действия\", предупреждават от организацията в писмо, подписано от председателя на АЕКБ Васил Велев.    Изх. № 408/04.12.2018 г.  ДО  Г-Н БОЙКО БОРИСОВ,  МИНИСТЪР-ПРЕДСЕДАТЕЛ НА РЕПУБЛИКА БЪЛГАРИЯ  КОПИЕ:  Г-Н ИВАН ИВАНОВ,  ПРЕДСЕДАТЕЛ НА КОМИСИЯ ЗА ЕНЕРГИЙНО И ВОДНО РЕГУЛИРАНЕ  УВАЖАЕМИ ГОСПОДИН МИНИСТЪР-ПРЕДСЕДАТЕЛ,  Вече месеци наред наблюдаваме неаргументирано повишаване на цената на електроенергията в страната. Нееднократно сме сигнализирали за абсурдни и видимо непазарни отклонения в търгувани количества и цени на платформите на „Българска независима енергийна борса“ ЕАД (БНЕБ), включително и при директни сравнения на дългосрочни продукти и резултати от сегмент „ден напред“ с количества и цени на румънската борса OPCOM и унгарската борса HUPX.  Припомняме, че с Решение № Ц-11 от 01.07.2018 г. КЕВР определи прогнозна годишна пазарна цена за базов товар за периода 01.07.2018 г. – 30.06.2019 г. в размер на 70 лв./MWh след анализ на търговските резултати на гореспоменатите три борси, както и при прогноза за цена на дългосрочните продукти на БНЕБ за периода 01.07.2018 г. – 30.06.2019 г. в интервала 72,00 – 75,00 лв./MWh. Естествено, това беше ясен референтен сигнал за индустриалните потребители в България за очаквани ценови нива. На тази база се изготвят програми за развитие във всяко едно дружество у нас – по начина, по който Министерство на финансите прави своите приходни и разходни бюджетни разчети.  В действителност резултатите след август 2018 г. не само че показват значителен ръст над прогнозираното, но през последните седмици и дни цените на електроенергията за свободен пазар у нас буквално се взривиха, за да достигнат абсурдните нива от 250-275 лв./MWh. Ръст от над 350% е всичко друго, но не и нормален!  Твърдения на ресорни управляващи сектора, че това е само резултат от пазара, са или съзнателно изричани неистини, или напълно недопустима некомпетентност! Цените, на които сме свидетели, са резултат и на системна безотговорност по отношение ресорни ангажименти и нихилизъм спрямо индустриалните енергопотребители – без претенции за изчерпателност, като се започне от недалновидно управление на държавната енергетика в частта добив и производство, мине се през непрозрачни интереси при резервиране на мощности и се стигне до елементарното „хитруване“ за компенсиране на високи цени за емисионни квоти, изземвайки ресурс от крайните индустриални потребители, чрез манипулирано ограничено предлагане на електроенергия. Впрочем, въпрос само на време е високите крайни цени на електроенергия да се прехвърлят и към битовите абонати през регулираната цена.  ГОСПОДИН МИНИСТЪР-ПРЕДСЕДАТЕЛ,  Вече получаваме сигнали за преустановяване на производствени режими в енергоинтензивни производствени мощности – ето защо настояваме за навременни енергични и конкретни действия!  С УВАЖЕНИЕ,  ВАСИЛ ВЕЛЕВ,  ПРЕДСЕДАТЕЛ НА УПРАВИТЕЛНИЯ СЪВЕТ  НА АСОЦИАЦИЯ НА ИНДУСТРИАЛНИЯ КАПИТАЛ В БЪЛГАРИЯ  ", "date": "2018.12.04", "title": "Бизнесът с призив към Борисов: Спрете абсурдното поскъпване на тока!"}
{"url": "http://epicenter.bg/article/Daily-Express--Doyde-li-krayat-na-Makron--/169858/11/33", "text": " Този въпрос задава днешният брой на The Daily Express.  Според английския вестник френският президент Еманюел Макрон   Подобни ожесточени протести като тези, които заляха Париж в края на седмицата, както и все по-големият водовъртеж, в който се завъртяват правителството и обществото, се случват за първи път от десетилетия.   Протестирайки срещу икономическите му реформи, \"жълтите жилетки“ трошаха коли, разбиваха бутикови витрини и вандалстваха в частни домове и кафенета в някои от най-престижни парижки квартали.   срещу цените на горивата, а после се преобрази в по-широк порой на обществения гняв срещу цените на самия живот на французите.   тъй като неговата популярност все повече върви надолу заедно с реформите му, които според мнозинството са в полза единствено за богатите.  Желанието за бунт, масово обхванало обществото, прегази полицията и смаза френската икономика –   а Total обяви, че някои от бензиностанциите на компанията са празни.  Участниците в движението на \"жълтите жилетки“ идват предимно от средната класа, имат корени в \"сините якички“  , но членовете и поддръжниците са от всички възрасти, с най-разнообразен трудов профил и от различни географски райони.   Ясните искания на движението са за замразяване на цените на горивата, следващото им повишение се очаква през януари, както и мерки да се спре пилеенето на властовата енергия.  Но \"жълтите жилетки“ имат и някои много по-радикални искания които в момента са някъде по периферията на протеста им, но    Еманюел Макрон твърди, че цените на горивата са увеличени, защото те са част от   затова иска да убеди френските шофьори да заменят дизеловите си коли с по-екологични модели.  Неговите категорични възгледи обаче служат единствено за укрепване на мнението сред най-потиснатите слоеве на обществото, че     ", "date": "2018.12.04", "title": "Daily Express: Дойде ли краят на Макрон? "}
{"url": "http://epicenter.bg/article/V-nay-avtoritetnite-muzei-na-Turtsiya-prodavat-pet-ot-filmite-na-Stiliyan-Ivanov/169902/6/0", "text": "От 1 декември най-големите музеи на Турция предлагат в магазините си 5 от документалните филми на Стилиян Иванов.   Topkapı Museum store, Ayasofya Museum Store , Nevşehir Göreme Openair museum, Efes openair museum и др. са част от местата, в които гостите на Турция от цял свят могат да си купят българските ленти.   Това са  “Дервишите - мистиците на Изтока”, “Добре дошли в Турция и трилогията “Анатолия”.   В момента Стилиян подготвя следващия си филмов проект, с който ще разкаже за Магнаурската школа.", "date": "2018.12.04", "title": "В най-авторитетните музеи на Турция продават пет от филмите на Стилиян Иванов"}
{"url": "http://epicenter.bg/article/Stranite-ot-ES-postignaha-kompromis-za-paketa--Makron--vapreki-vazrazheniyata-na-Balgariya/169846/7/0", "text": "Страните от Европейския съюз постигнаха компромис за реформата в международните пътни превози, съобщи „Франс прес”, цитирана от БТВ.   Компромисът, който беше приет въпреки съпротивата на няколко страни, сред които и България, ще послужи за основа за преговори с Европейския парламент преди приемането на нова европейска нормативна уредба. Текстът предвижда седмичната почивка на водачите да бъде извън шофьорската кабина. Те също така трябва да се връщат в страната, където са базирани фирмите им, най-малко веднъж на четири седмици, както и да правят и минимум пет дни пауза между две серии превози в друга страна. Полша и Унгария заклеймиха споразумението като „непропорционално”, „дискриминационно” и „протекционистично”. Според тях то ще навреди на конкурентоспособността в сектора.    ", "date": "2018.12.04", "title": "Страните от ЕС постигнаха компромис за пакета „Макрон” въпреки възраженията на България"}
{"url": "http://epicenter.bg/article/Football-Leaks--Izhvarlyat--quot-Manchestar-Siti-quot--ot-Evropa-/169916/8/0", "text": "\"Манчестър Сити\" е заплашен с изхвърляне от Шампионската лига през следващия сезон заради нарушаване на финансовия феърплей. Информацията е на британските издания \"Скай Спортс\" и \"Дейли Телеграф\", като се позовава на разкритията на Football Leaks. Там се посочва, че според УЕФА \"налагането на забрана за трансфери не е достатъчно наказание за клуба\", предава бТВ.  Преди три седмици от европейската централа обявиха готовност да отворят наново стари случаи за нарушаване на финансовия феърплей, ако се появят нови доказателства.  \"Единствено мога да обявя, че работим по случая. Разглеждаме ситуацията. Имаме отделен независим орган, който се е заел с разследването. Съвсем скоро ще имаме отговорите на въпросите какво ще се случи в този съвсем конкретен случай\", обяви президентът на УЕФА Александър Чеферин.  Подобна санкция беше наложена през март 2016 г. на \"Галатасарай\". Тогава турският клуб беше изваден от евротурнирите за една година.  По информация на германското списание Der Spiegel, което периодично публикува разкритията на Football Leaks, \"Манчестър Сити\" е нарушил финансовия феърплей със 188 милиона евро през 2014 г. Собственикът на клуба шейх Мансур е обвинен, че покрива загубите със \"счетоводни хватки\". Твърди се, че \"гражданите\" заобикалят финансовия феърплей с изкуствено завишени спонсорски сделки със свързани и приближени до собствениците компании.  От \"Сити\" отрекоха обвиненията и обявиха, че \"това е организиран опит да се нанесе удар по репутацията на клуба\".  ", "date": "2018.12.04", "title": "Football Leaks: Изхвърлят \"Манчестър Сити\" от Европа "}
{"url": "http://epicenter.bg/article/Shotlandiya--Keniya--Botsvana--o--Mustik---sa-sred-lyubimite-mesta-za-pochivka-na-kralskoto-semeystvo-/169860/10/100", "text": "Вероятно е доста забавно и приятно да планираш почивката си, ако си член на кралското семейство. Имаш голям бюджет, не трябва да се ограничаваш само с дните за отпуска, пътуваш в частен самолет, получаваш най-добрите оферти – малко са хората с подобни привилегии.   Оказва се, че кралското семейство има много разнообразен микс от дестинации за почивка.  Всеки знае, че кралското семейство обича Шотландия. Техните замъци там им предлагат уединение и почивка сред красив пейзаж, като при това не са особено далеч от Лондон. Обичайните им забавления там са езда, риболов, стрелба, разходки сред природата и тихи домашни игри край камината. Всяка година цялото семейство има най-малко една лятна почивка в някой от замъците в Шотландия, най-често в Балморал. Това е и едно от кралските места за почивка, достъпно само за членовете на кралската фамилия.   Африка е специално място за кралската фамилия. Този континент е бил посещаван стотици пъти от кралските особи още от 19 век насам. Кения е една от любимите им дестинации в Африка. Принц Уилям предложи на Кейт да се омъжи за него именно в Кения, докато бяха на сафари почивка в страната. Това е още една африканска държава, която е често посещавана от членовете на кралското семейство. Това бе мястото, където Хари и Меган отидоха на първата си романтична почивка, преди да обявят годежа си. Преди да се оженят те ходиха там още един път, защото били влюбени в това място. Невис беше един от любимите острови на принцеса Даяна и тя изживяваше прекрасни моменти с децата си на това екзотични място. Принц Хари също е влюбен в мястото, което отново посети през 2016 г.   На този частен остров, далеч от безмилостните папараци, звездите, мулти-милионерите и аристократите се чувстват като у дома си - тук принцесата Маргарет има собствена вила и повече от 30 години редовно прекарва ваканциите си там, като често кани и други членове на кралското семейство. Остров Мустик е една от любимите дестинации за почивка на принц Уилям и Кейт Мидълтън. Това е любимата зимна дестинация на кралските особи. Най-предпочитаните от тях курорти в Алпите са швейцарския Клостер, австрийският Лех и френския Куршавел, който е най-скъпия зимен курорт в света.   Източник: Дарик", "date": "2018.12.04", "title": "Шотландия, Кения, Ботсвана, о. Мустик - са сред любимите места за почивка на кралското семейство "}
{"url": "http://epicenter.bg/article/Na-Savinden-se-pravyat-mekitsi-za-zdrave-i-bereket-prez-godinata/169834/9/25", "text": "По стар обичай в деня, посветен на Св. Сава, се подготвя предстоящата никулденска трапеза.   В някои краища на България на 5 декември се раздават мекици за здраве и берекет през годината, защото денят се смята за начало на новата година.    Необходими продукти Начин на приготвяне От изброените продукти се замесва меко тесто, което се оставя да втаса около 30 минути. От него се късат топки, които се разтеглят. Пържат се в мазнина.   Поднасят се със сирене, сладко или айран.", "date": "2018.12.04", "title": "На Савинден се правят мекици за здраве и берекет през годината"}
{"url": "http://epicenter.bg/article/DesiSlava-i-Blagoy-pokazaha-sina-si-za-parvi-pat--Snimka-/169868/10/100", "text": "Фолк певицата ДесиСлава за пръв път сподели снимки на сина си Борис в социалните мрежи. Момченцето ще навърши една годинка в края на месеца - на 28 декември. \r\n \r\n Таткото на Борис - боксьорът Благой Найденов, също сподели пръв кадър с лицето на сина си и написа: \"Моето най-голямо богатство!\"   След раждането на бебето ДесиСлава и партньорът й споделиха снимки от разходки в Южния парк и от погачата на Борис, но досега не бяха показвали лицето му.   За 22-годишния Благой това е първо дете. Веднага след раждането му той татуира името на Борис на гърдите си. 39-годишната певица има и 17-годишен син Майки от брака си с първия си съпруг Михаил.   Източник: Дир.бг", "date": "2018.12.04", "title": "ДесиСлава и Благой показаха сина си за първи път (Снимка)"}
{"url": "http://epicenter.bg/article/Tsarkvata-pochita-na-sv--Varvara--Pravyat-se-obichai-/169830/2/0", "text": "В православието Св. Варвара се смята за покровителка на починалите от внезапна смърт, които са нямали време да се покаят и причестят. В Полша денят на Св. Варвара е един от най-уважаваните празници, обявен е и за Ден на миньора, тъй като светицата се счита за покровителка на миньорите.   Света Варвара е родена в семейството на аристократ - езичник от Никомедия, Мала Азия. Отличавала се е с впечатляваща красота, поради което ревнивият ѝ баща я затваря в кула, далеч от похотливи очи. През времето на изгнание Варвара изучава външния свят от прозореца и има много време да размишлява за Бога.   След години, когато баща ѝ най-после й разрешава да излиза, Варвара се запознава с християни и приема свето кръщение. Когато обаче бащата научава, че дъщеря му е станала християнка, той нарежда да я бичуват и получава съгласието на управителя на града Мартиан за издаване на смъртна присъда. По нареждане на бащата Варвара е обезглавена.   Поверието гласи, че Божието възмездие настига бащата на Варвара и управителя на града – и  двамата са поразени от мълния.   Тялото на девойката е погребано от християнина Валентин в местните гробница и става източник на чудеса.   През VI век мощите на светицата са пренесени в Константинопол. През XII пък са преместени в Михайловския Златовърх манастир от Святополк II, а от 1930 година почиват в Патриаршеската катедрала „Свети Владимир“ в Киев.   У нас празникът се е почитал сред народа чрез преплитане на езически и християнски обичаи.   В някои райони на страната Св. Варвара се е считала за покровителка на децата от болести, по-специално от дребна шарка, поради което хората я наричат \"Баба Шарка\". За здраве на малчуганите жените имат обичай да месят и раздават „къпани“ питки намазани с мед за умилостивяване на светицата и болестта. В Добруджа вечерта срещу празника пък приготвят трапеза за „Баба Шарка”, на която поставят паничка с мед, медена питка, съд с вода и пешкир.   В Западна България на празника деца палят огън на кръстопът, на който варят леща и изяждат по няколко зрънца. След това прескачат по три пъти огъня и вземат по една главня от него. Лещата и главнята се пазат като лекарство против дребна шарка.   Друг обичай е да се вари боб и да се слагат по няколко зърна на коляното на детето и то да ги изяде без ръце.   В други райони Св. Варвара се почитала като покровителка на домашните птици. Празникът се наричал още Женска Коледа, тъй като девойките се пременяли, обикаляли домовете и пеели песни за здраве.   Този ден е имал и гадателна насоченост в обичаите – по седенките се извършвали гадания коя девойка за кой момък ще се омъжи.   В българския фолклор за обичаите, съпътстващи празниците на Света Варвара, Свети Сава (5 декември) и Свети Никола (6 декември) има поговорка: „Варвара вари, Сава пече, Никола гости посреща“.", "date": "2018.12.04", "title": "Църквата почита на св. Варвара, покровителка на детските болести и дребната шарка"}
{"url": "http://epicenter.bg/article/Zelen-bilet-za-obshtestveniya-transport-v-Sofiya-na-4-dekemvri/169841/2/0", "text": "Във връзка с високите нива на фини прахови частици, Столична община въвежда „зелен билет“ за 4 декември 2018 г. Това означава, че в София срещу закупен „Зелен билет“ цял ден гражданите могат да пътуват за 1 лев по всички линии на обществения градски транспорт. Превозният документ може да бъде закупен от пунктовете на Център за градска мобилност, касите на столичното метро, както и от водачите на превозните средства на градския транспорт и чрез мобилно приложение, съобщиха от общината.   Мярката се въвежда с цел стимулиране използването на обществен транспорт. Столична община разкрива временни буферни паркинги в най-дясната пътна лента по основни входни булеварди на столицата – бул.„Александър Малинов“ при метростанция „А.Т.Балан“ и „Бизнес парк София, бул.“България“ между „Т.Каблешков“ и „Гоце Делчев“, при метростанция „Дружба“на бул.“Цветан Лазаров“ и бул.Кръстьо Пастухов“, бул.„Ботевградско шосе“ при спирката на трамвай № 22, на бул.„ Царица Йоана“ при местростанция „Люлин“, на бул.„Панчо Владигеров“ при метростанция „Сливница“ и „Западен парк“. Продължават и проверките на пунктове за вторични суровини, автокъщи, строителни обекти за нерегламентирано изгаряне на отпадъци, както и проверки за горене на отпадъци на открито в кварталите с най-много сигнали. По препоръка на пулмолозите призоваваме хора с хронични респираторни и сърдечно-съдови заболявания да избягват продължителен престой навън, а директорите на училища и детски градини да не провеждат занятия на открито.   Препоръчва се да се носи плътен шал при излизане навън. Шофьорите на МПС да не оставят автомобилите си с включен двигател, когато не са в движение. Днес в много от големите градове на страната хората буквално виждаха какво дишат. Завишени стойности на прахови частици имаше в София, като тук бе превишена нормата в пъти.   Завишени стойности на замърсяването на въздуха имаше и в Русе, Пловдив, Шумен и Горна Оряховица.    ", "date": "2018.12.04", "title": "Зелен билет за обществения транспорт в София на 4 декември"}
{"url": "http://epicenter.bg/article/Toma-Tomov--Kitay-shte-naddelee-nad-SASht/169842/2/0", "text": "Започва много дълъг процес, в който Китай ще надделее над САЩ. Това каза в обзорното предаване на радио \"Фокус\" политическият наблюдател Тома Томов по повод срещата на президентите на двете глобални сили на форума на Г-20. Той уточни, че и в двете страни има хора, които помагат това да се случи – т.нар. „глобални милиардери“, които биха искали САЩ и Китай да решават конфликтите без война. „Китай никога няма да се подчини на англосаксонския финансов капитал“, каза още анализаторът. „Не трябва да подценяваме интелекта на китайското ръководство. То ще си създаде държавата, тя няма да има нищо общо с тази държава, която искат да бъде американците. Тя ще е съвсем друга, тя ще е китайска държава, капитализъм с китайска специфика и което е най-важно – ръководителите на Китай няма да се подчиняват на световния глобален капитал“, каза още Томов. Той поясни, че Китай ще се бори да създаде икономика на високата принадена стойност, да запази контрола върху своите финанси и да догони военно САЩ до 20 години.  „Китай в най-скоро време ще бъде лидер в изкуствения интелект“, прогнозира депутатът от \"БСП за България\".    ", "date": "2018.12.04", "title": "Тома Томов: Китай ще надделее над САЩ"}
{"url": "http://epicenter.bg/article/Mazhat--opital-se-da-nahlue-v-prezidentstvoto--e-bil-osazhdan-za-ubiystvo/169847/2/0", "text": "Все още не са ясни мотивите на 72-годишния Сашко Игнатов, който вчера се опита му да нахлуе в сградата на президентството. Той беше задържан на входа на институцията и в момента се намира в Първо районно управление.   Знае се обаче, че оръжието, което е носел в себе си Игнатов, е било законно притежавано. Той е от Перник, криминално проявен. През 2004 г. е бил осъден за убийство при самоотбрана, което е станало през 2002 г. при инцидент на бензиностанция, свързана с неговия бизнес. За Игнатов се знае, че има няколко фирми, които се занимават със строителство, охрана и търговия с горива.   Снощи повече от три часа на адреса, на който живее Игнатов, имаше полицаи от Криминалната лаборатория. Извършен е обиск на дома му. На място е пристигнал и екип на пожарната, но не се знае дали това е било свързано с инцидента в президентството. Днес ще стане ясно дали и за колко време мъжът ще остане в ареста. По случая тече досъдебно производство.    ", "date": "2018.12.04", "title": "Мъжът, опитал се да нахлуе в президентството, е бил осъждан за убийство"}
{"url": "http://epicenter.bg/article/Prof--Georgi-Rachev--Politikata-na-ES-za-klimata-e-greshna/169849/2/0", "text": "Възможно ли е климатичните промени и проблеми да се решат чрез срещи и спогодби на политици? Експертите са категорични, че глобалното затопляне не е нещо, което ще ни се отрази в бъдеще, а нещо от което вече страдаме. А въпреки мерките на властите у нас, въздухът отново е наситен с фини прахови частици. \"Този проблем се наблюдава не само в България. Той е характерен и за страните от Западните Балкани, както и за голяма част от Гърция. Има го там, където през зимата хората се отопляват на дърва и въглища\", коментира в сутрешния блок на Bulgaria ON AIR климатологът проф. Георги Рачев. Той уточни, че конференцията в Катовице е важна, тъй като на нея се прави отчет на направеното след Парижкото споразумение от 2015 година. \"Европа не изпълнява собствените си нормативи. През последните три години, макар и бавно, въглеродните емисии се увеличават. Едно е да искаш, съвсем друго е да можеш и да го направиш\", отбеляза климатологът. Проф. Рачев бе категоричен, че политиката на ЕС е грешна, тъй като там се разглеждали грубите икономически интереси на силно развити икономики, а европейските лидери не се съобразявали нито със страните от източната част на континента, нито с останалия свят.    ", "date": "2018.12.04", "title": "Проф. Георги Рачев: Политиката на ЕС за климата е грешна"}
{"url": "http://epicenter.bg/article/Aleksandar-Simov---Viziya-za-Balgariya--tseli-tsyalostna-smyana-na-dosegashniya-model-/169851/2/0", "text": "Ако държавата не се намеси в по-малките райони на България, тяхното обезлюдяване ще продължи. „Визия за България“ цели цялостна смяна на досегашния модел, а не просто спорадично решаване на отделен проблем“. Това заяви народният представител от ПГ на „БСП за България“ Александър Симов по време на среща с гражданите на с. Венец и гр. Каолиново, област Шумен, съобщиха от пресцентъра на партията. По време на разговорите, в които взеха участие и депутатите Донка Симеонова и Иван Иванов, бяха обсъдени четирите големи теми от „Визията“, които предлагат решения по ключови въпроси за бъдещето на България – доходи, намеса на държавата в развитието на регионите, здравеопазване и решение на демографската криза. Хората в залата засегнаха въпроси, касаещи българското земеделие и подкрепиха мерките за по-добро развитие на сектора, заложени в проекта „Визия за България“. Гостите питаха още - защо държавата да не може да направи детските градини безплатни, като средство за борба с демографската криза. „Ако държавата не се намеси активно в по-малките райони на България, тяхното обезлюдяване ще продължи“, изразиха безпокойство присъстващите граждани. Темата за образованието се превърна в лайтмотив на цялата дискусия. Народният представител от ПГ на „БСП за България“ Донка Симеонова коментира нуждата държавата да подпомага училищата в по-малките населени места. Тя засегна и въпроса за заплатите на учителите, които по думите й не са достатъчни за спасяването на престижа на тяхната професия. От своя страна, гражданите подкрепиха предложението в Алтернативния бюджет на БСП – всички деца до четвърти клас да получават помощи в рамките на 250 лв. и настояха за медицинско обслужване в училищата и детските градини.  Николай Цонев в с. Кюлевча: Приоритет във Визията е развитието на българските региони. В област Шумен бяха проведени срещи и с гражданите на с. Кюлевча и с. Мадара, на които присъства депутатът Николай Цонков. „Тук съм, за да проведем откровен разговор за бъдещето на България“. С тези думи Цонков откри дискусията и обясни, че в основата на документа седи изграждането на социална и правова държава, осигуряването на качествено и достъпно образование и здравеопазване, както и сигурност за всички български граждани. „Приоритет във Визията е развитието на българските региони“, каза още народният представител. Гражданите поставиха въпроси, свързани с мотивирането на българските учители и подобряване на условията, в които те работят. Коментирано беше още съдържанието на учебниците, а присъстващите категорично изразиха съгласието си да има по един учебник по всеки предмет.", "date": "2018.12.04", "title": "Александър Симов: „Визия за България“ цели цялостна смяна на досегашния модел!"}
{"url": "http://epicenter.bg/article/Ekozashtitnitsi-s-protest-pred-sgradata-na-MS-protiv-izgaryaneto-na-otpadatsi-v-TETs--Bobov-dol--/169852/2/0", "text": "Жителите на с. Големо село и останалите населени места в района на ТЕЦ “Бобов дол” страдат от редовните нарушения на централата. Тя е и един от най-големите източници на опасни замърсители на въздуха в Европа.   През юли 2018 г. тецът поиска разрешение за изгаряне на биомаса и отпадъци заедно с въглищата, без обаче да променя горивната си инсталация или да инвестира в нови модерни пречиствателни системи. Предстои Изпълнителната агенция по околна среда да обяви своето решение в полза на искането или против него.   По тази причина се организира демонстрация на 5 декември от 18:30 ч. на пл. “Независимост” в София. Чрез мащабна прожекция на фасадата на Министерски съвет ще се подчертае отговорността на властите за гарантирането на правото на чист въздух на всички граждани чрез отговорни решения в сферите на енергетиката и опазването на околната среда. Ще бъде поискано от ИАОС и МОСВ да не издават ново комплексно разрешително на ТЕЦ “Бобов дол”, което да узаконява изгарянето на отпадъци.   Събитието е отворено и са поканени всички хора от страната да се включат, не само с присъствие на демонстрацията, но и като изпращат писма до двете институции от специално създадената страница за проблема.       ТЕЦ „Бобов дол“ се намира едва на 300 метра от централния площад на Големо село и в непосредствена близост до домовете на жителите му. В резултат на дейността на централата всичко наоколо - къщи, коли, градини и ниви, е покрито с плътен слой прах, а въздухът е наситен с фини частици и опасни за здравето вещества. Въпреки че на два от комините са инсталирани сероочистващи инсталации според изискванията, централата често използва високия комин, от който вредните емисии се отделят в атмосферата без пречистване и в нарушение на правилата.   Макар че ИАОС още не се е произнесла по искането на ТЕЦ “Бобов дол” за добавяне на биомаса и отпадъци към горивото,  .   Изгарянето на отпадъците струва скъпо не само на природата, но и на централите. В цял свят използването на подобно гориво е съпроводено от огромни инвестиции в специално конструирани мощни пречиствателни филтри. Дори тяхното изграждане обаче не гарантира изцяло улавянето на всички опасни замърсители.   В ТЕЦ “Бобов дол” обаче не се предвиждат никакви подобрения или изменения (инвестиции) в основните съоръжения на централата с аргумента, че по документи количеството отпадъци и биомаса ще представлява едва 0,5% от горивото на централата. При изгаряне на отпадъци обаче 20 - 25% от цялото количество остава под формата на пепел, която трябва да се депонира в специални депа, тъй като част от нея е токсична.     Ако тя не се съхранява правилно, това води до замърсяване на почви и води. Не на последно място, ако ТЕЦ „Бобов дол“ получи разрешение да въведе исканите промени, никой не може да гарантира, че посочените количества няма да бъдат надвишавани.  ", "date": "2018.12.04", "title": "Екозащитници с протест пред сградата на МС против изгарянето на отпадъци в ТЕЦ „Бобов дол“   "}
{"url": "http://epicenter.bg/article/Stolichna-obshtina-prizova--Pridvizhvayte-se-vnimatelno/169853/2/0", "text": "Напомняме на гражданите да бъдат внимателни при придвижването си, възможни са заледени участъци по тротоарите. Призоваваме собствениците на сгради да предприемат мерки за почистване на прилежащите към съответните имоти пешеходни пространства. Такъв призив отправиха от пресцентъра на Столична община към гражданите.   Във връзка с дъжда в много райони на Столичната община и отрицателните температури е разпоредено на почистващите фирми да предприемат обработки по спирките на градския транспорт и подходите към метрото, както и да проверяват и обработват със смеси против заледяване опасните и стръмни участъци от пътната мрежа, информираха още от Общината.   74 машини обработват основните пътни артерии против заледяване, съобщиха още от пресцентъра на Столична община.   Работи се във всички райони на града, като приоритетно се обработват опасни и стръмни участъци, улици, по които се движи общественият транспорт, пътищата в парк „Витоша“ като път кв. „Бояна“ - местност Златните мостове, кв. „Драгалевци“ - хижа „Алеко“ и общински пътища в район „Нови Искър“. ", "date": "2018.12.04", "title": "Столична община призова: Придвижвайте се внимателно"}
{"url": "http://epicenter.bg/article/Prof--Mihail-Konstantinov-/169855/2/0", "text": "Трябва да бъдем много внимателни по отношение на машинното гласуване. Това, което се предлага като промяна в съществуващото законодателство - да се гласува с 1000 машини е реализуемо, но да се търси машинно гласуване в много малките секции, в подвижните секции, не е реализуемо. Това коментира за БТА проф. Михаил Константинов, математик, политически анализатор и бивш зам.-председател на ЦИК.  По-скоро съм скептичен в ползата от въвеждането на машинно гласуване, казва професорът и се аргументира с това, че то съществува в Естония и няколко кантона в Швейцария, но и там миналата година е показало пробив в системата.  Къде в Европа се гласува с машини, пита професор Константинов. И отговаря - в момента никъде. В Холандия и Германия имаше машинно гласуване, но се отказаха от него. Трикратното провеждане на машинно гласуване в най-напредналата икономически страна в Европа, професорът определи като катастрофа. Само с един иск от двама адвокати върховните съдии в Германия отсъждат, че това гласуване противоречи на конституцията, защото никой не знае по-нататъшната съдба на подадения от него глас.  Според българското законодателство хартиеното гласуване не се премахва никъде, което е логично, защото не всички хора имат тези умения. При това положение се получава съчетаване на недостатъци. Предимството като скорост и точност малко се губи, обясни проф. Михаил Константинов. По думите му българските политици от една страна приемат въвеждането на машинното гласуване, а от друга бягат от него. Според математика политиците ни се притесняват, че при такъв вид гласуване ще се увеличи много вотът от ромските гета и този от Турция. На национална конференция на тема \"Изборни системи\", която се провежда вчера и днес в София, проф. Константинов защити появилата се нова изборна технология през последните две години - т. нар. блокчейн технология. Система, която според него би могла да повиши доверието към изборното гласуване. Чрез това гласуване всеки гласоподавател може да види собствения си глас отразен, подобно на системата с виртуалните валути и свързаните с тях технологии, смята математикът. Като човек с много голям опит в провеждането на избори проф. Константинов изрази скептицизма си от скорошно въвеждане на електронно гласуване у нас. Логиката му е, че със сегашните машини е невъзможно да се следи кой глас на кого е и е възможно масово заменяне на гласоподаватели в цели квартали, села и гета. А избори без доверие са излишни, смята той. Ако погледнем картата - в САЩ се надпреварват в догадки за това откъде идва манипулирането на изборите - от Русия или от Северна Корея. Страни като Холандия и Ирландия се отказаха от електронно гласуване, а Франция не го позволява за своите задгранични територии. На места като в Сиера Леоне обаче е използвана успешно блокчейн технология, както и в щата Вирджиния. Именно тези опити са показателни и това е пътят, по който трябва да се върви и в България, смята проф. Михаил Константинов. На въпроса не крие ли премахването на номера в бюлетината, което се обсъжда с промените в Изборния кодекс, въвеждане на избирателен ценз, математикът посочи, че това е прилагано през 1999 г. у нас на бюлетините за местни избори. \"Слагането на номера зависи от местното законодателство. Някъде има, някъде - не, но в България на повечето места има. По темата има \"за\" и \"против\", но в крайна сметка така ще се стимулира грамотността\", коментира професорът. Попитан коя е най-удачната технология за гласуване у нас, проф. Константинов каза, че технологията, с която в България се гласува е същата, която се прилага и в цяла Европа. \"Както вече казах, машинно гласуване в Европа няма никъде, а дистанционно, електронно или интернет гласуване в една - две държави. В някои европейски държави се гласува и по пощата, това е тяхна традиция на повече от 100 години. За разлика от тях ние нямаме подобна\", коментира професорът. Гласовете от чужбина нямат никакво електорално, а по-скоро морално значение, смята Михаил Константинов. Въвеждането на дистанционно електронно гласуване или интернет гласуване би улеснило българите в чужбина и това е едно от предложенията - те да могат да гласуват само по този начин. При това гласуване обаче стои въпросът за тайната на вота, която не може да се гарантира, посочва той.   Що се отнася до промените в Изборния кодекс проф. Константинов не смята, че в момента такива са наложителни, освен да се отложи т. нар. електронно гласуване до момента, в който се изготви електронният регистър на избирателите. Засега нямаме такъв регистър и това изключително много би затруднило електронното гласуване, категоричен е проф. Константинов.    ", "date": "2018.12.04", "title": "Проф. Михаил Константинов: Трябва да бъдем много внимателни с машинното гласуване"}
{"url": "http://epicenter.bg/article/Tsacheva-svikva-sreshta-za-usloviyata-v-arestite/169856/2/0", "text": "Министърът на правосъдието Цецка Цачева свиква среща с ръководствата на Прокуратурата, Министерство на вътрешните работи, Главна дирекция „Изпълнение на наказанията\" и Областна служба „Изпълнение на наказанията\". Основната тема ще бъдат условията в следствените арести, предаде БГНЕС.   Повод за срещата станаха снимки, разпространени от омбудсмана Мая Манолова от килията на бившата кметица на столичния район „Младост\" Десислава Иванчева и нейната заместничка Биляна Петрова. Те заедно с Петко Дюлгеров, също бивш кмет на района, са обвинени за подкуп. Задържаните Иванчева и Петрова отправиха искане да присъстват на свиканото от Цачева заседание. На срещата е поканена и Мая Манолова.", "date": "2018.12.04", "title": "Цачева свиква среща за условията в арестите"}
{"url": "http://epicenter.bg/article/Zhivko-Martinov-ot--Sudzhukgeyt-quot--Oshte-sam-chlen-na-GERB--izvinyavam-se-na-partiyata-i-na-premiera/169857/2/0", "text": ", каза бившият депутат от ГЕРБ Живко Мартинов, станал известен след „Суджукгейт”, в предаването „Тази сутрин” по bTV.   . Не търся премиера Борисов след този случай.   Той винаги е бил точен и коректен с мен. Сценарият е направен отдавна от кръгове около БСП“, каза Мартинов.   Скандалът, който беше запомнен като „Суджукгейт\" избухна през миналата година. Главната роля в него е на  обявиха тогава от държавното обвинение.   Софийската градска прокуратура повдигна 6 обвинения срещу Мартинов.   В хода на разследването свидетели твърдят, че са били подложени на натиск и заплахи да не дават показания срещу бившия депутат.    „Занимавам се с хотелиерство и ресторантьорство, имам и игрални зали. При мен са работили над 5000 души персонал, никой не се е оплакал от мен. Всички ме познават. Появи се една група неграмотни хора, ръководена от Антон Проданов, който дължи над 6 милиона лева на данъчните, и започнаха да ме обвиняват в заплахи за убийство. Тези хора пишат две години жалби срещу мен. Този човек ми дължи стотици левове наеми“ разкри той.   По телефона се включи и бизнесменът Антон Проданов, който е един от основните свидетели срещу Мартинов.      обяснения от Мартинов, че е ловец и си прави суджука сам, въпроси от Малджиев към Проданов как така кара Мерцедес последен модел, след като е фалирал, призиви от Проданов двамата с Мартинов да бъдат подложени на детектор на лъжата (полиграф), за да се разбере кой лъже и т.н.   Първоначално стана ясно, че Малджиев е довел Проданов при Мартинов, за да му даде обект под наем. От този обект Проданов все още дължал на Мартинов 120 хил. лв разплете чорапа от партийни интриги и далавери Мартинов.   И попита риторично.\"Кой може да изяде 4 тона суджук?\" Мартинов каза, че все още е член на ГЕРБ и си е платил членския внос.\"Знаете ли колко хора са ощетени от него, това е безскрупулен човек\", коментира Мартинов по адрес на Проданов.   Малджиев също атакува Проданов. Според него той дължи над 6 млн. лв. на данъчните и 3 млн. на бизнесмени, а   каза още Малджиев.   Самият Проданов разказа, че той самият не е подавал сигнал срещу Мартинов, но е бил извикан от МВР и ДАНС, след като сигнал е бил подаден от Кирил Костов. Проданов декларира, че пред разследващие органи е казал истината \"как Живко Мартинов е искал от мен суджуци, меса и т.н каза Проданов. Той обясни и защо първоначално не е подал сигнал срещу Мартинов.  каза Проданов. След като подал сигнала бил подложен отново проверки от държавни институции. поясни Проданов. И предложи: Проданов допълни по адрес на Мартинов:   Веднага след това Малджиев контрира Проданов с въпроса откъде има пари да кара Мерцедес последен модел, след като по всички регистри той е фалирал.\"Всичките ви работници реват от вас, вие си карате мерцедесчето. Скоро всичко ще си дойде на мястото\" каза Малджиев. Той го попита и дали е измамил \"Недялко\", на което Проданов отговори, че въпросният Недялко е част от обкръжението на Малджиев и е психично болен. В хода на разговова стана ясно, че самият Проданов е осъден на една година условно за сделка, при която е имало пропуск във фактура. \"Каквото кажете ще направим\". Така Мартинов отговори на въпрос дали е готов да се подложи на тест с детектор на лъжата. Учудени сме от обвиненията за искането на тонове суджук. Как ще говоря такива неща за човека. Суджуците си ги правя лично аз от дивеч, ловец съм. Не съм слагал на никой в джоба суджук. Кой може да изяде 4 тона суджук?“, отбеляза Мартинов.", "date": "2018.12.04", "title": "Живко Мартинов от „Суджукгейт\": Не съм слагал суджук в ничий джоб! Чувствам се обиден!"}
{"url": "http://epicenter.bg/article/-quot-Toplofikatsiya-Ruse-quot--Zapochnahme-remont-na-uchastaka--na-koyto-se-sluchi-intsidenta/169863/2/0", "text": "Директорът на „Топлофикация“- Русе инж. Севдалин Желев потвърди наличието на авария, довела до инцидента с падналата в дупка с вряла вода в Русе Нергиз Юсеинова.   \"Във връзка с инцидента с жена, пропаднала в локва гореща вода в междублоково пространство в кв. Изток, гр. Русе, бихме искали да потвърдим, че на конкретното място действително е имало авария на тръби, които са част от топлопреносната мрежа на града. За съжаление, изпуснатата гореща вода е довела до размиване на почвата под твърдата тротоарна настилка. Вероятно пострадалата жена не е успяла да види аварията и поради това е пропаднала\", обясни той.  И поясни, че в почивния ден на ТЕЦ-а е получен сигнал, че в района има спукване на тръби, но за съжаление, поради изключително ниските температури не е било невъзможно спирането на топлоподаването. \"Нека поясним и, че на това отклонение са включени 6 жилищни блока с по няколко входа и едно училище. Отстраняването на подобна авария би отнело поне 24 часа, което означава, че малки деца и възрастни хора, включително основно училище биха останали без отопление\" \"Държим да изясним, че за възникналия проблем на въпросното място е постъпил един-единствен сигнал от жители на гр. Русе, а не както се твърдеше в някои медии – десетки\", поясни още инж. Желев, като допълни: \"Във вече посочения почивен ден сме получили и още 12 обаждания за подобни аварии в различни точки на града. Екипите ни са се постарали да реагират на тях по степен на приоритетност. Нека поясним още, че не е физически възможно абсолютно всеки един пробив по топлопреносната мрежа да се отремонтира на момента, в който сме получили информация за него. А за отстраняването на всички повреди се реагира при подходящи климатични условия\". Важно да направим уточнение, че в конкретния случай не става въпрос за изкоп на топлофикация, а за авария под повърхността на почвата, по която не са били започнати никакви ремонтни дейности към момента на инцидента. Пострадалата жена е стъпила върху асфалт, който е пропаднал, каза още шефът на Топлофикация Русе. И допълва, че прогнозите за тази седмица са за положителни температури и липса на снеговалеж, което е позволило да се стартират ремонтните дейности още днес и да се направи всичко възможно, за да се отстрани аварията в най-кратки срокове. Още в събота вечерта дупката е била обезопасена със солидна метална конструкция. От Тец-Русе изразяваме искрено съчувствие за нелепия инцидент, който е претърпяла гражданката на град Русе, казва в заключение той.  ", "date": "2018.12.04", "title": "Топлофикация-Русе: Започнахме ремонт на участъка, където се случи инцидента с падналата в дупка жена"}
{"url": "http://epicenter.bg/article/Provali-se-svikanoto-ot-Tsacheva-saveshtanie--zaradi-angazhimenti-na-Tsatsarov-i-Marinov/169866/2/0", "text": "Отменя се свиканото от министър Цецка Цачева съвещание за условията в арестите. Това съобщиха от пресцентъра на Министерството на правосъдието.   Във връзка с неотложни ангажименти на главния прокурор на Република България Сотир Цацаров и на министъра на вътрешните работи Младен Маринов насрочената за 14.00 часа среща във връзка с препоръките на омбудсмана Мая Манолова, изпратени до министъра на правосъдието Цецка Цачева, се отменя.   Предстои определянето на нова дата.", "date": "2018.12.04", "title": "Провали се свиканото от Цачева съвещание, заради ангажименти на Цацаров и Маринов"}
{"url": "http://epicenter.bg/article/Kak-vidra-se-ozova-na-burgaskiya-plazh---VIDEO--/169869/2/0", "text": "Видрата, която се появи на плажа в Бургас през почивните дни, е изненада, но не и прецедент, смятат от екоинспекцията. Животното и друг път е забелязвано край морето. Истинско постижение обаче се оказва да снимаш видра, разказва бТВ.  Боряна е една от малкото, видели видрата. Работи като данъчен служител и разказа, че за нея срещата с новия морски обитател е запомнящо се приключение и го описва като игра.  „В момента, в който ме видя, с бързи движения се гмурна в морето. Изключителен плувец! Започна да плува успоредно на брега и аз я последвах\", разказва Боряна, която успяла да снима видрата.  „Аз видра съм виждала край сладководните басейни - в резерват Атанасовско езеро съм виждала, в района на Иракли съм виждала, но точно на плажа не съм... Не можем да кажем дали се е върнала. Може да е още в района на плажа, но така или иначе след като е здрава, не е бедстваща, за нас е най-добре да не я безпокоим, тя ще си намери своите обитания\".  \"Предполага се, че видрата е сменила морето с язовир, който е замръзнал, за да търси храна”, посочва Милена Ярмова, главен инспектор в „Биоразнообразие” в РИОСВ – Бургас.  „Видрата е много мило животинче, не е опасно, не е агресивно, но в никакъв случай да не се пипа и да не се опитва да се хване, защото е защитен вид, в защитената книга на Р България е. Много, много малко екземпляри има в България и е строго забранено да се хваща, да се ловува, камо ли да се опитомява\", обясни и д-р Георги Митев – директор в БАБХ – Бургас.  И други хора на плажа вече се оглеждат за видрата. Но рибарите в Поморие със сигурност са я виждали.  „Даже правят поразии непрекъснато по мрежите – отива, къса мрежата, яде рибата и заминава\", казва Пламен.  „Единствено само русалки не сме виждали, все още ги търсим\", отбелязва друг рибар.  А Боряна ще се оглежда край плажа за новия си приятел. Който всъщност не е бил сам. В морето го чакала още една видра.  ", "date": "2018.12.04", "title": "Как видра се озова на бургаския плаж? (ВИДЕО) "}
{"url": "http://epicenter.bg/article/Istina-ili-provokatsiya---quot-Volya-quot--obmislya-da-izdigne-kandidaturata-na-prezidenta-Radev-za-kmet-na-Sofiya/169872/2/0", "text": "Ръководството на ПП \"Воля\" проведе работно съвещание, с което се поставя началото на вътрешно-партийната дискусия за кандидатури, които партията да издигне за поста кмет на София на предстоящите догодина местни избори. Сред имената, които бяха коментирани, заедно с това на Мая Манолова, бе обсъдено и името на Румен Радев, предадоха от пресцентъра на партията.  „Според социолозите той е с много висок рейтинг. Така че не би трябвало кметската надпревара да го изплаши. Този пост дава много правомощия –тъкмо ще свърши нещо реално за народа”, коментира лидерът на \"Воля\" Веселин Марешки.   Предложението на \"Воля\" може да се разглежда като шега или провокация, тъй като според чл. 95, ал. 2 на конституцията \"Президентът и вицепрезидентът не могат да бъдат народни представители, да изпълняват други държавни, обществени и стопански дейности и да участват в ръководството на политически партии.\" Същото се отнася и за обществения защинтик, тъй като чл. 14 от Закона за омбудсмана гласи: \"Длъжността на омбудсмана и на заместник-омбудсмана е несъвместима с друга държавна длъжност, длъжност по управление в търговско дружество или юридическо лице с нестопанска цел, както и с членство в политическа партия или синдикална организация. Омбудсманът и заместник-омбудсманът не могат да извършват търговска дейност.\"    ", "date": "2018.12.04", "title": "Шега или провокация: \"Воля\" обмисля да издигне кандидатурата на президента Радев за кмет на София"}
{"url": "http://epicenter.bg/article/Bezplatna-ledena-parzalka-za-praznitsite-puskat-vav-Varna/169881/2/0", "text": "Безплатна ледена пързалка ще заработи за пета поредна година за гражданите и гостите на Варна. Съоръжението е монтирано на площада в близост до паметника на загиналите в Сръбско-българската война, съобщиха от пресцентъра на община Варна.   Ледената пързалка започва работа от днес – 4-ти декември, от 16 ч. и ще радва варненци до 13-ти януари. Работното време на съоръжението е всеки ден от 10.00 до 19.00 ч., с почивка от 14.00 до 15.00 ч. за обработка на покритието. В празничните дни съоръжението ще е отворено: на 24-ти и 31-ви декември от 10.00 ч. до 17.00 ч. с почивка от 13.00 до 14.00 ч.; на 25-ти и 26-ти декември от 11.00 до 17.00 ч., с почивка от 14.00 до 15.00 ч. На 1-ви януари - от 11.00 до 18.00 ч., с почивка от 14.00 до 15.00 ч.   Няма ограничения за броя на сесиите за пързаляне, които са по 30 минути. Кънките ще се получават срещу депозит от 5 лв., който се възстановява след връщането им, съобщават от дирекция „Спорт“ към Община Варна.   На пързалката ще бъдат поставени информационни табели с регламент за ползване.   Предвидени са патрули, които да съблюдават спазването на обществения ред. Специализиран персонал ще осигури обслужването на съоръжението, на разположение ще бъде и медицинско лице.", "date": "2018.12.04", "title": "Безплатна ледена пързалка за празниците пускат във Варна"}
{"url": "http://epicenter.bg/article/Ivan-Ivanov--Balgariya-ima-nuzhda-ot-nova-perspektiva-i--Viziya-za-Balgariya--ya-dava/169844/2/0", "text": "Замърсеността на въздуха в Шумен, който днес бе в челото на градовете с най-мръсен въздух в България, липсата на перспектива за младите хора, демографската криза и липсата на инвестиции и работни места бяха сред основните проблеми, поставени от жителите на град Шумен на среща с народните представители от ПГ на „БСП за България“ Иван Иванов, Иван Ченчев и проф. Анелия Клисарова.  Жителите на Шумен поискаха стратегия и включване на конкретни мерки за стимулирате на образованите семейства, за да остават да работят те у нас и да създават своите семейства тук. Те заявиха, че така икономиката и високо технологичните производства, предложени във Визията ще бъдат по-бързо развити. Хората предложиха в документа да залегне и стимулирането на фирми, които използват високи технологии и екологични материали в своето производство.   Народният представител Иван Иванов заяви, че България има нужда от нова перспектива и „Визия за България“ я дава. „Свидетели сме на постоянни скандали и сблъсъци при управляващите, които нямат идейна и политическа основа, а са провокирани от лични конфликти и желание за власт. С Визията БСП показа, че е алтернативата на това управление.Ние поставяме държавата и държавността на първо място“, категоричен бе Иванов. Той добави, че държавата трябва да е партньор и помощник на българските граждани, защото водим всички негативни класации в ЕС. „Младите семейства, грижата за тях и оставането им у нас- също намират своето място във Визията. Записаните мерки, свързани с тях, вече бяха предложени в Алтернативния бюджет на партията. Предложението ни за прогресивно подоходно облагане също ще помогне за стимулирането не само на младите семейства, но и за развитието на бизнеса“, каза още Иванов. Народният представител каза още,  че тези, които получават повече и не отделят солидарно от своите средства, не е справедливо, защото те стават все по-богати, докато масово българите са бедни.   „БСП иска коренна промяна в системата на здравеопазването. На първо място, болниците не трябва да бъдат търговски дружества, а лечебни заведения. Това ще гарантира, че тяхната функция е да лекуват, а не да търгуват със здраве“, коментира народният представител проф. Анелия Клисарова. Тя добави, че контролът на парите в системата също е изключително важен, защото годишно за здраве се дават 9 млрд. лв., а услугата става все по-некачествена. Тя разясни и предложението на левицата за създаване на здравна карта, за да може да се осигури адекватно здравеопазване на всички български граждани. „След като тя бъде направена, няма да се закриват общински и областни болници, а ще се развиват и модернизират“, каза още народният представител. Клисарова каза още, че БСП не е против частните болници, но е против те да използват публични средства. „Който има възможност да се лекува в тях, може свободно да го прави, но държавните и общински болници трябва да бъдат безплатни за всички български граждани и само те да могат да използват държавни средства“, заяви още народният представител.    „Област Шумен е на първо място по брой закрити училища в страната. 67 са училищата закрити през последните 10 години“, каза народният представител Иван Ченчев. Той добави, че с предложенията на БСП във Визията, свързани с образованието, закриването на училища ще бъде спряно, защото децата трябва да могат да учат близо до домовете си. „Пари за образование, здравеопазване, социални услуги и развитие на икономиката има, но премиерът ги раздава еднолично.  Затова Министерският съвет трябва да разпределя само 1% от излишъка в бюджета, а парламентът да има достъп до останалите пари, за да бъдат те прозрачно използвани“, каза още Ченчев.    ", "date": "2018.12.04", "title": "Иван Иванов: България има нужда от нова перспектива и „Визия за България“ я дава"}
{"url": "http://epicenter.bg/article/Advokat--Vpechatlyavashto-e-usardieto--s-koeto-prokuraturata-iztezava-Ivancheva-i-Petrova/169845/2/0", "text": "От времето на комунизма следствените арести се използват за средство за изтръгване на показания от следствените лица. Това каза в сутрешния блок на Нова телевизия адвокатът и правозащитник Михаил Екимджиев по повод разпратените от омбудсмана Мая Манолова до медиите снимки на килията, която обитават вече седем месеца бившата кметица на \"Младост\" Десислава Иванчева и заместничката ѝ Биляна Петрова.   В следствените арести месеци наред пребивават при средновековни условия невиновни по правовавата презумпция хора. След това всички плачем в Страсбург, както ще стане и сега, заяви Екимджиев. Специално за делото Иванчева впечатляващо е усърдието, с което прокуратурата изтезава тези жени, впечатляващи са показността и зрелищността на техния арест. Тук има някаква паралегална цел, има някакво внушение - \"дори да не ви осъдим, ще ви покажем какво се случва с човек, който се грижи за градинки и зелени площи вместо да се грижи за интересите на строителните предприемачи\", посочи адвокат Екимджиев. Имаше период, в който следствените арести бяха с много по-тежки условия, бяха под земята. Това, което се вижда в случая с Иванчева, е само върхът на айсберга. В арестите има заразни болести, има гризачи. Нищо съществено не се прави в тази посока, просто държавата кротко плаща за безхаберието на прокурори и следователи, за които е важно да има едно място, където да се наказват предварително невиновни хора, каза още адвокат Михаил Екимджиев.    ", "date": "2018.12.04", "title": "Михаил Екимджиев: Впечатляващо е усърдието, с което прокуратурата изтезава Иванчева и Петрова"}
{"url": "http://epicenter.bg/article/Karel-Kral--ChEZ--Prodazhbata-na-balgarskite-aktivi-na-ChEZ-nyama-da-se-otrazi-na-tsenite-na-toka/169885/2/0", "text": "Продажбата на българските активи на ЧЕЗ няма да се отрази на цените на тока. Това каза пред журналисти регионалният мениджър на ЧЕЗ за България Карел Крал по време на официално пускане в експлоатация на подменения 110-киловолтов кабел „Драгалевци“ и реконструираната подстанция „Витоша“, предаде репортер на Агенция „Фокус“.   „Цената на ток се определя от регулатора. Ценообразуването е на базата на инвестиционна програма, поддръжка, оперативни разходи. Регулаторът ще прецени, какво ще признае и какво няма да признае. Това няма никаква връзка със собствеността,“ каза той. „Не е вярно, че „Инерком“ е бил част от управлението на дружеството. Оперативното управление на ЧЕЗ винаги е било в ръцете на управителни съвети. Вярно е, че има подписан договор, но това не засяга оперативната дейност“, каза още Крал.  Регионалният мениджър на ЧЕЗ за България обясни също, че прекъсването на електрозахранването отново не зависи от собственика на дружеството. „Аз мисля, че правим всичко възможно. Инвестиционната програма на дружеството през последните години надвишава над 100 млн. лева“, посочи той, като отхвърли твърдението, че „ЧЕЗ Разпределение за България“ като компания най-малко изпълнява заявената си инвестиционна програма.  „Последните години ние изпълняваме на най-високо ниво нашата инвестиционна програма. Изпълнили сме програмите за минали години, имаме проекти, както за 2019, така и за 2020 година. Част от проектите отново ще бъдат подмяна на 110-киловолтов кабел, работим по райони. Тази година имаме вече и мрежа от 180 електромери с дистанционно управление“, каза той. Според него нито един изпълнител не може да гарантира на 100% предотвратяването на аварии, инциденти и катастрофи.  ", "date": "2018.12.04", "title": "Карел Крал, ЧЕЗ: Продажбата на българските активи на ЧЕЗ няма да се отрази на цените на тока"}
{"url": "http://epicenter.bg/article/VMRO-s-idei-kak-da-se-reshi-demografskiyat-vapros-v-Balgariya--VIDEO-/169893/2/48", "text": ", смятат от ВМРО.  Според вицепремиера и лидер на ВМРО Красимир Каракачанов, който бе на посещение в Русе,    Голяма част от политиците се пречупиха, но пак търсят конюнктурни решение. Като държава трябва да имаме ясна визия по въпроса, заяви Красимир Каракачанов пред камерата на русенската телевизия  Докога държавата ще продължава да изпразва социалните фондове в гетата, където има неконтролируема раждаемост, маргинализация, ниско образование, висока престъпност и отвратителни условия на живот. Коя е тази държава, която не се интересува от бъдещето на нацията си, запита Каракачанов.   възмути се лидерът на ВМРО.  Каракачанов е категоричен също, че трябва да се включат в пазара на труда около   Пълно е с хора, които не желаят да работят и живеят на социални помощи, обясни той и даде пример как може да се прекрати това: „В Бюрото по труда ти предлагат първи път работа, втори път също – ако отказваш, на третия път ти спират социалните помощи“.  Русенският депутат от Обединени патриоти и заместник-председател на ВМРО Искрен Веселинов също смята, че решаването на демографския въпрос минава през ръст на доходите.  Едно от основните неща, които успяхме да реализираме и то като генерална политика, е да прекратим философията на „постната пица“ и да насочим погледа към ръст на доходите. Колкото и шаблонно да звучи, това е основното разковниче за решаване на демографската криза, заяви Веселинов.  Сред мерките е и облекчаване на реда за започване на работа на чужди граждани с български произход.  Каракачанов коментира, че трябва да се помисли за национална програма по трайно заселване на такива хора и как да бъдат привлечени те.  ", "date": "2018.12.04", "title": "ВМРО с идеи как да се реши демографската криза в България: Да се спрат социалните помощи за гетата!"}
{"url": "http://epicenter.bg/article/Edi-Marfi-stana-bashta-za-deseti-pat/169870/10/100", "text": "Пейдж Бъчър, годеницата на Еди Мърфи, го дари с момче. \r\n \r\n Детето е кръстено Макс Чарлз Мърфи. Името Чарлз е в памет на по-големия брат на Еди Мърфи, актьора Чарли Мърфи, който почина от левкемия миналата година.   Това е десетото дете на 57-годишния Еди Мърфи и второто на 39-годишната Пейдж Бъчър. Двойката има двегодишна дъщеря Изи. Звездата от филма \"Смахнатият професор\" и поредицата \"Ченгето от Бевърли хилс\" се среща с австралийския модел и актриса от 2012 година. Двамата наскоро се сгодиха. Представител на двойката обяви, че Бъчър и бебето й се чувстват много добре.   Еди Мърфи има пет деца на възраст от 28 до 16 години от бившата си съпруга Никол, с която се раздели през 2006 г. след 22-годишен брак. Той има синове на 29 и 26 години от Полет Макнийли, както и син на 27 години от Тамара Худ. Мел Би от Spice Girls също му роди дъщеря, която е на 11 години.   Източник: Дир.бг", "date": "2018.12.04", "title": "Еди Мърфи стана баща за десети път"}
{"url": "http://epicenter.bg/article/Maykata-na-Keyt--Strahuvah-se--che-kralskoto-semeystvo-shte-mi-ya-otneme-/169880/10/99", "text": "Майката на Кейт Мидълтън – Карол, даде първото си интервю. В разговор с репортер на The Telegraph матриархатът на клана Мидълтън искрено говори за своите деца, внуци и зетьове и споделя какво е било най-голямото ѝ притеснение относно факта, че дъщеря ѝ Кейт ще стане част от кралското семейство.   \"Боях се, че ще изгубя семейството си, когато Кейт се омъжи за Уилям\", признава Карол. Дамата се е страхувала, че женитбата на Катрин за втория в линията за наследяване на британския престол ще откъсне дъщеря ѝ от нея и двете ще се отдалечат заради задълженията, които короната носи със себе си.   Карол обаче пояснява, че за щастие опасенията ѝ не са се оправдали и семейството е цяло и сплотено. А като доказателство за истинността на думите ѝ, нагледно показващо колко е силна връзката между майка и дъщеря, няма как да не посочим сладкото съобщение, което Кейт праща на майка си в деня на интервюто. Точно така – въпреки натоварения си график Катрин пише на майка си, за да ѝ пожелае успех, доказвайки, че нищо не е по-важно от семейството.   \"Семейството винаги е на първо място за мен. И винаги ще бъде. Това е положението\", допълва по време на интервюто Карол. Пред репортера от The Telegraph майката на Кейт и Пипа казва, че има двама прекрасни зетьове и се надява да бъде благословена и с добра снаха – признание, с което индиректно разкри, че синът ѝ Джеймс – блян за дамите на Острова, все още е необвързан.   Карол, разбира се, говори и за внуците си и призна, че и тази година, подобно на предишните, ще остави малка елха, която да бъде украсена от принц Джордж и принцеса Шарлот. Луис навярно е все още малък да се включи в забавата, но от следващата година сигурно и той ще помага в украсяването на коледното дръвче, което по думите на Карол е любимо занимание на внуците ѝ. Източник: woman.bg", "date": "2018.12.04", "title": "Майката на Кейт: Страхувах се, че кралското семейство ще ми я отнеме "}
{"url": "http://epicenter.bg/article/-quot-Mis-Balgariya-quot--2018--Ako-chovek-e-tseleustremen--mozhe-da-se-realizira-dobre-u-nas/169887/10/99", "text": "Теодора Мудева е носителката на титлата \"Мис България\" 2018. Тя е от Бургас и е на 17 години. Красавицата сподели, че се е записала в конкурса на шега, след като първо е участвала в \"Кралица на Бургас\". Мудева учи в езикова гимназия с профил английски и руски език. Занимава се със спортни танци.  \"Поставям си нови цели всеки ден. Мечтата ми е един ден да имам хубава кариера. Искам да уча право в България. Смятам, че ако един човек е целеустремен и амбициозен, той може да се реализира добре в страната ни\", заяви пред Нова телевизия Мис България\" 2018.  Мудева каза, че титлата не дава признание. Според нея в България има много момичета, които са достойни за \"Мис България\", но не участват в подобни конкурси. Симона Пеловска е първа подгласничка, а Михаела Йорданова е втора подгласничка. Пеловска ще бъде абитуриентка догодина. Тя учи в езиковата гимназия в Ловеч. Смята да учи международни икономически отношения и също иска да остане в България. Йорданова учи туризъм, но иска да се занимава професионално с мода.  \"Първото впечатление, което оставяш у хората, не идва само от външния вид. То е свързано с поведението ти\", каза Мудева.  Втората подгласничка на \"Мис България\" 2018 заяви, че подкрепя естествената красота и не одобрява изкуствените намеси. Според нея корекциите са допустими, само ако са в умерени количества.  ", "date": "2018.12.04", "title": "\"Мис България\" 2018: Ако човек е целеустремен, може да се реализира добре у нас"}
{"url": "http://epicenter.bg/article/Dizaynerkata-Nevena-Nikolova-za-Desislava-Radeva--Tya-e-dosta-razlichna--stoi-provokativno-/169894/10/99", "text": "\"Работя и с актрисата и модел Елизабет Хърли\".  За това се похвали в сутрешния блок на БНТ дизайнерката Невена Николова, която коментира работата си, но не и скандалите около президентската съпруга Десислава Радева.   \"  разкри Николова и след това засипа със суперлативи Десислава Радева.  \" , коментира дизайнерката и продължи: \"Достатъчно скромна е и никога не сме имали сблъсък на его и работим в един синхрон. Аз си държа на някои неща, тя си държи на свои, но винаги намираме път и затова работим добре.\"  Николова не спомена нито дума за скандала, при който пътен полицай влезе в спор с охранителите от НСО, направили нарушение, за да може Радева да посети бутика на Николова.", "date": "2018.12.04", "title": "Дизайнерката Невена Николова за Десислава Радева: Тя е доста различна, стои провокативно!"}
{"url": "http://epicenter.bg/article/Eltan-Dzhon--Da-ne-damgosvame-horata--zasegnati-ot-HIV/169897/10/99", "text": "\r\n Прекалено много хора се заразяват с ХИВ и умират от СПИН поради това, че са дамгосани от обществото и нямат достъп до информация и тестове, заяви сър Елтън Джон. \r\n   \r\n Популярният британски певец припомни, че хората с ХИВ могат да имат един дълъг и пълноценен живот, без да инфектират останалите. Елтън Джон публикува отворено писмо във вестник \"Индипендънт\", в което се казва: \r\n \r\n   \r\n Откритото писмо на Елтън Джон беше подписано също и от собственика на вестник \"Индипендънт\" Евгений Лебедев. \r\n   \r\n Световната поп звезда отбеляза, че е от особена важност хората добре да познават своето здравословно състояние. Около една четвърт от 37-те милиона ХИВ-позитивни хора по света дори не подозират, че са носители на вируса. Миналата година 1,8 милиона души бяха заразени с ХИВ. \r\n   \r\n Източник: Дир.бг \r\n \r\n \r\n \r\n \r\n", "date": "2018.12.04", "title": "Елтън Джон: Да не дамгосваме хората, засегнати от ХИВ"}
{"url": "http://epicenter.bg/article/Astrolozite-savetvat--Nastapva-Godinata-na-Zemnata-Svinya--ne-yazhte-svinsko-na-nova-godina/169900/10/99", "text": "Астролози дадоха съвети какво да има на  . И ако се вслушаме в препоръките им, ще трябва да се откажем от  , съобщава Лайф.   Добре ще е  да е съобразено с  . Тъй като 2019-а е  , астролозите настоятелно съветват да не се консумира символа на празника, т.е. да се откажем от свинското.   От астрологична гледна точка       включително. Това само по себе си означава, че през този период на трапезата не трябва да има не само печен свински бут, но и различни видове колбаси, шунка и свински котлети. Вместо тях може да се наблегне на  ,  ,  ,   и  . Към тези блюда се препоръчва да се добавят  , а за  -  ,  и    Освен това според китайския хороскоп ще е добре трапезата да бъде украсена с  .", "date": "2018.12.04", "title": "Астролозите съветват: Настъпва Годината на Земната Свиня, не яжте свинско на 31 декември и 1 януари"}
{"url": "http://epicenter.bg/article/dayana/169901/10/99", "text": "Оказва се, че принцеса Даяна не е била сред най-примерните членове на кралската фамилия. Нейното непокорство проличало още през първата й година в знатното семейство.   Съпругата на Чарлз потъпкала вековно правило на кралския протокол и то без да иска. Традицията по празниците членовете на Дома на Уиднзор да следват определили правила е отколешна, но остава неизвестна за хората извън монархията. Едно от правилата гласи, че кралицата трябва да отвори подаръците си преди Бъдни вечер. Освен това вместо да си подаряват скъпи предмети, в кралското семейство са решили да си разменят забавни и евтини подаръци, които просто да докарат приятна емоция на другия. Младоженката Даяна обаче въобще не е била наясно с това правило през 1981 година.   За да отбележи големия ден, принцесата на Уелс купила кашмирен джъмпер за принцеса Ан. Това изненадало и шокирало всички. Най-изненадата обаче останала Лейди Ди, която в замяна на скъпите си и луксозни подаръци, получила поставка за тоалетна хартия.   За щастие, тя бързо си научила урока и на следващата година била в крак с подаръците на останалите.  ", "date": "2018.12.04", "title": "Младата Даяна потъпква вековно кралско правило по време на коледните празници през 1981 г. "}
{"url": "http://epicenter.bg/article/Maksim-Eshkenazi-se-zabavlyava-s-Desi-Fotosesiyata-na-parti-na--quot-Pleyboy-quot-/169910/10/100", "text": "Прочутият диригент Максим Ешкенази забърса провокативната плеймейтка Десислава Димитрова, известна като Деси Фотосесията.   Според силиконката свалката станала на ежегодното парти на „Плейбой“, където маестрото бил поканен от Любен Дилов-син.   „Запознахме се същата вечер. Максим бе помолил Любен Дилов да го запознае с мен. До този момент аз само бях чувала за него. Искаше да се снимаме, прекарахме доста време заедно. Опитвахме се да намерим хубава светлина. Ешкенази дори помоли негов приятел да ни снима. Не му отказах, обаче всичко е в неговия телефон. Цяла вечер се забавлявахме и танцувахме. Беше ми забавно с него, имаше какво да си говорим“, похвали се Деси пред в. „Телеграф“.   Тя допълва, че чака снимки от диригента, които ще сподели по-късно.  ", "date": "2018.12.04", "title": "Максим Ешкенази се забавлява с Деси Фотосесията на парти на \"Плейбой\""}
{"url": "http://epicenter.bg/article/Prints-Uilyam-i-Keyt-organiziraha-Koledno-parti-za-semeystvata-na-piloti-ot-kralskite-BBC/169918/10/99", "text": "и съпругата му  и тази година организираха Коледно парти за семействата на пилоти от  – RAF.   Принцът и пленителната му съпруга посрещнаха с  ,   и в  гостите в  . За повода  беше избрала пола на любимата си дизайнерка  и кашмирена блуза на шотландската фирма  .   Източник: Дарик", "date": "2018.12.04", "title": "Принц Уилям и Кейт организираха Коледно парти за семействата на пилоти от кралските BBC"}
{"url": "http://epicenter.bg/article/Kralitsa-Elizabet-II-kam-Mishel-Obama--Kralskiyat-protokol-e-prosto-glupost-/169921/10/99", "text": "Кое е най-странното и шокиращо нещо, което можете да си представите да каже кралица Елизабет II? Е, разкритието, което направи Мишел Обама, определено изненада нас.   Бившата първа дама на Америка разказа по повод речта си в Лондон в понеделник, любопитна история, свързана със срещата й с Нейно Величество. Въпросната случка се състояла през 2016 година, когато двамата със съпруга й били на посещение в замъка Уиндзор.    „През цялото време бях много притеснена и в ума ми постоянно се въртеше кралският протокол – какво да правя и какво не, как да се представя и тн. Кралицата видя това и ми каза: „Влезте спокойно, разположете се, където намерите за добре. Кралският протокол е просто глупост“.   Обама разкри още, че съпругът й, бившият американски президент Барак Обама, е голям почитател на кралицата, защото тя му напомня за баба му.", "date": "2018.12.04", "title": "Кралица Елизабет II към Мишел Обама: Кралският протокол е просто глупост!"}
{"url": "http://epicenter.bg/article/Pet-godini-zatvor-grozyat-egipetska-aktrisa----quot-podstrekavala-kam-razvrat-quot-/169923/10/99", "text": "Пет години затвор заплашват египетската актриса Рания Юсеф, защото е дръзнала да се появи с \"твърде разголена\" рокля по време на филмовия фестивал в Кайро. Сега тя ще се наложи да застане пред съда по обвинения в \"подстрекаване към разврат\", съобщава ВВС, цитирана от Дир.бг   Рания Юсеф се появила на събитието с черна дантелена рокля, която разкривала твърде голяма част от краката ѝ. Секси тоалетът на 44-годишната звезда предизвика остри критики в страната, въпреки че имаше и хора, които заявиха, че тя е свободна да носи каквото си поиска.   В прокуратурата е постъпила жалба от група адвокати. Юристите обвиняват актрисата в действия, \"подбуждащи към разврат и съблазън\", а също така и за \"разпространение на порок, който нарушава установените морални норми в египетското общество\". Както отбелязва BBC News, Юсеф я грозят до пет години затвор, ако бъде призната за виновна.   Роклята, с която 44-годишната Рания Юсеф се появила на кинофестивала, бе прозрачна от кръста надолу и в цялост разкривала краката й.   Самата Юсеф няколко пъти вече обясни, че никога не би облякла роклята, ако е знаела какви последствия ще има. \r\n \r\n \r\n \r\n \"Искам да обърна внимание, че облякох тази рокля, не за да привличам внимание, а след консултация и настояване от страна на целия ми екип, който се грижи за облеклото ми. За първи път облякох роклята и определено не очаквах такава реакция\", обясни Юсеф.", "date": "2018.12.04", "title": "Пет години затвор грозят египетска актриса - \"подстрекавала към разврат\""}
{"url": "http://epicenter.bg/article/Prizat--BG-modna-ikona-39-39--shte-bade-vrachen-za-deseta-poredna-godina-na-12-dekemvri/169926/10/84", "text": "Призът „БГ модна икона'', който се присъжда от Академията за мода, ще бъде връчен за десета поредна година. Официалната церемония по награждаването на най-стилните и успели българи ще се състои на 12 декември във Витоша Парк Хотел.   Десетото юбилейно издание на наградите „БГ модна икона'' по традиция включва стилен ревю-спектакъл, в който и тази година ще бъдат представени актуални модни колекции. В събитието ще участват български дизайнери и модни къщи, носители на Златна игла, както и студенти на проф. Любомир Стойков от Национална художествена академия, специалност „Мода”. По време на спектакъла за първи път в България ще бъде показано ревю с метални рокли – творби на българския скулптoр Живко Седларски, който пристига от Франция специално за събитието.   Юбилейното издание на „БГ модна икона'' се отличава със силно участие на талантливи млади дизайнери, сред които при студентите има и сериозно международно присъствие. Ревю-спектакълът ще открие луксозният бранд за мъжка мода Desizo Monni. Сред новата генерация дизайнери, които ще заявят своето присъствие със самостоятелни колекции по време на ревю-спектакъла са: Радослава Лазарова, Елена Златева, Диляна Матеева, Александра Петрова и Мария Делчев (Сърбия).   Модна къща „Блинк” с дизайнер Радослава Лазарова ще представи официална дамска колекция Womanity Prom, вдъхновена от красотата на екзотичните птици, архитектурата и природните феномени. Диляна Матеева, създател на моден бранд Art.Look, която наскоро представи за първи път България на международната седмица на модата в Гърция, ще участва с колекция Fashion Melody есен-зима 2018-2019. Носителката на „Златна игла“ 2018 в категория „Най-добър млад дизайнер“ Елена Златева ще представи колекция, повлияна от свободата на изразяване от движенията „Ар нуво“ и „Ар деко“ с акцент върху ръчно изработените материи и детайли. Младата дизайнерка Александра Петрова ще покаже колекция елегантни, женствени рокли, заредени с бунтарски дух, олицетворяващи промяната на женските настроения. Мария Делчев ще представи предпразнична мини колекция за сезон зима 2018 – Dare to disco, изработена специално за предстоящия парти сезон.   По време на ревю-спектакъла на „БГ модна икона 2018“ брандът „Аксел Харди“ ще представи своята първа лого-колекция „Безкрайно въображение“ (Infinite imagination). Тя е създадена специално за събитието на Академията за мода и включва луксозни многофункционални плетива в златисто и сребристо за шик кежуъл визия. Официална дамска и мъжка мода ще представят дизайнерите на модна къща „Бандерол“ – Никола Карадамянов и Десислава Дамянова.   Колекция 2019 на дизайнерския тандем включва абитуриентски рокли с акцент върху дантелата и наслагването на орнаменти, както и мъжки костюми във все по-предпочитаните спортно-елегантни кройки.   Носителят на „Златна игла“ Христо Чучев ще закрие ревю-спектакъла със своите най-нови дизайнерски предложения на рокли-бижута от официалната си колекция за 2019-та година. Специални гости на събитието ще бъдат и други носители на „Златна игла“, които ще представят по един аутфит: Жана Жекова, Иван Донев, Мариела Гемишева, Вяра Георгиева, Теодора Спасова, Антония Йорданова, Меги Петкова и Николай Божилов.   Сред студентите на проф. Любомир Стойков от Национална художествена академия, специалност „Мода”, които ще покажат свои произведения са: Тао Цинюй (Китай), Рима Юнис (Израел), Ирина Матов (Сърбия), Ивана Стаменов (Сърбия), Давид Стояновски (Македония), Сияна Иванова, Лора Лилова, Лидия Христова, Стамена Константинова и Инанч Неджибова.   Водеща на „БГ модна икона 2018“ ще бъде чаровната Гери Дончева.   Подготовката и хореографията на ревю-спектакъла са поверени на Боян Караиванов. За грима на манекените ще се погрижи носителката на „Златна игла 2018“ в категория „Моден гримьор“ Марина Младенова заедно с екипа си. Прическите ще са дело на Ники Тонев и салон за красота Hair Box.   „БГ модна икона 2018“ се реализира с любезното съдействие на: кафе „Кимбо\", „Витоша Парк Хотел\", „A1”, „Ситроен“, „Агресия\", сладкарници „Неделя\", „Рай кетъринг\", „Жарден Флорист“ и др.", "date": "2018.12.04", "title": "Призът „БГ модна икона'' ще бъде връчен за десета поредна година на 12 декември"}
{"url": "http://epicenter.bg/article/Priyanka-Chopra-otvya-Megan-Markal-sas-svatbenata-si-roklya--Snimki-/169931/10/84", "text": "Много ядове налегнаха най-новата булка в английското кралско семейство Меган Маркъл в края на годината – хлад в отношенията с нейната етърва Кейт Мидълтън, напрежение между двамата братя Уилям и Хари, забележки за поведението й, обявяването й за парвеню от английските медии.   За капак и сватбата й с Хари няма шанс да остане поне сватба на годината, стана ясно след като се разкриха подробности за тържеството на  индийската суперзвезда  Приянка Чопра с нейния избраник Ник Джонас.   Тя се оказа по индийски пищна, а сватбената рокля на Приянка засечни напълно тази на американката, с която уж са приятелки: не само с кристалите „Сваровски“, 135-те покрити със сатен копчета, перлените пайети и т. н., но и с дължината си.   Ушитата на ръка за 1826 рокля на индийката бе с дължина 22,86, м, тоест 4,5 пъти по-дълга от тази на колежката и приятелката й Меган, чиято дължина бе „едва“ 4,87 м.   Източник: Канал 3", "date": "2018.12.04", "title": "Приянка Чопра отвя Меган Маркъл със сватбената си рокля (Снимки)"}
{"url": "http://epicenter.bg/article/Shtastlivi-migove--napasvane-v-otnosheniyata--dobri-shansove-i-sinhronizirane/169938/10/101", "text": "Основна цифрова характеристика – 1, 2, 3, 5, 7, 8. Активират се срещи, разговори, пътувания и щастливи преживявания, които могат да доведат до известност. Използвайте деня за социална активност и дела.   Часова характеристика: • 00.00 – 6.00 ч. – Денят започва със социални, активни и с успешни срещи. • 6.00 – 12.00 ч. – Сутринта ще премине с щастливи мигове, напасване в отношенията, добри шансове и синхронизиране. • 12.00 – 18.00 ч. – В следобедните часове всичко ще се подреди на място в офиса или дома, като желаете и ви харесва. • 18.00 – 00.00 ч. – Вечерта приключва добре и в щастлива атмосфера, с възможност за новости и нови запознанства.   Съдбовно правило: Обичам живота!   Мото: С нетърпение очавам да видя какво ще се случи днес! Позитивно утвърждение: Чувствам се благодарен/а и благословен/а!", "date": "2018.12.04", "title": "Щастливи мигове, напасване в отношенията, добри шансове и синхронизиране"}
{"url": "http://epicenter.bg/article/Grigor-Dimitrov-s-neochakvano-obyasnenie--Nyama-da-igraya-v-Sofiya--tova-e-chasten-turnir--VIDEO--/169936/8/0", "text": "Григор Димитров за първи път проговори за евентуалното си участие на Sofia Open 2019. За съжаление обаче ракета №1 на България призна, че взетото решение е да не участва в надпреварата в \"Арена Армеец\". Той подчерта, че според него това е \"частен турнир\" и не би трябвало да има напрежение от неучастието му. В същото време Гришо призова държавата да търси други начини да подкрепи развитието на тениса у нас.  \"За момента не изглежда много добре (шансът да играе в София б.р.), решили сме да играем Ротердам и Акапулко, знам, че може да е разочарование, но не виждам защо трябва да има напрежение да играя в един частен турнир\", заяви Григор пред bTV.  \"Не виждам защо трябва да има толкова много напрежение върху мен да играя частен турнир. Те пак ще ме видят. Защо трябва да правим частен турнир, ако можем да направим нещо много повече? Да се даде шанс не само за АТР играчи, но и за нашите си, за българите. Защо да не правим повече Фючърси и Чалънджъри в България? Ако се помага, нека се помага по-правилния начин.\", каза Гришо.   ", "date": "2018.12.04", "title": "Григор Димитров с неочаквано обяснение: Няма да играя в София, това е частен турнир (ВИДЕО) "}
{"url": "http://epicenter.bg/article/Tramp-i-Melaniya-otdadoha-pochit-na-pokoyniya-Dzhordzh-Bush-starshi/169861/7/0", "text": "Американският президент Доналд Тръмп и първата дама Мелания отдадоха почит на покойния бивш президент Джордж Х. У. Буш, чийто ковчег бе изложен в Капитолия във Вашингтон, съобщи Асошиейтед прес, цитирана от Дарик.   Те застанаха вчера вечерта до ковчега и затвориха очи за няколко секунди, след което Тръмп козирува, а Мелания сложи ръка на сърцето си, после двамата излязоха от залата.   Тръмп пропусна организираната по-рано церемония, на която вицепрезидентът Майк Пенс и други държавници произнесоха хвалебствени слова по адрес на Буш. Републиканецът Буш даде да се разбере преди време, че не е гласувал за Тръмп през 2016 година, отбеляза Франс прес. Но настоящият стопанин на Белия дом настоя да му отдаде всички почести и дори предостави президентския самолет за пренасяне на тленните му останки във Вашингтон.   \"Животът на Джордж Х. У. Буш бе въплъщение на това, което прави Америка наистина изключителна\", написа Тръмп за 41-ия президент на САЩ, починал в петък в Хюстън, щата Тексас, на 94 години. След като ковчегът с тленните останки на бившия президент на САЩ Джордж Хърбърт Уокър Буш пристигна във Вашингтон, бивши министри от времето на Буш, последвани от негови роднини, сред които бе синът му Джордж У. Буш, както и 2-годишният му лабрадор Съли, слязоха от президентския самолет в базата \"Андрюс\" край Вашингтон. Вместо названието \"Еър форс 1\", което се използва само когато действащият президент е на борда, летателната машина бе временно преименувана на \"Специална въздушна мисия 41\" в знак на почит към 41-вия президент, който почина в петък на 94-годишна възраст.   Ковчегът на бившия президент, служил като летец по време на Втората световна война, бе изнесен от униформени представители на различни подразделения на американските въоръжени сили под акомпанимента на военен оркестър и топовни салюти. След това той бе откаран с катафалка до Капитолия и изложен в централната зала на сградата на Конгреса на САЩ, Ротондата, където ръководителите на Сената, на Камарата на представителите и вицепрезидентът Майк Пенс изнесоха слова.   Вратите на залата ще бъдат отворени за поклонение по-късно вечерта за широката общественост. Почетен караул ще бди над ковчега малко над 37 часа, ден и нощ.", "date": "2018.12.04", "title": "Тръмп и Мелания отдадоха почит на покойния Джордж Буш-старши"}
{"url": "http://epicenter.bg/article/Restavratorkata-na-Zhelyaznata-tsarkva--Uvazhenieto-kam-tsennostite-e-chast-ot-restavratorskata-deynost/169867/7/0", "text": "Качествената реставрация хвърля мост между вековете. Докато занемареният облик на реставрираната сграда се променя, от една страна, а, от друга, се покачва равнището на града и цивилизацията.   Мевлевихането в Галата, катедралният храм „Света София“, църквата „Свети Стефан“ в Истанбул са сред културно историческите обекти, по които е работила турската реставраторка Фикрие Булунмаз, която разказа за тънкостите на реставрирането пред в. „Йени Шафак“.   Фикрие Булунмаз, която отговаряше за реставрацията на православната българска църква „Свети Стефан“ в Истанбул, известна като Желязната църква, положи денонощни усилия в храма, заедно със своя екип.   Първоначалното намерение е било да се реставрира само фасадата и да се смени боята, но след като били свалени покритията, се установило, че носещата система е напълно износена. Проектът е реализиран за седем години, като в хода на изпълнението му е направена пясъкоструйна обработка, механично почистване, заваряване.   Ето какво разказва още за процеса на реставрацията на църквата „Свети Стефан“ Фикрие Булунмаз:   „Интервенцията изискваше, от една страна, да спазваме правилата в реставрирането, а, от друга, да съхраним оригиналния вид на храма. Преди да започнем да реставрираме предадохме иконите в църквата на фондацията, за да не се повредят. След приключването на работата, те сами дойдоха и ги сложиха. Дори застраховахме в нашата фирма лицето, което се занимаваше със съхранението на иконите. Според християнските вярвания на жената е забранено да влиза в апсидата. По време на реставрацията влизах и излизах, но след като работата приключи те приеха обекта, осветиха го и той вече стана религиозен храм и никога повече не съм стъпвала там. Влизах през целия седемгодишен период на работа, но не казах, че пак мога да вляза. Уважението към културните, религиозните и хуманните ценности също е част от реставраторската дейност.“   В момента учи българси език   Фикрие Булунмаз, която е изградила добра комуникация с българите сега учи български език. Тя описва своите впечатления с думите: „За тях (българите – б.р.) е много ценно в една мюсюлманска страна, един човек с мюсюлманско изповедание да реставрира църквата им. Ходих на семинари в четири-пет български града, участвах в телевизионни предавания, бях наградена. Те имат голямо уважение към труда.“   Турската реставраторка посреща в Желязната църква туристи от различни държави. Тя развежда из храма, както любопитните си приятели и политически фигури, така и снимачните екипи, които идват да снимат Желязната църква, както и ученическите групи. Дори когато има удобен повод, тя черпи гостите със специален кекс, който сама е опекла.   В момента Фикрие Булунмаз е заета с реставрацията на Фесхането. Сградата е построена през 1826 г. по времето на султан Махмуд II и ще се превърне в музей, в който ще бъдат експонирани дрехи и облекла от османския период.    ", "date": "2018.12.04", "title": "Реставраторката на Желязната църква: Уважението към ценностите е част от реставраторската дейност"}
{"url": "http://epicenter.bg/article/Rusiya-chastichno-e-razblokirala-ukrainskite-pristanishta-v-Azovsko-more/169871/7/0", "text": "Русия частично е разблокирала украинските пристанища на Азовско море. Това обяви украинският министър на инфраструктурата Володимир Омелян, цитиран от Ройтерс и Новини.бг.  \"Да, пристанищата Бердянск и Мариупол са частично разблокирани. Плавателни съдове се движат към изхода (от Азовско море) и през Керченския проток към украинските пристанища. Движението е частично възстановено\", каза министърът.  Припомняме, че на 25 ноември руски гранични кораби задържаха в Керченския пролив три украински кораба. Всички 24 моряци на трите плавателни съда бяха взети в плен. Сред тях има и бесарабски българин. Срещу тях са повдигнати обвинения за \"незаконно преминаване на границата на Руската федерация от група лица по предварителен сговор\". Ако бъдат признати за виновни, по руското законодателство те могат да получат до 6 години затвор.  ", "date": "2018.12.04", "title": "Русия частично е разблокирала украинските пристанища в Азовско море"}
{"url": "http://epicenter.bg/article/Atina-oproverga-dumite-na-Zaev--che--makedonski-ezik--shte-se-prepodava-v-gratskite-uchilishta-/169874/7/51", "text": "Заместник-министърът на външните работи на Гърция Йоргос Катругалос отговори на твърдението на македонския премиер Зоран Заев, че в бъдеще преподаването на „македонски език“, който, по неговите думи, се признава с Преспанския договор, ще бъде възможно в гръцките училища, пише онлайн изданието на гръцкия ежедневник „То Вима“, цитирано от Агенция \"Фокус\".  Вестникът посочва, че огромното мнозинство от гърците не признават съществуването на македонски език и македонски етнос.  По време на брифинг пред дипломатически кореспонденти Катругалос заяви, че Атина не е потвърдила това, което твърди Заев и което е предадено от някои медии в Македония.  Но, министърът подчерта, че член 7 на споразумението конкретно определя езика на страната като славянски език и в последния параграф на члена се казва, че Гърция може да продължи да се отнася към него като към славо-македонски, какъвто всъщност е.  Катругалос отбеляза също, че Атина е информирана, че процесът по промяна на Конституцията на Македония ще бъде завършен до края на януари 2019 година и изрази увереност, че гръцкият парламент ще ратифицира договора, ако Скопие изпълни своята част от сделката.  Освен това той обяви, че споразумението за името гарантира гръцкия суверенитет и предотвратява намеси на Македония във вътрешните работи на Гърция. Това включва и опитите да се изказва мнение за наследниците на гръцките граждани със славяно-македонски произход.  „Наблюдаваме развитието на събитията по процеса на внасяне на поправки в македонската конституция (произтичащи от споразумението за името) и ще очакваме дословното изпълнение на Преспанския договор и спазване на духа му. Това е един от случаите, в които демонстрирахме ролята на нашата страна като агент на стабилността и на разрешаването на хроничните проблеми в нашия регион“, обясни министърът.  „Когато установим точната формулировка на изявлението на Заев и ако то се отклонява от договорената рамка, ще съобщим нашата позиция. При никакви обстоятелства няма да допуснем каквито и да било съмнения относно истинското съдържание на конституционното преразглеждане и спазването на ангажиментите на другата страна“, подчерта Катругалос.  Той каза, че Атина има открити канали за комуникация със Скопие на всички нива и че властите са наясно с тяхното задължение и че получават ясни послания.  В същото време, дипломатът подчерта, че Атина изцяло зачита процеса за промяна на македонската конституция и го смята за висок израз на народния суверенитет.  ", "date": "2018.12.04", "title": "Атина опроверга думите на Заев, че „македонски език“ ще се преподава в гръцките училища "}
{"url": "http://epicenter.bg/article/Makron-se-predade--Frantsiya-otmenya-uvelichavaneto-na-aktsiza-varhu-gorivata-/169875/7/0", "text": "Френското правителство отменя увеличението на акциза върху горивата от 1 януари, съобщи правителствен източник, цитиран от агенция Франс прес и БНР.  Именно планираното увеличение от догодина беше в основата на бурните протести в страната през последните две седмици.  Очаква се премиерът Едуар Филип да обяви стъпката по-късно днес, както и други мерки, целящи успокояване на националните демонстрации, които се превърнаха в бунт срещу президента Еманюел Макрон.  Отмяната на увеличаването на акциза бе едно от основните искания на лидерите на „жълтите жилетки“, заедно с по-висока минимална заплата и връщането на данък „богатство“ за печелещите повече, който бе отменен миналата година.  Макрон решил да замрази планираното увеличение на акциза късно в понеделник през нощта.  ", "date": "2018.12.04", "title": "Макрон се предаде! Франция отменя увеличаването на акциза върху горивата "}
{"url": "http://epicenter.bg/article/Vissh-evropeyski-yurist--Velikobritaniya-mozhe-ednostranno-da-se-otkazhe-ot-Brekzit-/169876/7/0", "text": "Генералният адвокат на Съда на Европейския съюз Кампос Санчес-Бордона прецени, че Великобритания има право едностранно да се откаже от Брекзит. Това става ясно от изявление на Европейския съд, предава БНР.  Решенията на генералния адвокат не са задължаващи, но съдът обикновено ги следва при окончателното си произнасяне.  Европейският съд беше сезиран от група шотландски политици за постановяване на тълкувателно решение до каква степен Великобритания може сама да спре процеса по излизане от ЕС.  Междувременно в британския парламент започват 5-дневни дебати по плана на премиера Тереза Мей за Брекзит. Гласуването по предложената сделка с ЕС е насрочено за 11 декември.  Британските депутати ще гласуват по-късно днес по въпроса дали правителството е нарушило парламентарните правила с отказа да публикува пълния текст на правния анализ, получен по сделката за Брекзит.  Опозиционните партии в Камарата на общините твърдят, че с поднасянето на ограничена информация министрите са игнорирали обвързващия вот по-рано за предоставяне на пълния текст на правния съвет. От \"Даунинг стрийт\" пък твърдят, че публикуването на поверителната информация не е в национален интерес.  Всичко това става в началото на 5-дневния дебат, като министрите ще обсъждат сделката поне 8 часа на ден. Тереза Мей е изправена пред сериозна опозиция от страна на целия политически спектър. Много депутати смятат, че така нареченият „предпазен механизъм“ за ирландската граница може да задържи за дълго време страната в Митническия съюз, ако не бъде постигната търговска сделка с ЕС, ето защо искат да видят пълния текст на правния съвет.  Депутатите смятат, че може да бъде договорена по-добра сделка или народът да каже последната си дума чрез референдум. Лейбъристите заплашиха с вот на недоверие в правителството като част от опит за провеждане на извънредни общи избори, ако Мей претърпи поражение в парламента на 11 декември.  ", "date": "2018.12.04", "title": "Висш европейски юрист: Великобритания може едностранно да се откаже от Брекзит "}
{"url": "http://epicenter.bg/article/Zaharova--Rusiya--a-ne-Ukrayna-zashtitava-Evropa-ot-varvarstvo-i-teror-/169877/7/97", "text": "Говорителката на министерството на външните работи на Русия Мария Захарова заяви, че Русия, а не Украйна, е тази, която предпазва Европа от варварство, милитаризъм и агресия, от тирания и терор. Така Мария Захарова коментира изявлението на украинския президент Петро Порошенко, че Русия планира да завземе Мариупол и Берданск, предаде ТАСС, цитирана от БГНЕС.  \"Поради актуалния режим в Киев днешна Украйна се характеризира с движения на екстремисти и паравоенни групировки, с война срещу собствения си народ, с пропаганда и манипулация като ключови средства на управление, с провокации като външнополитическа концепция, с корупция, със сплашване на журналисти и контрол върху средствата за масова информация\", написа Захарова във Фейсбук.  Според нея управлението на Украйна се характеризира и с национализъм като национална идея, с диктат на полицейските агенции, с липса на механизъм за публичен контрол и ерозия на институциите на властта.  ", "date": "2018.12.04", "title": "Захарова: Русия, а не Украйна защитава Европа от варварство и терор "}
{"url": "http://epicenter.bg/article/Moskva--Ako-flotat-na-NATO-nahlue-v-Cherno-more--shte-go-prinudim-da-si-tragne-bezslavno--/169884/7/97", "text": "Руският сенатор и председател на комисията по информационна политика в Съвета на Федерацията Алексей Пушков посъветва своя американски колега Джон Барасо \"да се заеме с екология в родния си щат Уайоминг\", вместо с геополитика. Това съобщават руските медии.  По този начин сенатор Пушков отговори на призива на американския политик да бъде пратен флотът на НАТО в Черно море в отговор на \"руската агресия\" край Керченския проток.  \"Призивът на сенатора от САЩ Джон Барасо да бъдат пратени флотите на НАТО и САЩ в Черно море е рецепта за рязко изостряне на конфликта\", написа Пушков в социалните мрежи.  \"Сенаторът явно трудно се ориентира в съотношението на силите в региона. Ако американците се опитват да ни принудят да не защитаваме своите териториални води, то няма да успеят. Ако искат да ни уплашат - също няма да стане. А след това ще трябва да приберат флота си обратно, при това - безславно\", коментира Пушков, като нарече идеята на Барасо \"не особено умна\".  Пушков предложи на американския си колега \"да се успокои и да се заеме, например с екологията в родния си щат Уайоминг\".  \"Ще има повече полза\", уверен е Алексей Пушков.   ", "date": "2018.12.04", "title": "Москва: Ако флотът на НАТО нахлуе в Черно море, ще го принудим да си тръгне безславно! "}
{"url": "http://epicenter.bg/article/Arestuvaha-noviya--quot-krastnik-quot--na-italianskata-mafiya-/169899/7/0", "text": "Арестуваха новия „кръстник” на италианската мафия, съобщава Ройтерс. Италианската полиция е арестувала 80-годишният бижутер Сетимо Минео и още 45 души с обвинения за организиране на престъпна група, изнудване, незаконно носене на оръжие, подпалвачество и други престъпления.  „Арестите са огромен удар срещу мафията. Вече няма място в Италия за тези негодници”, заяви италианският вицепремиер Лиуджи Ди Майо в социалната мрежа „Инстаграм”.  \r\n Според източници на властта, Минео е „коронясан” за шеф на мафията на 29 май в Палермо, където са присъствали всички фамилии от Коза Ностра. Подобно събиране не е имало повече от 25 години, когато за кръстник на италианската мафия беше избран Салваторе „Тото” Риина.  Риина почина в затвора миналата година, където излежаваше присъда за поръчването на десетки убийства, сред които и на двама от най-известните прокурори в Италия.  Арестуваният Сетимо Минео беше осъден на пет години затвор през 1986 г. заради престъпления, свързани с мафията. Престъпленията му бяха доказани от прокурорите Джовани Фалконе и Паоло Борселино, и двамата са убити по поръчка на Риина през 1992 г. От тогава властта в Италия влага всички усилия в борбата срещу мафията и неутрализирането на Коза Ностра.   ", "date": "2018.12.04", "title": "Арестуваха новия \"кръстник\" на италианската мафия "}
{"url": "http://epicenter.bg/article/Tsipras-na-vazhna-vizita-v-Kremal--ubezhdava-Putin--quot-Turski-potok-quot--da-mine-prez-Gartsiya-/169907/7/0", "text": "Гръцкият премиер Алексис Ципрас ще посети Москва на 7 декември. Една от основните теми на разговора му с руския президент Владимир Путин ще бъде бъдещето на проекта за газопровода \"Турски поток\". Това заяви в интервю за ТАСС руският посланик в Атина Андрей Маслов.  \"Както е известно, второто трасе на газопровода, което е предвидено да влезе в експлоатация през 2019 г., е предвидено за газоснабдяване на Южна и Югоизточна Европа. Гръцкото ръководство набляга на своя интерес за включване към този проект. Разбира се, темата за \"Терски поток\", е включена в дневния ред на разговорите\", заяви посланик Маслов.  \"Понастоящем се изучават всички възможни варианти за продължаването на маршрута на газопровода. Един от вариантите е да мине през територията на Гърция. Но второто трасе може да тръгне и на север през България, Сърбия, Унгария... Въпросът се проработва непосредствено от икономическите оператори\", подчертава дипломатът.  Посланик Маслов заявява още, че проектът трябва да бъде одобрен в рамките на Европейския съюз.  \"Ние не искаме повторение на съдбата на \"Южен поток\", нашите гръцки партньори и другите заинтересовани страни от членовете на ЕС знаят това. Така че твърдите гаранции от страна на ЕС са задължително условие за второто трасе от \"Турски поток\", категоричен е посланик Андрей Маслов.  Както Епицентър.БГ вече писа, на 30 ноември стана ясно, че \"Газпром\" планира да участва в процедурата по резервиране на капацитет в рамките на проекта за разширяване на газопреносната система на България, който се реализира от \"Булгартрансгаз\", което се тълкува като одобряване на трасето през България през Сърбия до Унгария.  Новината, че втората тръба на „Турски поток“ ще мине през България, потвърди и министърът на енергетиката Теменужка Петкова.  ", "date": "2018.12.04", "title": "Ципрас на важна визита в Кремъл, убеждава Путин \"Турски поток\" да мине през Гърция "}
{"url": "http://epicenter.bg/article/Yaponiya-se-otkazva-ot-stroitelstvo-na-AETs-v-Turtsiya-kray-Sinop/169911/7/0", "text": "Япония се подготвя да се откаже от изграждането на втората АЕЦ в Турция в района на черноморското пристанище Синоп, пише вестник „Джумхуриет”, цитиран от \"Фокус\". Причините за подобно намерение са задължителните по-високи стандарти за сигурност в самата Япония, както и сривът на турската лира. Всичко това повишава неимоверно много стойността на проекта. По първоначални преценки става въпрос за двойно по-скъпа евентуална бъдеща АЕЦ-Синоп – близо 5 трилиона японски йени (около 44 млрд. ЩД).  При това положение първостепенният инвеститор Mitsubishi Heavy Industries и останалите съдружници се затрудняват да продължат проекта. Една от основните причини за оскъпяването на проекта са именно завишените задължителни изисквания на стандартите за сигурност след катастрофата в АЕЦ Фукушима от 2011 година. Преди време японско-френски консорциум се договори за строителство на втора АЕЦ в Турция в района на Синоп. Проектът се разглеждаше като пилотна инициатива вътре в Япония в областта на „износа на инфраструктура”. В самата Турция в района на бъдещата АЕЦ в Синоп бяха изсечени 650 хиляди дървета, посочва още „Джумхуриет”.  ", "date": "2018.12.04", "title": "Япония се отказва от строителство на АЕЦ в Турция край Синоп"}
{"url": "http://epicenter.bg/article/Zoran-Zaev-pozdravil-kurtoazno-Viktor-Orban--no-ne-go-pital-za-ekstraditsiyata-na-Gruevski-/169919/7/0", "text": "Македонският премиер Зоран Заев, след срещата на върха на Централноевропейската инициатива (ЦЕИ) в Загреб, даде изявление пред медиите, в което оцени форума като добра възможност да повтори своите очаквания за подкрепа за членството на Скопие в ЕС и НАТО от приятелските страни, пише македонският „Фокус“.  В отговор на въпросите на журналистите, дали при посещението си в Загреб е успял да говори с унгарския премиер Виктор Орбан, който в понеделник е присъствал на вечерята, организирана от хърватския им колега Андрей Плевнкович, той е отговори, че се е поздравил куртоазно с него.  „Надявам се при следващата възможност да можем директно, двустранно, да изложим нашите искания, че предоставянето на убежище на Никола Груевски е неоснователно, защото според международните конвенции и законите трябва да изтърпи своето наказание в Република Македония“, заяви Заев.   ", "date": "2018.12.04", "title": "Зоран Заев поздравил куртоазно Виктор Орбан, но не го питал за екстрадицията на Груевски "}
{"url": "http://epicenter.bg/article/V-Rusiya--Amerika-oplakva-proigranata-nadprevara-s-Moskva-za-Arktika-/169924/7/0", "text": "Москва има в акваторията на Арктика 40 ледоразбивача и строи нови, докато САЩ разполагат едва с два стари кораба, пише на сайта си тв каналът NBC News. Политиците в Америка се опасяват, че изостават в надпреварата за Арктика, но вместо да строи нови кораби, дава пари за строителство на ограда по границата с Мексико, коментира авторката Сабрина Шанкман.  Вашингтон разполага само с два стари полярни ледоразбивача. Основната им задача е събирането на научни данни, спасяване на заседнали в леда кораби и отстраняване на последствията от нефтени разливи в тези отдалечени кътчета на планетата. Те трябва и да защитават интересите на САЩ в Заполярието, което с оглед на топящите се ледове разкрива нови търговски възможности.  Но единият ледоразбивач - \"Полярна звезда\", работи вече 12 години след изтичането на срока за експлоатация. По данни на бреговата охрана на САЩ за нормалното осъществяване на функциите си тя трябва да разполага с 6 нови ледоразбивача, но за тяхното изграждане ще отидат години и милиарди долари.  По най-оптимистични разчети Америка може да разполага с нов ледоразбивач в Антарктика след 5 години, а в Арктика - едва след 10. Русия, на свой ред, е вложила много повече усилия в защита на интересите си в Арктика - там работят 40 руски ледоразбивача и се строят нови.  40-годишният \"Полярна звезда\" все по-често претърпява аварии, а по-малко мощният \"Хили\", построен през 2000 г., изпълнява повече научно-изследователски функции.  Според американските експерти присъствието на САЩ в Арктика е необходимо за защита на стратегическите интереси на страната.  А Москва започна да увеличава производството на ледоразбивачи в рамките на стратегията на Путин, който вижда бъдещето на Русия в арктическия регион. Ледоразбивачи строят и Китай, Япония и Южна Корея.  САЩ осъзнаха важността на Арктика по време на Втората световна война и тогава построиха седем ледоразбивача, три от които работеха край бреговете на СССР. Това беше и разцветът на американския ледоразбивачен флот.  Но към 2007 г. експертите заговориха на висок глас, че оставащите в строя кораби не могат да изпълняват задачите си. Правителството на Доналд Тръмп предложи да се отделят $750 млн. за построяването на нов ледоразбивач, но в крайна сметка Конгресът ги пренасочи към изграждането на стена по границата с Мексико, отбелязва още изданието.   ", "date": "2018.12.04", "title": "В Русия: Америка оплаква проиграната надпревара с Москва за Арктика "}
{"url": "http://epicenter.bg/article/Kremal--Tramp-otishal-pri-Putin-v-Buenos-Ayres-i-dvamata-obsadili-intsidenta-v-Kerchenskiya-proliv-/169932/7/0", "text": "Разговорът между президентите на Русия и САЩ Владимир Путин и Доналд Тръмп „на крак“ на срещата на Г-20 е продължил 10-15 минути, съобщи помощникът на руския лидер Юрий Ушаков, цитиран от РИА Новости и Агенция \"Фокус\".  Тръмп сам е отишъл при Путин на тържествения прием, уточни представителят на Кремъл.  Руският държавен глава е информирал своя колега за ситуацията в Керченския пролив.  „Подробно, доколкото това е възможно за 10-15 минути и е пояснил нашата оценка за случилото се. Бих казал, че президентът на САЩ е изслушал внимателно нашата аргументация“, отбеляза Ушаков.  Той съобщи още, че двамата лидери са засегнали темата Украйна, като цяло.  ", "date": "2018.12.04", "title": "Тръмп сам отишъл при Путин в Буенос Айрес и двамата обсъдили инцидента в Керченския пролив "}
{"url": "http://epicenter.bg/article/Balgarin-ubit-pri-sbivane-v-metrostantsiya-v-Madrid-/169935/7/0", "text": "54-годишен българин бе убит вчера в метростанция Moncloa, съобщи  Според източници от полицията около 15.00 ч. жертвата Валентин С. се изкачвал по ескалатора, спорейки с друг мъж. След това двамата започнали да се бият, българинът получил няколко удара и паднал на земята, а предполагаемият извършител избягал. По-късно агентите от отдел „Убийства“ и от „Криминална полиция“ задържали румънски гражданин, заподозрян за смъртта на сънародника ни.  Съобщението, че в метростанцията има мъж в безсъзнание, е подадено следобед. Спешният медицински екип пристигнал на място и започнал да оказва първа помощ на Валентин. При първоначалния преглед не изглеждало да е получил смъртоносен удар. Сърцето му обаче спряло и опитите за реанимация били безуспешни. Впоследствие е установено, че българинът е получил няколко удара по тялото си, които биха могли да провокират смъртта му.  Докато преглеждала охранителните камери на метро Moncloa, полицията установила, че българинът е станал жертва на агресия, и веднага започнала разследване на случая, окачествен като убийство. Малко след това е арестуван и предполагаемият извършител.  Свидетели са потвърдили пред следователите, че двамата мъже – българинът и румънецът, са били обитатели на общински приют.  ", "date": "2018.12.04", "title": "Българин убит при сбиване в метростанция в Мадрид "}
{"url": "http://epicenter.bg/article/Vashington-s-ultimatum-kam-Moskva--Ili-izpalnyavate-dogovora-za-raketite--ili-nie-izlizame-ot-nego--/169937/7/0", "text": "Съединените щати ще престанат да изпълняват задълженията си по Договора за премахване на ракети със среден и по-малък обсег (ДРСМО), ако Русия не се върне към неговото изпълнение в рамките на 60 дни. Това съобщи във вторник държавният секретар на САЩ Майкъл Помпео след среща на министрите на отбраната на НАТО в Брюксел, цитиран от TACC и Агенция \"Фокус\".  \"Съединените щати ще престанат да изпълняват задълженията си ДРСМО, ако Русия не се върне към изпълнението му в рамките на 60 дни.\" Ние високо ценим подкрепата на НАТО за това решение на САЩ \", каза той.  \"През тези 60 дни няма да разработваме, произвеждаме или разгръщаме такива ракетни системи\", допълва държавният секретар. \"Ако Русия преразгледа решението си и се върне към Договора и елиминира ракетната си програма, ние ще го приветстваме\".  На 20 октомври американският президент Доналд Тръмп обяви, че страната му ще се оттегли от ДРСМО, тъй като Русия, според Вашингтон, нарушава договора.  Заместник-министърът на външните работи Сергей Рябков нарече това решение опасна стъпка, Вашингтон беше критикуван в Берлин и Пекин. Съединените щати получиха подкрепата на Лондон, а НАТО обвини Русия за решението на Тръмп, припомня агенцията.  Договорът за ликвидиране на ракетите със среден обсег, подписан през 1987 г., забранява ядрени ракети с обсег до 5500 км. Договорът беше сключен въз основа на европейската архитектура за сигурност, ограничавайки риска от ядрена атака.  САЩ обвиняват Москва, че нарушава договора с крилатата си ракета Новатор 9М729, известна също като SSC-8.  Русия на свой ред изобличи Вашингтон в нарушение на договора с разполагането на елементи от ПРО в Централна и Източна Европа. Според Москва тези установки могат лесно да бъдат преоборудвани така, че да изстрелват ядрени ракети със среден и малък обсег.  ", "date": "2018.12.04", "title": "Вашингтон с ултиматум към Москва: Или изпълнявате договора за ракетите, или ние излизаме от него! "}
{"url": "http://epicenter.bg/article/Noviyat-ruski-plan-za-destabilizirane-na-Balkanite--ES-i-NATO-/169862/11/33", "text": "През 2018 г. руският „План Б-4“, който предполагаше създаването на руски анклав на Балканите, се провали окончателно. Владимир Путин замени Сегей Железняк, своя главен човек, отговорен за реализирането на „План Б-4“ за създаване на четири неутрални държави на Балканите: Сърбия, Черна гора, Македония и Босна и Херцеговина (БиХ). Те трябваше да останат извън пределите на НАТО.  Сергей Железняк, член на комисията на Државната дума по международните въпроси и вече бивш заместник-секретар на ръководството на [путиновата] партия „Единна Русия“ успя да организира подписването на 16 декларации и меморандуми с десет партии в Сърбия, Черна гора, Македония и Босна и Херцеговина, включително с общност в Република Сръбска, т.е. осигури поддръжка от страна на Милорад Додик.  На 22 юни 2016 г. в свое обръщение Държавната дума заяви, че приветства единодушието на политиците от \"балканската четворка“, подчертавайки, че тя трябва да стане „основа на архитектурата на регионална сигурност“. Доколкото „План Б-4“ се провали, сега, по замисъла на Кремъл, в рамките на новия план Сърбия и Република Сръбска трябва да станат главните поборници и реализатори на идеята за руски анклав в сърцето на Европа.  Във връзка с това се създава нов руски стратегически екип, с нови лица, на които ще възложат отговорността за реализиране на новия план. Според новия замисъл Милорад Додик е главният руски играч, който днес може да се обърне към майка Русия за помощ за повтаряне на сирийския сценарий. Тяхната цел е постоянната дестабилизация на НАТО и Европейския съюз на Балканите. И благодарение на политиката на Белград и Милорад Додик БиХ днес е единственото завоевание на руската политика на Балканите.  Разбира се, не трябва да се забравя ролята на Хърватия, която се превръща (или остава?) васал на руската политика, което убедително потвърди историята около \"Агрокор“. Това позволява на Драган Чович заедно с Милорад Додик да продължат да дестабилизират БиХ и да разтърсват нейните институции.  Решаващ удар по „План Б-4“ нанесе през юли 2018 г. македонският парламент, който единодушно прие декларация за влизането на Македония в НАТО. В навечерието най-голямата опозиционна партия ВМРО-ДПМНЕ (навремето политически съюзник на Русия и Сърбия) заяви, че поддържа декларацията и влизането на Македония като пълноправен член на НАТО. Само няколко дена след това Сергей Железняк беше изпратен в оставка.  Неотдавна руският лакей Виктор Орбан, премиер на Унгария, с провеждането на класическа разузнавателна операция достави в Унгария Никола Груевски, бивш премиер на Македония и призната [про]руска фигура, предоставяйки му политическо убежище в Унгария и защитавайки го по този начин от македонското правосъдие. По-рано поради провалилия се държавен преврат в Черна гора Путин замени руския генерал Леонид Решетников.  2018 г. ознаменува немалко провалили се и предотвратени операции на руските спецслужби. Преди всичко това е отравянето на двойния агент Сергей Скрипал и (той беше отровен заедно с дъщеря му в британския град Солсбъри), нападението срещу Организацията за забрана на химическите оръжия, както и „План Б-4“, при който по-рано беше извършен опит за държавен преврат и отстраняването на президента Мило Джуканович в Черна гора.  Освен това Русия се опитваше да измести Зоран Заев, лидер на опозицията в Македония, който съсипа проруските сили, а също така Москва дестабилизира БиХ.   За известно време нападенията бяха прекратени, тъй като неуспехите охладиха руското желание, а освен това те заставиха Путин да въведе ред в руските разузнавателни служби. Изгонването на руски агенти от Холандия 2018 г. беше белязана също така от съвместните действия на НАТО и Европейския съюз, насочени срещу Русия, в това число и налагането на нови санкции и изгонвания на руски дипломати/шпиони. 18 държави изгониха повече от 100 руски дипломати заради случая Скрипал в съответствие с член девет на Виенската конвенция за дипломатически отношения.  По решение на президента на САЩ Доналд Тръмп от Съединените щати бяха изгонени 69 руски дипломати. През април холандските власти изгониха четирима граждани на Русия заради заговор, чиято цел е било нападение срещу Организацията за забрана на химическите оръжия в Хага. Холандските власти съобщиха, че са разкрили заговор - в съвместна работа със САЩ и Великобритания. Премиерите на Великобритания и Холандия Тереза Мей и Марк Рюте излязоха със съвместно изявление, в което осъдиха руското военно разузнаване (ГРУ) за серия кибератаки срещу ОЗХО и други организации по цял свят, включително Световната агенция за борба с допинга и следствената група, която разследва обстоятелствата по свалянето на малайзийския пътнически самолет в Украйна.  Шефът на ГРУ Игор Коробов почина на 62-годишна възраст от „тежко и продължително заболяване“ (след среща с Владимир Путин), както предадоха руските медии. Великобритания го обвиняваше в опита за убийство на руския шпионин Сергей Скрипал и неговата дъщеря и опита те да бъдат отровени с нервно-паралитично вещество в английския град Солсбъри.  На свой ред Съединените щати включиха името на Коробов заедно с тези на други служители на ГРУ в санкционния списък заради действия, които, в интерес на руското правителство, тези служби „подриват кибернетичната сигурност“. Преди няколко дни генерал Марк Карлтън-Смит, командващ британските сухопътни войски, заяви, че Великобритания „не може да спи спокойно, отчитайки заплахата, която представлява Русия“ и че Русия днес е много по-опасна за националната сигурност на Великобритания, отколкото „Ислямска държава“.  Намирайки се през април 2018 г. на официално посещение в САЩ френският президент Еманюел Макрон заяви: “Той [Путин] се намесва навсякъде, в САЩ и в Европа, за да отслаби нашата демокрация, защото смята, че това е добре за неговата страна. Владимир Путин проявява твърдост към малцинствата и своите лични противници“.  Желаейки да вземе под контрол Черна гора, Македония, БиХ и Сърбия (макар за нея това и вече да не е нужно – тя и така е под контрол), Москва задейства всички инструменти, с които разполага, като се започне с официалните дипломатически канали и се приключи с разузнавателни операции и използване на паравоенни формирования, само за да дестабилизира тези страни. Само че ЕС и НАТО набързо приеха Черна гора в НАТО, предприемайки редица стъпки, подкрепяйки евроатлантическата интегряция на Македония и оказвайки натиск на Сръбия. Босна и Херцеговина също не се размина с внимание от страна на съюзниците от ЕС и НАТО: на тези босненски сили, които противодействат на руския план, беше оказана поддръжка в сферата на сигурността.    През март 2018 г., заставайки пред комисията в Сената на САЩ по въоръжените сили, командващият войските на НАТО в Европа генерал Къртис Скапароти заяви, че засилването на руското влияние в Европа е най-сериозният проблем както в цивилен, така и във военен план, особено на Западните Балкани.  Генералът също така отбеляза, че Русия се ползва с добро отношение от страна на лидерите на Република Сръбска за подриване на институциите в Босна и Херцеговина. На въпроса коя страна от региона представлява най-голям проблем, той отговори - Сърбия. На повторен въпрос Сърбия ли е това или все пак Република Сръбска, генералът отговори, че става дума за Сърбия като държава и въобще сърбите като народ на Балканите.  През април 2018 г. председателят на военния комитет на НАТО генерал Петер Павел заяви: “Руската доктрина не признава разделението мир-криза. Руснаците просто разглеждат конфликта като континиум, който се води с променлива интензивност и различни средства, които използват страните. Русия оценява сегашната ситуация като информационен конфликт, в който използва кибернетични средства, социалните мрежи, пропагандата, дезинформацията, а също предприема опити за оказване влияние върху политиката.“  По-рано генерал Павел е казвал: “Макар въоръжените сили на Русия да са по-боеспособни, отколкото преди 15 години, тя както и преди не е в състояние да се конкурира със Запада, и руското ръководство разбира това.  В Европа и на Балканите единственият потенциален съюзник на Русия е Сърбия, затова Русия често заплашва с употреба на ядрено оръжие, като по този начин прикрива слабостта на своите конвенционални сили“.    През 2018 г. името на Милорад Додик отново беше включено в черния списък на Министерство на финансите на САЩ и ще остане в него до 2019 г. Интересно е да се види какво ще стане, когато членовете на Президиума на Босна и Херцеговина бъдат поканени на официално посещение в САЩ. Освен Додик в черния списък на САЩ за 2018 г. са включени още Никола Шпирич и цялото му семейство.  „Никола Шпирич, представител на Съюза на независимите социалдемократи в камарата на депутатите в парламента на Босна и Херцеговина, е включен в черния списък на САЩ заради големи корупционни машинации“, се казва в съобщение на Държавния департамент. От вниманието на обществеността в БиХ на практика се измъкна фактът, че през май 2018 г. Европейският съюз изпрати по дипломатически канали на ръководителите на Сърбия списък от седем условия, които трябва да бъдат изпълнени, за да влезе Сърбия в Евросъюза.  Едно от тези условия е Белград да се откаже от тесни връзки с Република Сръбска. Това е една от най-решителните стъпки на Евросъюза след Дейтънското споразумение, с които злоупотребяват Александър Вучич и Милорад Додик.  През 2018 г. върховният представител за БиХ Валентин Инцко направи редица важни доклади пред Съвета за сигурност на ООН. В два от тях се говори, че правителството на Република Сръбска възпрепятства достъпа до документи и информации, въпреки десети член от Дейтънското споразумение, а също така се съобщава за „чрезвичайно“ въоръжаване на полицията на република Сръбска. Върховният представител обърна внимание на Съвета за сигурност на изявленията, в които се оспорва суверенитетът и териториалната цялост на БиХ.  Голяма част от тези изявления направиха президентът на Република Сръбска Милорад Додик и Драган Чович, когато се решаваше въпросът за федерацията в Босна и Херцеговина и за избирателния закон. Най-голяма упоритост в своята работа прояви посолството на САЩ, по-точно посланикът Морйин Корман, която винаги навреме реагираше на събитията и заставаше в защита на независимостта и суверенитета на БиХ.  Милорад Додик призова сърбите, заемащи длъжности в институциите на Босна и Херцеговина, да си подадат оставките. Това не е нищо друго, освен опит да се повтори това, което направи през 90-те години на миналия век Сръбската демократична партия (СДП), когато започна формирането на сръбската република в Босна и Херцеговина и последва разпадането на републиканските институции. Сръбската и хърватската политика контролират всичките три разклонения на властта в БиХ (голяма част от тях), но поради контролните процедурни механизми в институциите на БиХ те все пак не могат да реализират замисления сценарий: да се отдели Република Сръбска и отново да се сформира Босна и Херцеговина (в качеството на трети ентитет).  Те не могат да направят това още и защото в БиХ работи върховен представител, който във всеки един момент може да наложи или да обяви за недействително което и да е решение (дори и прието от Додик или Чович), а това би дало право на НАТО да се намеси.  Затова вниманието на Русия (официално и за публиката – на Додик) е съсредоточено върху три институции на БиХ: въоръжените сили, Конституционния съд и Агенцията за сигурност и разузнаване. Въоръжените сили на БиХ са по-скоро символична институция, необходима за влизането в НАТО, а не гарант за вътрешна сигурност.  Преминаването на Борис Еринич, сегашен заместник-министър на отбраната, от партията СДП в СНСД (Съюз на независимите социалдемократи), а в миналото руски студент и любимец, приличаше на операция на външното разузнаване, тъй като Еринич повлече със себе си Обрен Петрович, кметът на Добой (въобще любимец на световната общност и човек, на който възникнаха проблеми с правосъдието и полицията на Додик) в лагера на Додик, с което съществено беше променено съотношението на силите в националния парламент. Това много облекчава разлагането на въоръжените сили на БиХ отвътре, ако се отчете, че през последните четири години Еринич навсякъде назначи свои хора, които сега са отлично запознати с вътрешната система на въоръжените сили на БиХ.  Конституционният съд на БиХ вече не е гарант, тъй като чужденците, които под натиска на сръбско-хърватското болшинство провеждат определена политика. Въпреки това Конституционният съд все още може да се противопоставя на съдиите, които са под контрола на Додик и Чович и приемащи ретроградни решения за БиХ, и да кани бошняшки съдии. Между другото, ако се говори за правосъдие в БиХ, на Додик и Чович им остава още само да изберат главния прокурор на БиХ, какъвто, естествено, ще стане Милан Тегелтия с поддръжката на услужливи (и не само) членове на Висшия съдебен и прокурорски съвет на БиХ, и тогава цялото правосъдие ще се окаже в ръцете на Додик и Чович.    За късмет за БиХ най-голямото главоболие за руснаците и Милорад Додик е Агенцията за сигурност и разузнаване (АСР). Затова Додик бърза да създаде Съвет на министрите на БиХ, за да се опита на държавно равнище по законен път да разруши вътрешната структура на АСР и самата нея. Всички предишни нападки срещу АСР и нейния директор се осъществяваха чрез Хърватия и Сърбия.  Припомням, че два гръмки скандала, свързани с мнимото изтичане на документи, в които се говореше, че АСР следи и подслушва сръбски и хърватски (в Хърватия) чиновници, бяха раздути именно от медии в Сърбия и Хърватия. Истинската причина за всички тези нападки (от Сърбия, Хърватия и от Република Сръбска) срещу агенцията на БиХ се състои в това, че АСР пречи на руснаците да се разпореждат в БиХ, защитава държавата, а също така поддържа тесни връзки с евроатлантическите партньори.  На руснаците и техните помощници в БиХ и в региона като цяло допълнителна поддръжка им оказваха някои босненски политици. Преди всичко това са Фахрудин Радончич, а също и неговите нови коалиционни партньори. Те определено не се справят с геополитическите дела и държавната политика, а и не се интересуват от нея, но се задоволяват с това, с което ги „храни“ Радончич, удовлетворявайки техните кантонални потребности. За съжаление поради повърхностните отношения и непознаването на тези, които се използват за планомерна работа против БиХ, под заплаха се оказа бъдещето на АСР, неговата вътрешна структура, а също и ефективността на нейното противодействие на руската намеса и дестабилизирането на страната.  Ако в БиХ се появи власт, която контролират руснаците или която е подложена на руски хибриден натиск, АСР ще бъде изложена на опасност. Ясно е, че в двойката Александър Вучич и Милорад Додик, както навремето се случи със Слободан Милошевич и Радован Караджич, вторият стана по-интересен с това, кой строи великодържавни планове на Балканите.  Русия, като началник на всички, използва Додик и сърбите за дестабилизиране на Балканите, а това може да въвлече и Сърбия в много сериозни проблеми. Все пак Сърбия е слаба страна, претърпяла поражение, винаги е поддържала и поддържа сепаратизма в република Сръбска. Що се отнася до глобалните интереси, то Сърбия се е съсредоточила върху своята отбрана и процъфтяване, и немаловажна роля тук играе Косово. В тази игра Сърбия е привлякла и Република Сръбска, стремяща се с нейна помощ към максимално изгоден за нея резултат в Косово.  Сега Додик се е превърнал в сериозен фактор на нестабилността също и за Сърбия, тъй като, съдейки от огласените планове на НАТО, които са добре известни на Вучич, в случай на конфликт на Балканите или в Европа, предизвикан от руското влияние, НАТО има намерение да се намеси, а съюз между Сърбия и Република Сръбска ще се смята за съюзник на Русия.  Додик „успя“ да си нахлузи на шията две примки – руска и американска, когато търсеше помощници за осъществяване на великодържавен проект, измислен в Белград. А сега това му идва в повече. Единственият изход за Додик и за Балканите е пътят към Европейския съюз. В противен случай тези две примки ще се затегнат около сръбския народ на двата бряга на Дрина.   ", "date": "2018.12.04", "title": "Новият руски план за дестабилизиране на Балканите, ЕС и НАТО "}
{"url": "http://epicenter.bg/article/Ruskiyat-arhimandrit-Vassian--Da-sahranim-nasheto-pravoslavno-edinstvo-/169873/11/0", "text": "Архимандрит Вассиан е настоятел на руския храм \"Св. Николай Чудотворец\" в София, представител на Московския и на цяла Русия Патриарх при Българския Патриарх. Випускник на Московската Духовна Академия, кандидат на богословието.   Архимандрит Вассиан отбеляза, че отношенията между нашите Църкви винаги са се отличавали с особен дух на братство, който се е сформирал в сериозни исторически изпитания. Особено силно впечатление при пристигането му в България са му направили местата, свързани със зараждането на славянската писменост. \"Именно от тук Русия е получила духовно християнско просвещение. Именно тук се е формирал общият за нашите народи културен код, основан на Православието\", споделя той в интервюто си и изразява увереност, че духът на братство между народите ни и в бъдеще ще определя нашите взаимоотношения: \"Ние трябва да се стараем да съхраним това духовно богатство - нашето православно единство, което винаги ни е помагало достойно да отговаряме на предизвикателствата на времето\".   Архимандрит Вассиан разказва и за предстоящите събития, посветени на 100-годишнината от трагичната кончина на семейството на последния руски император Николай Втори, които Подворието на Московския и на цяла Русия Патриарх ще проведе в София.     - Почитането на скръбната дата - 100-годишнината от трагичната гибел на Царствените страстотерпци бе главното събитие на тази църковна година. През юли в гр. Екатеринбург се проведе богослужение, посветено на тяхната мъченическа гибел. Тази година нощната Божествена литургия и литийното шествие оглави лично негово Светейшество Московският и на цяла Русия Патриарх Кирил. Ние също решихме да го отбележим събитийно с храмов празник, посветен на Св. Николай Чудотворец, който се отбелязва на 6 декември. На 1 декември от 10 ч. в Мраморната зала на Руския културно-информационен център (София, ул. \"Шипка\" 34) се състоя тържествено откриване на фотоизложбата \"Царствените страстотерпци\" по повод 100 години от мъченическата кончина. В Малката зала на Руския културно-информационен център се проведе научно-богословска конференция \"Руската Голгота: Страстотерпци, новомъченици и изгнаници\". В конференцията участваха известни богослови и историци от Москва, Санкт Петербург и София.      - Целта на конференцията бе да запознае българската общественост и нашите съотечественици, живеещи в България, с една от най-трагичните страници в историята на Русия и Руската православна църква - гражданската война, жестоките гонения против православните, които донесоха неизчислими бедствия на народите на Русия. В огъня на гражданската война загина Царското семейство, огромно количество представители на руското духовенство и обикновени хора. Милиони станаха изгнаници, загубили Родината. Тези теми бяха осветени в докладите на участниците на конференцията, сред които са протойерей Владислав Ципин - професор, авторитетен специалист по църковна история и богословие; докторът на историческите науки Андрей Кострюков, известен в Русия и в България специалист по история на Руската Църква, автор на няколко книги за свети Серафим; професор Румяна Михнева и други специалисти по история на руската емиграция в България.     - Вярващият православен народ почиташе царя-страстотерпец и неговото семейство много преди неговото прославление. Това бе основание за канонизацията на царствените мъченици през 2000 година на Архиерейския събор на Руската Православна Църква. Ние можем да свидетелстваме за широкото почитание на страстотерпците в Русия. Това потвърдиха общоцърковните тържества в Екатеринбург и другите градове на Русия, посветени на 100-годишнината от тяхната гибел. Особено трябва да се отбележи многохилядното литийно шествие след нощната литургия от Храма \"Крови\" до Ганината яма, в което взеха участие поклонници от цяла Русия, от близката и далечна чужбина. Във всяка епархия на Руската църква се почитат свети мъченици, отдали своя живот за Христа по време на гоненията. Съвременното поколение православни хора чувства молитвена връзка с новомъчениците, пострадали за вярата. Техният духовен подвиг подтиква да се замислим за сложните и трагични перипетии на историята и значението на нравствения избор на всеки човек.     - През юли тази година в деня на паметта на светите царствени страстотерпци бе отслужено тържествено богослужение, посветено на паметта им. Важно е да се отбележи, че Света литургия в този ден се отслужи именно в храма \"Св. Пантелеймон\" в Княжево. Припомням, че това е първият в България храм, който през 1923 г. бе създаден от руските изгнаници, разделили общата трагична съдба на милиони руски хора.     - Това е сложен и трагичен въпрос, който си задават не само професионалните историци, но и обикновените хора. От историята ние знаем, че е съществувала реална възможност за спасяване на царското семейство. Но това не се е случило по различни причини. Ние - православните християни, знаем, че нищо не се случва без Божията Промисъл. Трябва да помним и най-важното обстоятелство, че и царят, и царицата са били готови да понесат всяка жертва за спасението на Русия. За това съществуват писмени доказателства. Но това, че жертви на зверското убийство са станали също и техните невинни деца... Според мен, това е чудовищно престъпление, което не може с нищо да бъде оправдано.     - Николай Втори, според мнението на много историци, е едва ли не най-оклеветеният руски цар. Така, за съжаление, е било и докато е бил жив. А след неговата кончина победителите в гражданската война са направили всичко за деформиране на неговата личност в историята. Сега в нашите очи става изчистване на неговия образ като човек и като последен руски император. Надявам се, че нашата изложба ще способства за това. Ние го честваме преди всичко като страстотерпец.     - На 20 август 2000 г., по време на Юбилейния Архиерейски събор на Руската православна църква, след продължително и подробно изучаване на този въпрос в синодалната комисия по канонизация на светците, в която влизаха известни църковни историци и богослови, бе взето решение да бъде прославен император Николай Втори, неговата жена Александра Фьодоровна и техните пет деца - Великите княгини Олга, Татяна, Мария, Анастасия и царевич Алексей. На иконата \"Царствени страстотерпци\" цялото семейство на императора държи в ръце мъченически кръстове, символизиращи тяхната мъченическа кончина, а в горната част на иконата са изобразени два ангела, носещи иконата на Божията Майка \"Державная\", която се явила на руските хора в деня на отричането на Николай Втори от престола. Иконата на царското семейство се почита и от православните в България. В нашия храм имаме тази света икона, подарена на нашата църковна общност от една от нашите енориаши.     - Искрената вяра и дълбоко религиозно чувство са свойствени на човека, независимо от това какъв политически режим съществува в страната. Душата по природа е християнска. Руският народ има богата хилядолетна традиция на Православието, която не успя да изтреби безбожната власт. Въпреки че огромно количество православни хора бяха унищожени, вярата в душата на народа остана жива. През последните десетилетия ние преживяваме възраждане на православната вяра и възвръщане на хората към своите духовни извори. Все повече хора посещават храмовете и намират в Православието утешение и отговор на много вълнуващи ги въпроси от духовния живот.     - През 20-те години на ХХ век под управлението на светител Серафим храмът \"Св. Николай\" се превърнал в център на живота на руската емиграция в София. Свети Серафим бил управляващ на всички руски енории в България. За него в пълна степен се отнасят евангелските думи \"добър пастир\", който се отличава с истинска християнска любов към своето паство. А за изгнаниците, загубили Родината, професията, приятелите, такова отеческо отношение било важно и необходимо. Архипастирското служение било особено важно и необходимо. Архипастирското служение на светител Серафим му донесло висок духовен авторитет сред руснаците и българите, а неговата канонизация от Руската и Българската Църкви през 2016 г. е ярък израз на духовното единство на нашите Църкви и нашите народи.     - Вратите на нашите храмове са отворени за всички. Ние традиционно каним и потомците на руските емигранти, живеещи в България, и представители на обществени организации - например Съюза на руските военноинвалиди в България - на наши мероприятия. Дълги години именно потомците на руските емигранти са съставлявали мнозинството от енориашите на нашия храм. Не можем да не си спомним за уникалния хор на Жаров, който е пял в храма ни. Но времето върви, едно поколение сменя друго, идват нови енориаши, сред които много нови емигранти. Потомци на първата вълна на емиграцията също идват на богослуженията в храма, но вече не са останали много. Но именно те се явяват пазители на историческата памет на своите предци. Общуването с тях за мен лично е особено ценно и интересно.     - Впечатленията ми от България са най-хубави: красива живописна природа, близък по дух и вяра народ, дълбоки исторически традиции на православието. Особено силно впечатление ми направиха местата, свързани със зараждането на славянската писменост. Именно от тук Русия е получила духовно християнско просвещение. Именно тук се е формирал общият за нашите народи културен код, основан на Православието. Аз, заедно с моите енориаши, успях вече да направя поклоннически пътувания до Троянския, Рилския, Бачковския манастири. Посетих също Клисурския манастир на Видинската епархия. Освен това посетих Варненска и Великопреславска, Русенска, Старозагорска епархии. Най-важното е, че почувствах от своето все още кратко пребиваване в страната тези наши удивителни близост и родство.     - Отношенията между нашите Църкви винаги са се отличавали с особен дух на братство - дух, който се е сформирал в сериозни исторически изпитания. Аз вярвам, че той и в бъдеще ще определя нашите взаимоотношения. Ние трябва да се стараем да съхраним това духовно богатство - нашето православно единство, което винаги ни е помагало достойно да отговаряме на предизвикателствата на времето.    ", "date": "2018.12.04", "title": "Руският архимандрит Вассиан: Да съхраним нашето православно единство!"}
{"url": "http://epicenter.bg/article/Koy-shte-nasledi-Merkel-v-partiyata-/169888/11/0", "text": "Борбата за поста на Ангела Меркел като лидер на германските консерватори и евентуално като канцлер, продължава до последния момент.   След като миналия месец Меркел заяви, че ще се оттегли като партиен лидер след провала на регионалните избори, се очертаха двама фаворити с противоположни визии за Християндемократическия съюз (ХДС).   Единият е Анегрет Крамп-Каренбауер, протеже на Меркел, олицетворение на политическата приемственост. Другият е Фридрих Мерц, отдавнашен съперник на Меркел, който обещава по-радикални промени.   Резултатът от гласуването за нов лидер на партийния конгрес на 7 и 8 декември ще бъде от жизненоважно значение не само за ХДС, който е начело на трипартийната управляваща коалиция, а и за бъдещето на водещата страна и най-голяма икономика в ЕС. Меркел остава канцлер, но този, който я наследи начело на ХДС, вероятно ще бъде кандидат на партията на следващите федерални избори, планирани за октомври 2021 година.  Крамп-Каренбауер, която близо 7 години беше лидер на провинция Саар, води в допитванията сред поддръжниците на партията. Но Мерц, който се връща в политиката след близо десетилетие в бизнеса, не е много по-назад от нея и е подкрепен от членовете на ХДС, които искат край на консенсусната политика на Меркел и любовта й към компромисите.   В шестия от осемте дебата преди конгреса на ХДС в Хамбург, състоял се тази седмица в западния град Дюселдорф, столица на родната му провинция Северен Рей-Вестфалия, именно Мерц спечели 4000-та публика.   Изразявайки съжаление за спада на популярността на ХДС в проучванията на общественото мнение, той очарова събралите се, като обеща: \"Трябва да се противопоставим на тази тенденция, да я спрем и да я обърнем\".   Критикувайки политическия стил на Меркел, той заяви: \"Ние не сме заели ясни позиции\".  56-годишната Крамп-Каренбауер беше в неблагоприятно положение, намирайки се на територията на Мерц, и получи само учтиви аплодисменти. Но тя спечели точки, като показа, че е по-добре познава проблемите на хората в сравнение с богатия си опонент, упрекван от медиите, че се представя като част от \"горната средната класа\", а не като човек от \"висшата класа\".   \"Не съм сигурна, че смисълът на живота е да станеш милионер\", заяви тя миналата седмица.   Освен това тя каза, че имала навика да си пуска силно песента \"Highway to hell\" на рокгрупата AC/DC, докато отивала на парламентарни дебати или била сама в колата си.   Обявявайки оттеглянето си като партиен лидер, 64-годишната Меркел заяви, че иска \"да отвори нова глава\" и че сегашният й четвърти мандат като канцлер ще бъде последен.   След като стана канцлерка през 2005 г., Меркел достигна водеща позиция в европейската политика, но авторитетът й пострада от неотдавнашните регионални избори и от факта, че неин близък съюзник загуби поста си като лидер на парламентарната група на консерваторите.   Тя загуби популярност и заради взетото през 2015 г. решение да отвори вратите на Германия пред мигрантите, бягащи от войните в Близкия изток и в Африка.  Меркел и Крамп-Каренбауер са водещи фигури в надпревара, в която участва и министърът на здравеопазването Йенс Шпан. Той обаче остава далеч зад първите двама в проучванията на общественото мнение. Съдбата им ще бъде определена от 1001 делегати на ХДС.   Мерц ръководеше парламентарната група на дясноцентристката партия в периода от 2000-та до 2002-а година, но през 2002 г. загуби в борбата за власт срещу Меркел. От 2009 г. той не заема място в Бундестага.   Мерц казва, че уважава Меркел и би работил с нея, ако спечели гласуването. Самопровъзгласил се за \"застъпник на свободната търговия\", Мерц, който ръководи германския клон на американския инвестиционен фонд \"БлекРок\", заяви по-рано този месец, че Германия трябва \"да допринася повече\" за ЕС, тъй като тя има полза от еврото, което е \"прекалено слабо за нашата икономика\".  Миналата седмица той предизвика скандал, поставяйки под въпрос германските конституционни гаранции за даване на убежище на всички, подложени на \"политически преследвания\". Те са включени в Основния закон като изкупление за престъпленията на нацистите през Втората световна война.   Освен това Мерц обвини ХДС, че е бил пасивен и е гледал, \"само свивайки рамене\", как антиимиграционната партия Алтернатива за Германия (АзГ) влиза в провинциални парламенти и в Бундестага.   Коментарите му за еврото се различават от консенсуса в Берлин, но коментарите за правото на убежище и АзГ засилиха позициите на Крамп-Каренбауер.   Тя определи неговото изказване за АзГ като \"шамар в лицето\" на всички от ХДС, които са се борили упорито срещу крайнодясната партия и заяви: \"Наивно е да претендирате, че можете просто да кажете или направите нещо и борбата с АзГ ще бъде спечелена\". Нейният подход към политиката, добави тя през уикенда, е \"на железен юмрук в кадифена ръкавица\".   Наричана понякога съкратено АКК или \"мини Меркел\", Анегрет Крамп-Каренбауер е печелила провинциални избори и е сформирала коалиции на фрагментираната германска политическа сцена. Тя казва обаче, че \"няма конкретна рецепта\" за това, което предстои за ХДС.   Козът на Крамп-Каренбауер е, че има опит като бивш премиер на провинция Саар, където оглавяваше широка коалиция със Зелените и подкрепящите бизнеса свободни демократи, а това е предимство, защото тройните коалиции може да станат по-често срещани в Германия, ако нито една партия не успее да получи категорично предимство.  Повечето делегати на ХДС, които ще гласуват за новия лидер, са професионални политици - депутати, кметове или общински съветници - които обикновено са прагматични. Това може да се окаже в нейна полза като политик, който се е издигнал в редиците на ХДС до поста на генерален секретар на партията.   Но Мерц също ще бъде облагодетелстван - от факта, че 296 от делегатите на конгреса, или почти 30 на сто от общия брой, ще бъдат представители на родната му провинция.  \"Аз съм за Мерц, защото той ясно посочва проблемите\", казва 58-годишният Бернд Хохаус, член на ХДС, след като в сряда вечерта в Дюселдорф изслуша изказванията на кандидатите за лидери. \"Не е необходимо да се харесваме на всички\".   Уте Гремел-Гойхен, органистка от близкия град Кемпен, също смята Мерц за \"много убедителен\".   \"Крамп-Каренбауер има опит - но в правителството на Меркел. От моя гледна точка, време е за нещо ново. Нуждаем се от промяна\", заяви тя.   Ян Техау, политически анализатор в базирания във Вашингтон център за анализи \"Германски фонд Маршал\", предрича оспорвано състезание.   \"Ако трябваше да залагам, бих поставил парите си на нея (Крамп-Каренбауер)\", каза Техау. \"Но не бих заложил прекалено много\".    ", "date": "2018.12.04", "title": "Кой ще наследи Меркел в партията?"}
{"url": "http://epicenter.bg/article/-quot-Vashington-post-quot--Demokratichniyat-svyat-useti-naprezhenieto-ot-Parizh/169892/11/0", "text": "Огън, пиротехнически средства и сълзотворен газ опустошиха Париж в събота вечер; в неделя сутрин улиците бяха осеяни със скелети на изгорени коли, а Триумфалната арка беше покрита с графити. По-малки и предимно по-мирни шествия имаше и на други места във Франция, където през последните няколко уикенда протестиращи завзеха будки за пътни такси, блокираха камери за скорост по магистрали, спряха уличното движението и барикадираха входовете на местни данъчни служби.  Демонстрантите бяха \"жълти жилетки\" - наречени така заради светлоотразителното облекло, което носят. Отново и отново се повтаря, но неправилно, че те са се \"появили от нищото\". Вярно е, че произходът им е нетрадиционен: в миналото политическите партии във Франция, както в останалата част на Европа, произхождаха от старомодни институции от реалния живот - например профсъюзите създадоха социалдемократите, а в много страни църквата създаде десноцентристките християндемократи. Хората се отъждествяваха с други хора, с които са се запознали в клубове, на събирания, в кафенета. За разлика от тях, членовете на това ново обществено движение, ако то може правилно да бъде описано като движение, не са се запознали в институции от реалния живот. Вместо това те са се намерили в интернет, чрез социални медии и онлайн петиции, които могат да създават нови групи и идентичности от днес за утре.  Жълтите жилетки, чийто произход категорично е в киберпространството, не са свързани с никоя от съществуващите политически партии, въпреки че няколко вече се опитват да си ги присвоят. \"Крайнолевият\" политик Франсоа Рюфен, който изпитва язвителна неприязън към френския президент Еманюел Макрон, вече се появи в шествия на жълтите жилетки. \"Крайнодясната\" лидерка Марин Льо Пен също се обяви в тяхна защита, а някои подозират, че нейни привърженици или може би хора с още по-крайни програми може да са били отговорни за превръщането на мирните в началото протести в Париж в събота сутринта в съпроводени от насилие бунтове в събота вечерта. Но всякакви претенции за връзки с една или друга група са опортюнизъм, защото самото движение не е определило водач. Вместо това то назначи осем говорителя, които произхождат от различни среди и не могат да бъдат окачествени като принадлежащи към една партия или дори към една обществена група.  Изглежда, че жълтите жилетки споделят не някаква идеология или ясна философия, а набор от възгледи, както и нещо, което може да се определи като естетика. Те са ядосани от екологичните данъци, довели до повишаване на цените на бензина, и не харесват ограниченията на скоростта по френските пътища. Те са ядосани в по-общ план и донякъде именно поради тази причина едно движение, което не съществуваше преди месец, се обедини толкова бързо: гневът е едно от нещата, които пътуват бързо по социалните медии - форма на комуникация, която дава предимство на емоциите; той също така е едно от нещата, които обединяват хората в свят, където профсъюзите, църковните организации и политическите партии губят значение.   Тук има ирония: партията на самия Макрон - \"Република, напред!\" - също започна като антипартийна партия, убежище за хора, които вече не се отъждествяваха с традиционните политически партии. Но тя беше зачената в политически контекст, а членовете й участваха в избори. Поради това \"Република, напред!\", която не съществуваше преди три години, сега е възприемана като част от върхушката, която беше създадена да победи. Френската история е пълна с революции, превзети от още по-радикални революции, но сега тези промени стават с шеметна скорост. Възможно е също така в случая предаността към политическите партии да не се възстановява лесно, щом бъде разрушена.  Като се има предвид тази нова реалност, е важно да се намерят начини, по които тези спонтанни нови антиполитически движения да бъдат убедени да участват в по-официални институции, да се включват в по-официални дебати, да участват в сделките и компромисите, които изисква една съвременна демокрация. Важно е също така да не се позволи те да бъдат похитени от хора с по-мрачни програми.   Ако президентите, парламентите, съществуващите партии и институции могат да намерят начини да се вслушат в тях, да ги приобщят и да се променят с тях, тогава демокрацията ще оцелее през 21-и век. В противен случай тя може да не оцелее.   ", "date": "2018.12.04", "title": "\"Вашингтон пост\": Демократичният свят усети напрежението от Париж"}
{"url": "http://epicenter.bg/article/Biznesat--Paketat-za-mobilnost-bukvalno-obricha-na-smart-balgarskite-prevozvachi-/169882/4/0", "text": "Страните от Европейския съюз постигнаха компромис за реформата в международните пътни превози след 14-часови преговори в Брюксел, предаде БТА. Текстът предвижда седмичната почивка на водачите да бъде извън шофьорската кабина. Те трябва да се връщат в страната, където са базирани фирмите им, най-малко веднъж на четири седмици, освен в някои особени случаи.  Превозвачите ще трябва да правят и минимум пет дни пауза между две серии каботажни превози в друга страна, за да се избегне тази практика в чужбина да стане почти постоянна, се казва в споразумението. Статутът на командирован работник ще трябва да се прилага системно и при този вид превози.  Срещу споразумението се обявиха осем европейски държави, сред които и България. Преговорите между европейските министри на транспорта бяха белязани от разногласия между два блока страни, обвиняващи се съответно в социален дъмпинг и в прикрит протекционизъм, посочва АФП.  \"Споразумението цели да установи по-справедливи правила за водачите и транспортните компании и да засили ефективността на националните контролни власти\", каза австрийският министър Норберт Хофер, който бе председател на срещата.  Компромисът, който бе приет въпреки съпротивата на няколко страни (Полша, Унгария, България, Хърватия, Малта, Ирландия, Латвия и Литва), ще служи за основа за преговори с Европейския парламент преди приемането на нова европейска нормативна уредба.  Текстът, приет от мнозинството от страните в ЕС, е \"голям напредък за хармонизиране на социалните права на заетите в сектора\", каза френската министърка Елизабет Борн.  Нейните колеги от Полша и Унгария заклеймиха споразумението като \"непропорционално\", \"дискриминационно\" и \"протекционистично\". Според тях то ще навреди на конкурентоспособността в сектора.  Страни като Франция и Германия, разтревожени от конкуренцията на фирми в държави членки, където пътните разходи са по-ниски, успяха да издействат прилагане в международните превози на статута на командирован работник (на когото се заплаща според условията на страната, в която пътува).  За предаването \"Преди всички\" по програма \"Хоризонт\" на БНР изпълнителният директор на Камарата на автомобилните превозвачи в България Димитър Димитров обясни, че споразумението не е удовлетворило нито едно от исканията на българските превозвачи.  \"Един от основните принципи на Европа е свободното движение на хора, а ние задължаваме определени водачи, които са хора и граждани на ЕС, през определен период от време да бъдат на определено място. Какво значи \"у дома\"? Когато една българска транспортна фирма наеме водач, тя трябва да го прибира в България, без значение дали водачът е български гражданин или не. Ако българска фирма има база в друга европейска държава, не може той да стои там, трябва да го прибера в България. Ако немска фирма наеме български транспортен работник, тя трябва да го прибира в Германия. Как се постига социалният ефект, когато на този човек семейството е в България,\" попита Димитров.  Българското предложение е било водачите да декларират къде искат да почиват.  \"Излизането на протести в България е абсолютно ненужно в случая. Срещаме подкрепата на нашето министерство, имаме комуникация. Може би трябва да се активираме в Европейския парламент, да вземаме участие на повече срещи и да изказваме своето мнение пред хората, които ще гласуват, не само пред българските евродепутати. Този пакет за мобилност буквално обрича превозвачите. /.../ В България има регистрирани над 65 000 тежкотоварни автомобила за международни превози - в пъти повече, отколкото българската икономика има нужда. Ако трябва да ги връщаме на всеки четири седмици, те ще бъдат връщани с товари и ще излизат с товари, дори това да означава навлата да са под себестойност, с цел да се намалят някакви разходи по прибирането и изкарването на водача, което ще убие всички фирми, които работят от и за България - предимно по-малките фирми. Отделно, ставаме неконкурентоспособни на западните държави, дори и на една Полша, защото едно е да прибираме водача до Полша, друго е до България - разходите са съвсем различни,\" коментира Димитър Димитров.  ", "date": "2018.12.04", "title": "Бизнесът: Пакетът за мобилност буквално обрича на смърт българските превозвачи "}
{"url": "http://epicenter.bg/article/Avtobusnite-prevozvachi-gotovi-za-protest-sreshtu--Bonus-malus-/169898/4/0", "text": "Автобусните превозвачи готови за протест срещу системата „Бонус-малус“. В момента структурите в страната обсъждат как и кога ще се проведе протестната акция. Транспортният бранш е категорично против поредната поправка на системата „Бонус-малус“, обявена вчера на дискусия в столицата, предаде БГНЕС.   Българското обединение на шофьорите, Съюзът на преподавателите по авто- мото подготовка, Браншовият съюз за стопанска инициатива в транспорта, Камарата на автомобилните превозвачи и граждани на пресконференция обвиниха КФН, че на дискусията не са били чути и не са имали възможност да зададат въпросите съм към консултанта на проекта „Ърнст енд Янг“.   „Тази система е тотално отхвърлена в Европа и не трябва да се въвежда в България. Ако тази остане в този вид, предложен от КФН, ще излезем на протест“, категорична е Магдалена Милтенова от Браншовия съюз за стопанска инициатива в транспорта и представител на Националното сдружение на автобусните превозвачи. За протеста е получила подкрепа от автомобилни инструктори и превозвачи. Автобусният бранш е недоволен от идеята автобусите да бъдат обвързани с нарушенията на водачите.   „Това е поредният абсурд на държавата, с който се опитва да превъзпита некоректните шофьори“, коментира Милтенова. Според нея поредната недомислица е шофьорите на общинските училищни автобуси да не носят отговорност, тъй като не попадат в обхвата на системата „Бонус - малус“. Сдруженията недоумяват защо не е направено обществено обсъждане за системата по предложенията на консултанта.   Според бранша сега ще се наложи хвърляне на огромни пари за комисионна по проект, който е неприложим в България. Според експерта по пътна безопасност Алекси Стратиев идеята на системата е не да се намали пътнотранспортният травматизъм и инциденти, а финансовите благополучия на застрахователите. Стратиев посочи като пример, че в основата на системата „Бонус-малус“ са залегнали практиките в 7 европейски страни, сред които и Румъния и Холандия, където е три пъти по-малка статистиката на ПТП. „Странно е, че в нито една от тези страни, никъде не е включено предложението за „малус“ рестрикции“, отбеляза Стратиев.   Председателят на Съюза на преподавателите по авто-мото подготовка Йонко Иванов разкри, че преди седмица е привикан заедно с негови колеги в КФН да си дадат мнението кой е за и кой против тази система. Въпреки че са казали категоричното си мнение против текстовете, на дискусията вчера отново не им е взета под внимание.", "date": "2018.12.04", "title": "Автобусните превозвачи готови за протест срещу „Бонус-малус“"}
{"url": "http://epicenter.bg/article/BABH-proveryava-magazinite-za-riba-predi-Nikulden/169920/4/0", "text": "  Внезапни проверки по рибните магазини в цялата страна прави Българската агенцията по безопасност на храните преди Никулден. Те ще продължат до 7 декември, съобщи БНТ.   Проверяват се и водоеми за развъждане на жива риба, обекти за отглеждане на аквакултури, складове, както и заведения за обществено хранене. Инспекторите следят дали рибата се продава на регламентирани места и какъв е произходът на стоката. Очаква се тази година цената на килограм шаран да е около 5,50 лв.  ", "date": "2018.12.04", "title": "БАБХ проверява магазините за риба преди Никулден"}
{"url": "http://epicenter.bg/article/Zhelyazkov--Balgariya-se-opitva-da-izdeystva-otlagane-na-novoto-reshenie-za-mezhdunarodnite-prevozi-v-ES/169922/4/0", "text": "България ще се опита да издейства отлагане на новото решение за международните превози в ЕС. Това заяви министърът на транспорта Росен Желязков в Брюксел, предаде БНР. Той ще обсъди възможността за дерогация на приетото решение по пакета „Мобилност“, според което шофьорите трябва да се връщат в страната на 4 седмици:   \"Ако парламентът приеме тези предложения, тогава отиваме на триалози по време на Румънско председателство и евентуалното влизане в сила ще стане 2020 година по отношение на директивата за командироването, а според социалните права на шофьорите от 2020 година и след 18 месеца от датата на приемане по отношение на каботажа\".   Министърът и депутатите ще се опитат да прокарат въпроса за обсъждане в Европейския парламент на пленарното заседание следващата седмица.   На въпроса как преценява шансовете исканията да бъдат приети, министър Желязков отговори:   \"Връщането на МПС, на камиона беше червената линия, затова аз съм умерен оптимист за възможностите в парламента да се увеличи броят на крострейд операциите и да се предвиди дерогация на правилото за забрана за ползването на почивките в кабината, защото това, предполагам, че ще бъде една тема, свързана с инвестирането в необходима инфраструктура\", заяви в Брюксел министърът на транспорта Росен Желязков.   От Съюза на международните превозвачи прогнозираха фалити на български транспортни фирми, след като в Брюксел беше приет пакет \"Мобилност\" 1. Йордан Арабаджиев от Съюза подчерта негативите на измененията:   \"Водачът ще трябва да се прибира на всеки четири седмици до страната, където е установена фирмата. Спането ще бъде вече извън кабината. Ако се извършват превози Франция – Германия, ставката за командироване трябва да бъде съответно за Франция или Германия, каквито са тези ставки\".   Единственото постижение е това, камионът да не се връща в страната, където е базирана компанията, нали така?   \"Да, но на фона на всички останали от тук насетне ни остава битката в Европарламента\", каза Йордан Арабаджиев от Съюза на международните превозвачи.", "date": "2018.12.04", "title": "Желязков: България се опитва да издейства отлагане на новото решение за международните превози в ЕС"}
{"url": "http://epicenter.bg/article/Nov-spad-na-tsenite-na-gorivata-u-nas--Litar-A-95-e-pod-2-leva--VIDEO-/169934/4/0", "text": "Нов спад на цените на горивата у нас – на някои бензиностанции литър А-95 вече е под психологическата граница от 2 лева, предаде бТВ.  На световните пазари петролът обаче поскъпна с над 4%.  Дали цените ще се задържат до Коледа, ще стане ясно другата седмица след заседанието на страните производителки.  ", "date": "2018.12.04", "title": "Нов спад на цените на горивата у нас: Литър А-95 е под 2 лева (ВИДЕО)"}
{"url": "http://epicenter.bg/article/31-godishen-mazh-bi-inkasatorka-s-lopata--zashtoto-mu-spreli-vodata-za-neplateni-smetki/169864/3/0", "text": "31-годишен мъж от северозападното село Бутан нападна брутално своя съседка – инкасаторка на ВиК. Мотивът – спрели му водата заради неплатени сметки и той решил да „накаже” 51-годишната Дочка Маринова.   Жената разказа пред БТВ за случилото се преди две вечери, когато преживява най-големия си кошмар.   „Бях нападната в дома си. В обичайния си час аз се занимавам с майка ми, вечеряме и долавяйки шум, отворих вратата на стаята, в коридора вече беше този, който ме нападна. Удари ме с лопатата. В първия момент не го познах, защото той си беше сложил качулката и се пазеше да не го виждам. Хем ме посягаше, хем стоеше с гръб”, спомни си Дочка.   Първият удар бил нанесен в главата и за кратко, жената губи съзнание. „Когато се събудих, беше тъмно в стаята. Той беше изгасил осветлението, беше седнал на вратата. В момента, в който седнах, той пак започнах да ме удря. Взех телефона си, опитах се да звънна на 112 – той ми взе апарата, хвърли го”, разказа потърпевшата.   Въпреки напрегнатата ситуация Дочка дърпа качулката на нападателя си и разбира, че това е нейният съсед. На въпрос защо я напада, той отговорил: „Ще те пребивам, защото ти ми спря водата”.   Дочка все пак успява да усмири нападателя като се опитва да го успокои. В този момент в къщата идва нейна приятелка и така жената намира повод да отпрати престъпника.   По-късно пристига и екип на полицията.   Оказва се, че това не е първото провинение на мъжа. „Това е пореден такъв случай с този човек. През 2014 г. имаше подобен случай, тогава беше нападнал пенсиониран служител на АЕЦ, беше му нанесъл побой и му беше отнел вещи. Тогава въпреки, че служителите на реда намериха телефона на потърпевшия у него, прокуратурата се произнесе, че е неизвестен извършителят и той не понесе никакви последствия”, разказа кметът на село Бутан Ивайло Иванов.   Нападната в началото на ноември е и друга жителка на Бутан – Маруся Христова, която е вдовица. „Изнасили ме – три нощи подред. Избягах от дома си. Подадох жалба и се надявам на подобаващо наказание, за да не се повтори и с други жени”, разказа жената.   И тя, и Дочка Маринова, се надяват този път престъпникът да получи адекватно наказание и да понесе отговорност за действията си. Кметът на Бутан пък посочи, че на сигнала в нощта на нападението на Маринова се е отзовал местен полицай, който е реагирал бързо, защото е бил запознат с проявите на 31-годишния мъж. Той е бил задържан. ", "date": "2018.12.04", "title": "31-годишен мъж би инкасаторка с лопата, защото му спрели водата за неплатени сметки"}
{"url": "http://epicenter.bg/article/21-koli-sa-uchastvali-vav-verizhnata-katastrofa-tazi-sutrin-na-Okolovrasnoto--4-ma-sa-postradali/169878/3/0", "text": "При верижна катастрофа тази сутрин между 21 автомобила в София са пострадали четирима души, за щастие няма жертви, предаде БГНЕС.   Причината за инцидента, който е станал тази сутрин минути след 7 часа в района на околовръстния път над пътния възел с бул. „Ломско шосе“ е несъобразена скорост, заяви началникът на отдел \"Пътна полиция\", комисар Тенчо Тенев.   Пътят е бил обработен срещу поледица към 5.30 ч. тази сутрин, дори дъждът да е измил солта, причината за катастрофата не е поледица.   Четиримата пострадали са транспортирани към столични болници за прегледи. Участъкът се обработва допълнително. Движението около мястото на инцидента е затруднено.", "date": "2018.12.04", "title": "21 коли са участвали във верижната катастрофа тази сутрин на Околовръсното, 4-ма са пострадали"}
{"url": "http://epicenter.bg/article/Patna-politsiya--Badete-vnimatelni--Patishtata-v-stranata-sa-hlazgavi/169879/3/0", "text": "  „Бъдете изключително внимателни, когато пътувате! Спазвайте дистанция, шофирайте със скорост, която ще ви позволи да реагирате адекватно на рискова ситуация“, призовават от \"Пътна полиция\", предаде  Novini.bg .   Тази сутрин голяма част от България попадна в леден капан заради дъжда, мъглата и ниските температури.   Пешеходците нека се движат внимателно, да пресичат само на определените за това места и то след като се огледат. В никакъв случай те не трябва да правят опити за пресичане, ако светофарът сигнализира в жълто.   Инспектор Илия Георгиев препоръча пешеходците да носят светли дрехи, които да са лесно видими в тъмната част на денонощието.  ", "date": "2018.12.04", "title": "Пътна полиция: Бъдете внимателни! Пътищата в страната са хлъзгави"}
{"url": "http://epicenter.bg/article/Slushat-SRS-ta-po-deloto-sreshtu-Ivancheva/169889/3/0", "text": "Петко Дюлгеров - обвинен за посредничеството при подкупа на бившия кмет на Младост Десислава Иванчева и заместничката й Биляна Петрова заявява, че \"работи за 15 процента от сумата\". Това се чува от записаните със СРС-та разговори, които бяха изслушани днес в съдебна зала, съобщи БТА. Като уточнява, че може да поиска и 20 процента, Дюлгеров казва, че размерът на комисионната зависи от сложността на задачата. В записаните разговори Дюлгеров и строителният предприемач говорят само за забавена преписка. Интересен е фактът, че Дюлгеров никъде не назовава името на Иванчева, а ползва местоимения.    Ваклин настоява за среща с Иванчева, но от разговора става ясно, че това не може да се случи.    В същото време Биляна Петрова заяви пред съда, че тя и Иванчева вече не издържат на целодневни заседания по процеса, защото били зле психически. Петрова разказа, че дори били три жени в килията и въздухът не достигал.   Вече сме зле психически и моля заседанието да не е целодневно. Това каза Бляна Петрова в началото на днешното заседание на делото срещу нея и отстранения кмет на район Младост Десислава Иванчва, предаде БГНЕС. Те и Петко Дюлгеров са подсъдими за подкуп.   Петрова каза пред съда, че „вече сме три задържани в килията и въздухът не достига. Кислородът не достига буквално”, посочи Петрова.   „Мисля, че за съвсем кратък период са били две, през останалото време са три, а и всички имаха възможност да видят в медиите снимките от килията както представлява, какъв е прозорецът, който очевидно няма как да се отвори, т.е. нямаме нормален достъп на свеж въздух, доколкото софийският въздух може да бъде наречен така“, обясни пред медиите адвокатът на Петрова – Емануил Йорданов. Той подчерта, че това, което на него му прави много силно впечатление е, че поредица от длъжностни лица, начело с министъра на правосъдието се оплакват от пренаселеност на следствените арести. „За мен тази пренаселеност е следствие от безобразната практика прокуратурата да иска най-тежките мерки за неотклонение, независимо от това дали разполага с доказателства или не и съдът да се съгласява в 98% от случаите с това“, посочи защитникът. Той заяви, че в конкретното дело липсва какъвто и да е смисъл Иванчева и Петрова да бъдат държани повече в арест.   На заседанието днес се слушат СРС-та от телефонни разговори между свидетеля Ваклин и човек обозначен като мъж. „Мен лично разговорите между Дюлгеров и Ваклин въобще не ме засягат. Аз защитавам Биляна Петрова, така че какво си уговарят те - чухте има приказки за дограма, за наводнена баня, хомеопатията беше през три реда по веднъж. Така, че просто добавяме доказателства, които не ползват прокуратурата за пореден път. В тези разговори отсъства участието на Иванчева и Петрова“, посочи защитникът на бившата зам.-кметица.   БГНЕС припомня, че за днес министърът на правосъдието Цецка Цачева беше свикала среща с ръководствата на прокуратурата, Министерство на вътрешните работи, Главна дирекция „Изпълнение на наказанията\" и Областна служба „Изпълнение на наказанията\". Основната тема трябваше да бъдат условията в следствените арести. Повод за нея станаха снимки, разпространени от омбудсмана Мая Манолова от килията на бившата кметица на столичния район „Младост\" Десислава Иванчева и нейната заместничка Биляна Петрова. Те заедно с Петко Дюлгеров, също бивш кмет на района, са обвинени за подкуп. Задържаните Иванчева и Петрова отправиха искане да присъстват на свиканото от Цачева заседание. На срещата беше поканена и Мая Манолова. Срещата беше отменена и предстои определянето на нова дата.", "date": "2018.12.04", "title": "Слушат СРС-та по делото срещу Иванчева. Петко Дюлгеров искал 15 процента от подкупа, можело и 20"}
{"url": "http://epicenter.bg/article/Prokuraturata---Zadarzhane-pod-strazha--za-72-chasa-za-mazha-nahlul-s-pistolet-v-prezidentstvoto/169906/3/0", "text": "Във връзка със задържано лице с огнестрелно оръжие в сградата на Президентството на Република България на 03.12.2018 г. в 01 РУ-СДВР е образувано досъдебно производство за извършено престъпление по чл.339 ал.1 от НК. Това съобщиха от пресцентъра на прокуратурата   След докладване на делото в Софийска районна прокуратура наблюдаващият прокурор е повдигнал обвинение срещу С.Игнатов, за това че на 13.12.2018 г. около 15.20 ч. в гр.София в сградата на Президентството на Република България, е държал 1 брой огнестрелно оръжие – пистолет марка „Валтер“, и 19 броя боеприпаси – патрони за огнестрелно оръжие, без да има за това надлежно разрешение, издадено на основание Закона за оръжията, боеприпасите, взривните вещества и пиротехническите средства – престъпление по чл.339 ал.1 от НК.   Спрямо С.Игнатов е взета мярка за неотклонение „Задържане под стража“ за срок до 72 часа.   За това престъпление се предвижда наказание „лишаване от свобода“ от две до осем години години. ", "date": "2018.12.04", "title": "От 2 до 8 години затвор заплашват мъжа нахлул с пистолет в президентството"}
{"url": "http://epicenter.bg/article/Lozan-Panov-povtorno-izbyaga-ot-vaprosite-na-Sadiyskata-kolegiya-/169912/3/0", "text": "Председателят на Върховния касационен съд (ВКС) Лозан Панов повторно избяга от въпросите на 10 от колегите си в Съдийската колегия на Висшия съдебен съвет, които преди седмица се обърнаха към него с молба да поясни свои твърдения на форум, организиран от Съюза на съдиите в България на 16 ноември и да отговори защо конкретно смята, че съдебната система е завладяна от зависмости. Това съобщи Канал 3.  Точката бе внесена в дневния ред на съдебните кадровици още веднъж, този път не като последна, а под номер 4, след като миналия вторник Панов демонстративно абдикира от отговорността да даде примери за зависими съдии, да обясни защо смята, че държавни органи се намесват в съдебната власт, както и кой и върху кого \"поставя чадъри\".  \"Както вече казах – няма какво да добавя от това, което ви казах на предходното заседание\", заяви Панов пред колегите си от Съвета и демонстративно напусна залата.  Единственият, който след повторното бягство на председателя на ВКС взе думата, бе представляващият ВСС Боян Магдалинчев, който в понеделник бе лично атакуван от жената на председателя на ВКС Елисавета Панова заради негово телевизионно интервю, в което изрази очаквания за диалог със съпруга й по важни за съдебната система теми.  Педставляващият ВСС заяви, че ситуацията не може да продължава така и е необходимо заявеното от Лозан Панов да бъде обсъдено на първо място в кадровия орган, където именно се решават проблемите на цялата съдебна система.  \"Така ли ще продължим отношенията си? Поставени са въпроси, които касаят съдебната система, за нещо, което се говори на публични форуми. Отрича се това, което е направено и с лека ръка казваме \"не\". На конференция във Виена за независимостта на съдебната власт, тогава по повод ситуацията в Полша, г-н Панов изведнъж попита защо не говорим за България и заяви същата позиция - че този доклад на ЕК е грешка. Тогава модераторът, който водеше, каза – нищо конкретно не казвате. Тук са поставени конкретни въпроси. Целта е не друга, а да се види – грешим ли, не грешим ли. Тук е мястото да се обсъждат нещата, ние сме колективен орган. Това е органът, който взима решенията по отношение на съдийската общност в страната, нормално е да се разискват нещата. Ако искате да направим тиймбилдинг и да разискваме. Това не е отговор – \"аз няма какво да ви кажа\" – не е коректно спрямо всички събрани тук. Кои са причините на международни форуми да се взима отношение по този въпрос, а тук да не се обелва и дума?\", заяви Магдалинчев.  След изявлението на представляващия Съвета, председателят на Върховния административен съд (ВАС) Георги Чолаков продължи да води заседанието по предварително обявения дневен ред, вместо Панов, който по неизвестни причини се върна да заеме мястото си в залата едва към края му.  Междувременно пред репортери Боян Магдалинчев заяви, че след повторния категоричен отказ на Лозан Панов да проведе диалог с колегите си от кадровия орган, за себе си ще се откаже да настоява да получи такъв. Той уточни също така, че в Колегията не е обсъждана възможността за предизвикване на процедура по предсрочно освобождаване на председателя на ВКС от поста му.  \"Ще се опитаме да видим какво ще правим оттук нататък. Не сме мислили за алтернатива по задействане на процедура по импийчмънт. Това, че той в момента не желае да говори по тези въпроси, не означава, че веднага трябва да тръгне някаква процедура по отстраняване. Този въпрос изобщо не сме го коментирали, въпросът беше пред нас да сподели къде са ни кусурите, за да си видим нещата. Може пък той да е прав. Затова искахме диалог\", заяви Магдалинчев.  Той обаче категорично отказа коментар относно отвореното писмо на съпругата на Лозан Панов до него.  \"Срещу госпожа Панова няма да коментирам и няма да говоря. Най-малкото тя е дама. Неуместно е една дама да се включва в такива отношения, според мен, с цялото ми уважение към нея. Само ще кажа, че това, което каза тя в своето писмо, всъщност е повтаряне на стари неща. Жената я разглеждам като съпруга на г-н Панов, тя има право да си задава въпроси, но аз няма да заставам срещу нея, тъй като не е нормално срещу съпругата на г-н Панов да взимам отношение\", категоричен бе съдебният кадровик.  Остава отворен въпросът дали, след като Боян Магдалинчев се отказва повече да пита председателя на ВКС за твърденията му, останалите девет съдебни кадровици, подписали се под четиринадесетте въпроса до Панов, ще сторят същото или и следващия вторник твърдо ще настояват той да конкретизира обвиненията хвърлени нееднократно по адрес на съдебната система.  ", "date": "2018.12.04", "title": "Лозан Панов повторно избяга от въпросите на Съдийската колегия "}
{"url": "http://epicenter.bg/article/Krum-Zarkov--/169908/2/0", "text": "Машинното гласуване ще реши проблема с грешките при отчитането на вота, заяви на пресконференция на \"Позитано\" 20 зам.-председателят на ПГ на „БСП за България“ Крум Зарков.   ГЕРБ ще срещнат нашата категорична съпротива срещу отпадането на машинното гласуване както в парламента, така и по всички законови пътища, посочи той.   „Тази седмица в парламента в Правна комисия започват обсъжданията на Изборния кодекс, внесени от депутати от ГЕРБ. Затова Изпълнителното бюро за пореден път се ангажира с темата. Идентифицирахме два големи проблема в Изборния процес. И двата са свързани с въпроса за честното гласуване и отчитане на волята на избирателите. Първият проблем е свързан с броенето. Считаме, че този въпрос, който има пряко отношение към възможността за измами или просто грешки при отчитането на преференциите и други, до голяма степен може да бъде решен с въвеждането на масово на машинното гласуване. От ГЕРБ за съжаление предлагат точно обратното – ограничение пред тази мярка и ще срещнат нашата категорична съпротива както в парламента, така и ако все пак бъде приет по всички други законови пътища“, подчерта Зарков.   В избирателните списъци фигурират над шест и половина милиона души, което на фона на емиграцията и демографската криза е нереалистично, подчерта още Зарков. Стотици пъти и говорено за проблема с \"мъртвите души\", но проблемът не е решен, обърна внимание той. И посочи, че през 2014 г. с промени в Изборния кодекс ЦИК е задължена да води изборен регистър. Но такъв още няма. Затова от БСП призовават спешно да се създаде той и изборите да се проведат по него.   \"Настояваме и ще внесем предложение ЦИК да направи регистър на избирателите\", каза Крум Зарков.   „За да стане това достатъчно бързо, предлагаме за първоначална база данни да се вземат данните за гласуването на последните парламентарни избори“, посочи Зарков и обясни, че тогава са гласували 3,6 млн. избиратели. По думите му идеята е тези, които не са гласували тогава, да се регистрират. „Така ще имаме ясна картина за това колко са реално гласуващите в България, като разбира се, на никой няма да му бъде отнето правото да гласува, ако се яви с валиден документ по постоянен адрес в деня и мястото на изборите. Това е реално действие за актуализация на изборните списъци“, обясни още зам.-председателят на ПГ на „БСП за България“.  ", "date": "2018.12.04", "title": "Крум Зарков: Машинното гласуване ще реши проблема с грешките при отчитането на вота"}
{"url": "http://epicenter.bg/article/V-Sofiya-sa-prodadeni-nad-40-000--quot-zeleni-bileti-quot--samo-do-12-35-ch/169909/2/0", "text": "Над 40 000 карти – „зелен билет“ са продадени до 12.30 часа на 4 декември 2018 година. За сравнение в обикновен делничен ден броят на закупените карти за еднократно пътуване е около 37 000.  Седем пъти повече са продадените дневни карти през мобилното приложение на ЦГМ или до обяд това са 700 „зелени билети“ за 1 лев.  Най-много са продажбите на касите на метрото – 23 000 броя, в автобусите – 5200. На пунктовете на ЦГМ са закупени около 5600 като за сравнение през делничен ден броят на продадените билети за еднократно пътуване са 3300.  Напомняме, че първият път, когато се въведе мярката „зелен билет“ на 28 януари (неделя) тази година за целия ден бяха продадени 24 259 броя.  ", "date": "2018.12.04", "title": "В София са продадени над 40 000 \"зелени билети\" само до 12.35 ч"}
{"url": "http://epicenter.bg/article/-Mladost---Nadezhda--i--Hipodruma--s-nay-zamarsen-vazduh-v-stranata/169913/2/0", "text": "Пет пъти над нормата замърсяване на въздуха с фини прахови частици е регистрирано на три места в страната. Това са столичните комплекси „Младост“, „Надежда“ и „Хиподрума“.   В столичния квартал \"Павлово\", както и в пловдивския район \"Тракия\" замърсяването на въздуха е 4 пъти над нормата, а в Шумен и Горна Оряховица - 3 пъти, съобщи БНР.   Основни причини за замърсяването са битовото отопление и автомобилният трафик, заяви Валери Серафимов от Агенцията по околна среда.   „Най-вече неблагоприятните метеорологични условия. В момента виждате, че има мъгла, има температурна инверсия. При тези две условия атмосферните замърсители се задържат на едно място, натрупват се и затова се превишава нормата на фини прахови частици“, каза той.   „В по голямата част от страната е регистрирано превишаване на допустимата норма за фини прахови частици. Всяка зима декември месец, януари месец при такива неблагоприятни условия имаме превишаване на допустимата норма на фини прахови частици“, добави Валери Серафимов - директор на Дирекция „Мониторинг и оценка на околната среда“ в Изпълнителната агенция по околна среда.   Заради замърсения въздух в София столичната община пусна зелен билет.", "date": "2018.12.04", "title": "„Младост“, „Надежда“ и „Хиподрума“ с най-замърсен въздух в страната"}
{"url": "http://epicenter.bg/article/Fandakova-shte-prieme-ostavkata-na-zamestnika-si-Evgeni-Krusev-/169914/2/0", "text": "Кметът на София Йорданка Фандъкова ще приеме подадената оставка на зам.-кмета по транспорт Евгени Крусев, съобщиха от пресцентъра на Столична община.  Общината ще продължи да съдейства на проверката на Прокуратурата. Като част от това преди месец бяха изпратени резултатите от проверката на дирекция „Вътрешен одит“.  По заповед на кмета бяха проверени всички обстоятелства, довели до изменението на проекта за релсовия път по ул. „Граф Игнатиев“.  „Столична община оказва пълно съдействие на проверяващите органи, като всички документи и установени от вътрешната проверка факти са присъединени към проверката на Прокуратурата. Като възложител на проекта Евгени Крусев носи своята отговорност. Реконструкцията на ул. „Граф Игнатиев“ е голям проект, при реализацията на който се изисква експертизата и компетентните решения на широк кръг експерти, в това число и проектантите. В този процес всеки един носи своята лична и професионална отговорност“, заяви Йорданка Фандъкова.  ", "date": "2018.12.04", "title": "Фандъкова ще приеме оставката на заместника си Евгени Крусев "}
{"url": "http://epicenter.bg/article/Vasil-Vasilev-kam-upravlyavashtite--Vdignete-pensiite-sega--Nyama-da-vi-ostavya-na-mira-/169915/2/0", "text": "Пенсиите трябва да се вдигнат сега, от Нова година, а не от 1 юли 2019, заяви снощи Васил Василев. Ако не го направите, “Не се страхувай“ ще се концентрира върху вината ви за мизерията на българските пенсионери, обърна се той към управляващите.   Няма да ви оставя на мира! Ако увеличението не влезе в сила от 1 януари, то до евроизборите предаването ще изтъква исканията на пенсионерите, ще излага трагични случки с възрастни хора, ще изразява отчаянието им, ще подчертава, че главната причина за безрадостната им участ е политиката на правителството. А ако пенсиите се вдигнат сега, предаването ще изразява благодарността на възрастните, че молбите им са били изпълнени.  Пенсиите се увеличават от средата на 2019 с 5 на сто. Това не компенсира увеличението на цените на хляба и стоките от първа необходимост. Това са по 12 лева месечно за тези 900 000 българи, които живеят с 207 лв. пенсия. Това са още две филии хляб на всяко ядене или още една кофичка кисело мляко на всеки три дена. Властта задушава възрастните, а добавя над милиард към заплатите на държавните служители. Дайте на чиновниците 5 вместо 10 процента и останалото насочете към пенсионерите, призова Василев.  Пресметнато е, че 20% от терминала за втечнен газ в Александруполис ще ни струва 200 милиона евро. Подобно съоръжение в Швиноуйшче, Полша е излязло милиард. Нашите вероятно ще купуват скъп втечнен американски или катарски газ от терминала, ще правят някакъв микс с по-евтиния руски газ от газопровода и ще ни го продават на високи цени, съобщи Василев. По същата схема смесват евтиния ток от Козлодуй със скъпото електричество от американските Марици и ВЕИ-тата и ни налагат неоправдано завишена цена.  Предаването анализира и кризата в Керченския пролив. Порошенко е действал на своя глава, убеден е Василев. Това проличава и от безумното искане Турция да затвори Босфора за руски кораби. Да изправиш Европа пред призрака на войната, за да си осигуриш преизбирането, е престъпление, което не може да остане безнаказано. Порошенко игра рисковано и загуби. А за нас единствената утеха от това, което виждаме в Украйна е, че в Европа има държава, по-лошо управлявана и от България, добави той.  Според Владимир Шейтанов - гост в студиото - противоречията в Европейския съюз се задълбочават, вместо да се решават. Англия никога няма да се върне в ЕС, Франция изживява една от най-тежките си кризи. На Балканите могат да надделеят дезинтеграционните процеси и полуостровът да се превърне в онова врящо гърне, за което знаем от историята. А използването на санкциите като инструмент на международната политика е противоправно решение, ако не е потвърдено от СС на ООН, подчерта Шейтанов, който е дипломат и юрист.   В нашия случай силата е тази, която дирижира правото, го прекъсна Василев. Но пороците на правото не са упрек към самото право, му отвърна гостът.  ", "date": "2018.12.04", "title": "Васил Василев към управляващите: Вдигнете пенсиите сега! Няма да ви оставя на мира!"}
{"url": "http://epicenter.bg/article/8-dushi-propadnaha-s-asansyor-v-bolnitsa-vav-Varna--edna-zhena-e-postradala/169917/2/0", "text": "Товарен асансьор е пропаднал този следобед във варненската болница „Света Анна“. При инцидента е пострадал пациент, съобщиха от Районната прокуратура във Варна, предаде Дарик.  Инцидентът e станал в 14:10 часа. В асансьор с товароподемност от 500 кг. са се качили осем души. След потеглянето асансьорът е пропаднал надолу с около 60 см.  С помощта на служители от Гражданска защита са били извадени шестима души от авариралия асансьор. След освобождаването им асансьорът рязко е потеглил нагоре с още двама души и е спрял на последния етаж на болничното заведение. Пострадала е една от пътуващите, за която се предполага, че е с фрактура.    Разследват се детайлите и обстоятелствата около случилото се. Образувано е досъдебно производство, уведомен е прокурор от Районна прокуратура – Варна.", "date": "2018.12.04", "title": "8 души пропаднаха с асансьор в болница „Света Анна“ във Варна, една жена е пострадала"}
{"url": "http://epicenter.bg/article/Tsvetomir-Paunov--GERB---Sofiya-kategorichno-zastava-zad-kmeta-Fandakova--/169925/2/0", "text": "ГЕРБ - София застана категорично зад кмета на София Йорданка Фандъкова. Това стана ясно от спешна пресконференция на управляващата партия в столицата. По обяд се разбра, че заместник-кмета на София Евгени Крусев подава оставка заради ремонта на ул. \"Граф Игнатиев\". Час по-късно, на редовната пресконференция след Изпълнителното бюро на БСП, лидерът на червените в столицата Калоян Паргов атакува, че целта на оставката е с \"жертвата на пешката да се спаси царицата\". И призова Йорданка Фандъкова също да поеме отговорност. Още преди да свърши брифингът на червените, стана ясно, че и ГЕРБ - София свиква журналистите.   Най-голямата структура на ГЕРБ категорично заставаме и подкрепяме кмета на София Йорданка Фандъкова и колегите в Столичния общински съвет, каза на пресконференцията Цветомир Паунов, областен координатор ГЕРБ – София град. И обясни, че брифингът на ГЕРБ е във връзка със популистките изказвания и опита за заиграване със страховете на хората. „Вярвайте, по всякакви информационни и комуникационни канали, колегите от Столична община ежедневно информират както гражданите на София, така и всички заинтересовани лица за предприетите действия по проблемите, начина, по който те се решават. Предоставя се актуална експертна, статистическа информация, общодостъпна до всички“, каза още Паунов, цитиран от \"Фокус\".  Евгени Крусев е един млад човек с потенциал, макар че БСП смятат всяка възраст под тази на партията си за недостатък, заяде се с червените Цветомир Паунов.  Той обърна внимание, че зам.-кметът на Столична община Евгени Крусев е обявил, че решението за оставката му е било лично. „Той е убеден в това решение. Нека да напомня, че г-н Евгени Крусев не е член на ПП ГЕРБ и той беше привлечен в екипа на г-жа Фандъкова като експерт, като един млад човек, който има професионален опит“, каза Паунов.  Той припомни за много случаи, в които представители на ПП ГЕРБ са поемали отговорност и са взимали такива решения, след това вече и времето и съответните органи обикновено са доказвали правотата, че тези решения са били най-правилни. „Само мога да припомня случая с подадената преди три години оставка на бившия кмет на район „Младост“.   ", "date": "2018.12.04", "title": "Цветомир Паунов: ГЕРБ - София категорично застава зад кмета Фандъкова! "}
{"url": "http://epicenter.bg/article/Ivaylo-Moskovski-e-podal-ostavka-kato-deputat-/169928/2/0", "text": "На 30 ноември Ивайло Московски е подал оставка като депутат. Предстои парламентът да гласува прекратяването на правомощията му.  Това се посочва в    Припомняме, че Ивайло Московски се върна в парламента, след като освободи поста министър на транспорта заради тежката катастрофа край Своге, в резултат на която загинаха 20 души.  Трагедията се разигра на 25 август. Тогава пълен с пътници автобус излезе от пътя и падна върху асфалтова площадка под нивото на пътното платно на изхода на града.  Разследването на фаталното произшествие продължава. Към момента единственият обвиняем е шофьорът на автобуса, който е на свобода под гаранция.  На 31 август заради катастрофата оставки подадоха още министърът на регионалното развитие Николай Нанков и шефът на МВР Валентин Радев.  ", "date": "2018.12.04", "title": "Ивайло Московски е подал оставка като депутат "}
{"url": "http://epicenter.bg/article/API-predlaga-BSP-da-opredeli-eksperti--s-koito-da-potarsyat-resheniya-za-ekspertiza-na-patnite-nastilki/169929/2/0", "text": "Агенция „Пътна инфраструктура“ предлага на БСП да определи пътни експерти, с които да се потърсят решения за експертиза на настилките. Това съобщиха от пресцентъра на АПИ.  Агенция „Пътна инфраструктура“ изпрати отговора до народните представители от Парламентарната група на „БСП за България“ в 44-то Народно събрание по повод искането им за извършването на независима експертиза на пътната настилка на участъци от републиканските пътища, строени и въвеждани в експлоатация в периода 1982-2016 г.  В писмото, подписано от председателя на УС на АПИ инж. Светослав Глосов, се посочва, че АПИ е анализирала нормативната база, определяща извършването на експертиза и изпитвания на пътната настилка. Установено е, че разписаните процедури в нормативните актове се отнасят за етапа на строителство на пътната инфраструктура, а след въвеждането на обектите в експлоатация не е предвиден ред, по който да бъдат изпълнявани изследвания на вече готовите пътни обекти.  Предвид широкия обществен интерес, както и политизирането на въпроса, АПИ предлага на ПГ „БСП за България“ да излъчи работна група от пътни експерти, с която представителите на Агенция „Пътна инфраструктура“ да потърсят варианти за експертни и технически решения, съответстващи на законовите рамки, подписаните договори за безвъзмездна финансова помощ и на международния опит.  В отговора се посочва, че евентуалното съгласие за експертиза е необходимо да бъде предшествано от уточняване на вида изследване, точно на кой метър от участъка ще бъде извършено, при какви мерки за безопасност, при какви условия и от кого.  Пълният текст на писмото до Парламентарната група на „БСП за България“ можете да прочетете     ", "date": "2018.12.04", "title": "АПИ предлага БСП да определи експерти, с които да потърсят решения за експертиза на пътните настилки"}
{"url": "http://epicenter.bg/article/Krasimir-Karakachanov--Shte-vodim-lyuta-bitka-za-zakona-za-veroizpovedaniyata-/169930/2/0", "text": " Проектът среща отпор от евангелистите в страната. \" \", каза още Красимир Каракачанов. Коментира и темата с радикалния ислям. \"Няма проблем с българските турци, проблемът с радикалния ислям е в циганските гета. Същи  Какво направи парламентът - ДПС предложи едни поправки, които да направят закона беззъб. С текстове се предлага тикомълком да се върнат имоти на мюфтийството, в чий интерес е това - не е във всеки случай в интерес на България\", добави той.   В студиото на БТВ Каракачанов коментира и отношенията в малката управляваща коалиция Обединени патриоти. Запитан за различията между партньорите ВМРО, \"Атака\" и НФСБ Каракачанов бе откровен:  Той каза още, че тримата с Валери Симеонов и Волен Сидеров са разговаряли преди десетина дни. Говорили си съвсем спокойно и нормално. \"Когато се съберем всичко е културно, после започват телевизионните екшъни\", коментира той.   Каракачанов обаче не смята, че проблемите между коалиционните партньори са нерешими.    Разговорът в студиото започна с темата за конфликта в Азовско мори. Всяка една ескалация на един конфликт е опасна, каза Красимир Каракачанов за напрежението между Русия и Украйна.  Но бе категоричен, че не трябва да има намеса на НАТО.  По думите му определено и двете страни имат своята вина, за това, което се случва. Демонстрацията на сила е голяма и това води до напрежение.   продължи Каракачанов. Той смята още, че затягането на санкциите не е решение. Действията, по думите му, трябва да насърчават диалога.   каза министърът на отбраната.  , каза още военният министър. ", "date": "2018.12.04", "title": "Красимир Каракачанов: Ще водим люта битка за закона за вероизповеданията!"}
