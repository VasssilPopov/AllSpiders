{"url": "http://epicenter.bg/article/Sevdalina-Arnaudova-tsitira-dumite-na-papata--Tozi--koyto-obicha--ne-si-gubi-vremeto--za-da-se-oplakva/182073/2/0", "text": "\"Този, който обича, не си губи времето, за да се оплаква. Той винаги вижда нещо конкретно, което може да прави. Песимистите никога нищо добро не правят. Те рушат всичко. Когато си мисля за песимиста, на ум ми идва една хубава торта. Какво прави песимистът – сипва оцет върху тортата и съсипва всичко. Докато любовта винаги отваря вратите. Никога не съм познавал някой песимист, който да е правил нещо добро\"- папа Франциск.   Тези думи от словото на папа Франциск в Раковски цитира на своята Фейсбук страница Севдалина Арнаудова - медийният съветник на премиера. И прикачи тази снимка от общуването на Борисов и Светия отец. ", "date": "2019.05.06", "title": "Севдалина Арнаудова цитира думите на папата: Този, който обича, не си губи времето, за да се оплаква"}
{"url": "http://epicenter.bg/article/---/182009/2/0", "text": " обърна се президентът Румен Радев към генералите на парада в чест на празника на Българската армия.    И настоя, че армията трябва да бъде пазена от политически вмешателства, тъй като заема своето място в обществото, защото е призвана да е стожер на стабилност, държавност и конституционен ред.    Каза още президентът в речта си преди началото на традиционния Гергьовденски парад на въоръжените сили.  \"Днес отбелязваме Деня на храбростта и празника на Българската армия. Летописците пазят безчет спомени за българските победи по бойните полета.   През последните десетилетия войската ни претърпя много експерименти, но тя винаги оцеляваше, защото хората с пагони са изпълнявали своя дълг достойно\", категоричен беше държавният глава.    Този ден смирява политиците, които рамо до рамо участват в тази традиция  Армията винаги е била символ на чест и слава, доблест и държавност, изтъкна Радев.   Радев иска ясна визия и прозрачност при модернизацията на армията. Подчерта, че трябва да се зачита военната експертиза.   предупреди Радев генералитета. Армията трябва да заеме своето достойно място в обществото ни.     В тях е надеждата за една по-справедлива, по-човечна и просперираща България, каза той.    По думите му и в най-тежките дни на изпитания, когато други са бягали от отговорност, българският войник е бил последната саможертвена преграда в защита. За българина армията винаги е била символ на чест и храброст“, допълни президентът.     Президентът подчерта, че след десетилетия на пренебрежение Българската армия трябва да заеме своето достойно място в българското общество. „Това ще стане не само по силата на външните ни предизвикателства и съюзните ни задължения, а защото армията ни е призвана да бъде стожер на стабилност, държавност и конституционен ред. Като институция с високо обществено доверие, която трябва да бъде опазена от всякакви политически вмешателства.    На тях дължим признание и по-добри условия, за да могат достойно да изпълняват своята трудна, рискована и високоотговорна мисия“, допълни държавният глава.    „Днес, когато окончателно се простихме с илюзиите, че членството в отбранителни съюзи без развитие на собствени способности е достатъчно условие за гарантиране на сигурност. Когато въоръжените ни сили са поставени най-сетне във фокуса на финансовата политика на държавата, сме изправени пред ново изпитание да трансформираме парите за армията в съвременни отбранителни способности, ефективно и ефикасно“, заяви Румен Радев.   По думите му тази цел изисква ясна визия, прозрачност и зачитане на военната експертиза, защото сложността на съвременно военно дело и технологии изисква не само интензивен дилаог между държавното и висшето военно ръководство, но и активна и принципна позиция на българския генералитет.    \"На всички вече е ясно, че членството ни във военни съюзи няма смисъл, ако сами не развиваме своите въоръжени сили.  Всички трябва да отдадем дължимото на българските войни, които достойно отстояват и изпълняват своите задължения.  Чест и слава за Българската армия и всички българи! Честит на празник на всички хора с пагони! Да живее България!\", завърши Румен Радев.         ", "date": "2019.05.06", "title": "Радев към генералите: Безмълвието днес може да струва много на подчинените ви и данъкоплатците утре"}
{"url": "http://epicenter.bg/article/Borisov-za-krititsite-na-papata--Zashto-nyakoi-iskat-da-oporochat-takova-silno-politichesko-poseshtenie-/182044/2/0", "text": "Това попита премиерът Борисов в Пловдив, където се появи на протест на граждани срещу срещу намерението на общината да разреши строителство в парк.   Местните жители посрещнаха радостно премиера. Той ги увери, че паркът остава. \"В плана на Пловдив това е озеленено. Остава парк, така че, който иска да купи парк това са хубави частни паркове. Това съм го разпоредил. Това ще остане зелено!\", заяви премиерът. Той възложи на държавните и общински органи да решат проблема с терена, който е от 16 дка и е закупен от физическо лице с намерението да го застрои. Жителите от квартала трети месец протестират с искане тази площ да си остане парк.   Насъбралите се благодариха на премиера, че е поканил Папа Франциск в България. , попита той. “, коментира министър-председателят.   Докато жените му се радваха, млад мъж попита гневно премиера къде са \"общинските мишоци\" и защо ги няма сега да отговарят на неудобните въпроси за застрояването на зелената площ.   Борисов защити кмета и общинарите с думите, че в момента са много заети, защотоги бил изпратил да \"посрещат гостите\", без да даде да се разбере за кои гости става дума.   В този момент напред беше изтласкан млад мъж и Борисов го тупна по рамото зарадван:  След което го избута напред, за да му \"ударят шамар\" и да обере \"народната любов\".   Вчера премиерът обеща на пловдивчани изграждането на околовръстно в Пловдив, което ще струва около 150 млн. лв.  \"Това, което пловдивчани могат да очакват от мен, е околовръстно\", заяви Борисов. Той подчерта, че за Пловдив всичко е направено. \"Без околовръстно Пловдив ще изпадне в ситуацията на София – ако не бях направил Южната дъга, Западната, Северната тангента. При тоя инвестиционен натиск в града и хилядите нови работни места и заводи, които бълват продукция, без околовръстно няма да мине градът\", коментира министър-председателят.   С възгласи \"Победа\"и \"Късмет на изборите\" пловдивчани изпратиха премиера.", "date": "2019.05.06", "title": "Борисов за критиците на папата: Защо някои искат да опорочат такова силно политическо посещение?"}
{"url": "http://epicenter.bg/article/Svetovnite-medii--Papa-Frantsisk-prizova-bedna--vrazhdebna-Balgariya-da-otvori-sartseto-si-za-migrantite/182048/2/0", "text": "  Това са акцентите в световните медии при отразяването на посещението на папа Франциск у нас, като    Вчера папа Франциск пристигна у нас за двудневно посещение. Той призова България да не затваря сърцето си към мигрантите, които търсят подслон в Европа, за да избягат от войната и мизерията в страните си.  \"До всички българи, които са запознати с драмата на емиграцията, с цялото ми уважение ви призовавам да не затваряте очите, сърцата и дланите си - в унисон със своите традиции - до тези, които чукат на вратата ви\", заяви той.   пише, че папата е отправил посланието си пред една от \"най-враждебните към мигранти\" нации на континента, поставяйки се в остра опозиция и с правителството, и с църквата. Те отбелязват, че папата за първи път отправя подобен призив в държава с толкова малък брой католици, която толкова ясно се разграничава от подобни позиции. Хладното посрещане от страна на БПЦ и самотната молитва на папата в катедралния храм \"Св. Александър Невски\" са водещи в статията на Ню Йорк Таймс. Вестникът помества и интервюта с граждани, които вчера са присъствали на площада, а част от тях изразяват несъгласието си с позицията му по въпросите за бежанците.   набляга на факта, че \"център-дясната проевропейска управляваща коалиция\" съдържа три националистически, антимиграционно настроени партии, които предвождат враждебните нагласи на населението.  \"Правителството призова Европейския съюз да затвори границите си за мигранти и прекъсна достъпа през границата си с Турция с ограда от бодлива тел\", пишат от изданието.   също отбеляза призива на папата и коментира задълбочаващата се демографска криза в страната.  \"Държавата губи населението си по-бързо от всяка друга нация според доклади на Обединените нации. Настоящият брой жители е 7 милиона, но се очаква да спадне на 5,4 млн. до 2050 г. и до 3,9 млн. до края на века\", коментират от изданието.   посочва, че папата е бил приет \"студено\" в страната ни и че отношението към Римокатолическата църква у нас е по-скоро негативно.  \"Папа Франциск се опита да преодолее напрежението между православния и римокатолическия клонове на християнството, включително и с историческата си среща през февруари 2016 г. с патриарх Кирил, главата на Руската православна църква, в Куба. Въпреки това Светия синод на Българската православна църква отказа всякаква възможност да се помоли заедно с папата\", пишат те.   също отбеляза посещението на папата у нас с подобен акцент. Те съобщават, че папа Франциск е призовал българите да отворят сърцата и домовете си към \"добронамерените мигранти\" и да осъзнаят, че бягат от война и бедност, за \"да намерят нови възможности или поне безопасност\".  \"Вашата земя винаги е била мостът между Изтока и Запада\", цитират го те, допълвайки, че намеква за бежанската криза, в която милиони хора бягат от война в Близкия изток и северноафриканските държави, за да потърсят подслон в Европа.    акцентира върху призива на папа Франциск България и българите да отворят сърцата си към бежанците. Телевизията разказва и за днешното му посещение в бежанския център във \"Враждебна\".    отбелязва - \"папа Франциск е на първото си посещение в най-бедната държава в Европейския съюз\". Сред основните акценти в публикацията на всекидневника е и твърдата политика на България относно мигрантите, която противоречи на възгледите на папата. Франциск неведнъж е подчертавал, че подаването на ръка към уязвимите е морално задължение. Той призовава правителствата да строят мостове, а не стени и да правят всичко възможно, за да посрещнат и интегрират прокудените от военните конфликти и бедността. В този дух - британското издание напомня, че апостолическото пътуване се случва само три седмици преди изборите за Европейски парламент, в които се очаква националистическите и антимигрантски партии да отбележат сериозен възход. В статията се обръща внимание и на Българската православна църква. Споменава се пренебрегвания от страна на патриаршията официален диалог между православната и католическата църква. Както и отказът от присъствие на Всеправославния събор на остров Крит през 2016 г. Daily Mail добавя още, че Светият синод е заявил своето нежелание да участва в съвместни служения и молитви с папата.  определя посещението на Папа Франциск в България и Северна Македония. Според британската обществена телевизия визитата e явен знак за желанието на Ватикана да излекува схизмата между Изтока и Запада.  също определят апостолическото пътуване като опит за затвърждаване на връзката с православния свят. Отбелязва се, че само преди броени дни Светият отец е разкритикувал крайните националистически убеждения, които пораждат расизъм и антисемитизъм.", "date": "2019.05.06", "title": "Световните медии: Папа Франциск призова бедна, враждебна България да отвори сърцето си за мигрантите"}
{"url": "http://epicenter.bg/article/Mariya-Gabriel-praznuva-Gergyovden-s-horata-ot-Hadzhidimovo/182049/2/0", "text": "Водачът на листата на ГЕРБ и СДС за европейските избори Мария Габриел беше в Хаджидимово за празника на града, който се чества всяка година на 6-ти май Гергьовден. На манастира, носещ името на свети Георги Победоносец, се събраха стотици жители на Хаджидимово и съседните населени места, за да отбележат светлия празник. Мария Габриел ги поздрави и им пожела Свети Георги да закриля тях и техните семейства, да им носи здраве и благоденствие.   \"Хаджидимово носи духа на предците, почита традициите и дава своя принос към културното наследство на Европа. Никога не съм прекъсвала връзката с хората - будните талантливи ученици винаги са били сред най-активните в конкурсите, които организирах като член Европейския парламент, с училището проведохме множество инициативи. Гордея се с всеотдайните учители, които възпитават в любов към традициите и нашите ценности\", заяви Мария Габриел.  ", "date": "2019.05.06", "title": "Мария Габриел празнува Гергьовден с хората от Хаджидимово"}
{"url": "http://epicenter.bg/article/Elena-Yoncheva-v-Blagoevgrad--Ako-vaprosat-e-koga-shte-pobedim--otgovorat-e---na-26-may--/182051/2/0", "text": "  „Ние всички ще победим на тези избори. Не само левицата, а цяла България. Ще отстраним това авторитарно управление, което е завладяло страната. В България истината вече се чува. Българинът показва, че може да реагира на неправдата и може да защити собствените си интереси”.   Това заяви водачът на листата на \"БСП за България\" за евроизборите Елена Йончева по време на среща с обществеността в Благоевград.   По думите ѝ, след 12 години, все още не можем да се доближим до Европейския съюз, който искаме. Йончева изтъкна, че Европа означава също всеки да има достъп до добро здравеопазване, докато при нас то се е превърнало в търговия.   „Това не е Европа. Младите напускат, защото не виждат перспектива в България – дава се надежда само на малък кръг от хора, които са близки до шайката. Можем да сложим началото на битката на 26-и. Ако въпросът е кога ще победим, отговорът е- на 26 май”, категорична бе тя.     Можем да постигнем промяна във всяка сфера     „40 процента от българите днес са на ръба на социалното изключване, след всички еврофондове, които получаваме. Всяко десето село е без жители – или има по-малко от 10 жители. Можем да спрем всичко това - средставта, които идват от Европейския съюз идват за всички нас”, каза Йончева в Кюстендил. Тя посочи, че в Кюстендил има прекрасни череши и овощни градини и попита- защо държавата не се е погрижила да има пазари, преработваща промишленост.     „Искам да ви уверя, че можем да променим това. Имаме конкретна програма, с която средствата могат да бъдат разпределени по начин, по който ще стигнат до малките стопанства”, изтъкна водачът на листата.     „Голяма част от нашите приятели и роднини в чужбина са там по принуда, защото нямат надежда, че тук нещата могат да се променят. Можем да постигнем промяна във всяка сфера, не само в българското селско стопанство. Мерки можем да вземем сега – за нас и нашето бъдеще. На 26 май можем ще го направим\", заключи Йончева.  ", "date": "2019.05.06", "title": "Елена Йончева в Благоевград: Ако въпросът е кога ще победим, отговорът е - на 26 май!   "}
{"url": "http://epicenter.bg/article/Denitsa-Zlateva--Evropa-mozhe-da-pomaga--no-pri-yasno-spazvane-na-pravilata/182052/2/0", "text": "  \"Европа може да бъде близо до нас и да помага, но при ясно спазване на правилата и изкореняване на порочните корупционни практики\". Това каза кандидатът за евродепутат от \"БСП за България\" Деница Златева на среща с жители на град Сунгурларе, съобщиха от пресцентъра на партията.   Тя коментира, че важна ще бъде ролята на Европейската прокуратура, но по думите й, тя сама не може да замести ефективните контролни механизми в България и ролята на разследващите органи, за да има наказани при злоупотреби с еврофондове.   Деница Златева се срещна с жителите на Сунгурларе на едно символично място - къща за гости, построена с евросредства.   \"За разлика от други къщи за гости, тази от самото начало приема туристи и гости и подкрепя местната икономика. За съжаление, вторият етап от проекта не е завършен с европейско финансиране, поради спряната мярка по ПРСР, но собствениците го реализират сами\", обясни тя.   Кандидатът за евродепутат заяви, че заради корупцията по високите етажи страдат малките предприемачи, които искат да се развиват и в градове като Сунгурларе. Жителите на града отново поставиха въпроси за подкрепа на малките фермери и земеделските кооперации, за липсващата държавна политика и стратегия за развитие на земеделието.  ", "date": "2019.05.06", "title": "Деница Златева: Европа може да помага, но при ясно спазване на правилата"}
{"url": "http://epicenter.bg/article/Kandidati-za-evrodeputati-ot--quot-BSP-za-Balgariya-quot--se-sreshtnaha-s-balgarskata-obshtnost-vav-Velikobritaniya/182054/2/0", "text": "  Кандидатите за евродепутати от \"БСП за България\" Сергей Станишев, Иван Кръстев и Цветелина Пенкова се срещнаха с представители на българската общност във Великобритания. Срещата бе проведена в рамките на Фестивала за източноевропейска култура, който се провежда тази година в Енфилд, Северен Лондон, съобщиха от песцентъра на БСП. Срещата и фестивалът бяха организирани с участието на организацията на БСП в Лондон и нейния председател Нишан Джингозян, както и с помощта на Българския център за социална интеграция и култура.    Сергей Станишев посочи, че в редица разговори, представителите на българската общност искат в България да се създадат условия за работни места, достойно и справедливо заплащане и възможност за развитие.   Станишев изтъкна: \"Дългосрочната голяма цел на България трябва да бъде реализирането на всеки човек чрез своя талант и своите знания и да допринася за развитието на България. Най-големият капитал на страна са хората.\"   Председателят на ПЕС подчерта необходимостта да се промени икономическата политика и институциите така, че да се отворят много повече възможности за всеки човек, много повече отколкото е сега.   \"Това е мисията на БСП, защото тя е партията, която защитава обикновените хора, тя търси равен старт за дребния и среден бизнес. Нужна е много по-цялостна, активна и добре осигурена кадрово финансова политика на българската държава за българите в чужбина\", отбеляза Сергей Станишев. Той добави, че е необходимо българските посолства да бъдат значително подсилени. Повече от 280000 души живеят във Великобритания и те имат нужда от институционална и експертна подкрепа. За това трябва целенасочена и фокусирана политика.   Иван Кръстев посочи, че трябва да се създадат предпоставки за българите да се върнат в родината си. Кандидатът от \"БСП за България\" подчерта, че е необходимо да се направи всичко възможно да не се къса връзката на младите поколения с България и че страната има нужда от национална стратегия, и по-точно, национална доктрина за работа с българските общности зад граница.   \"Инвестициите в България от страна на българите в чужбина са в пъти по-големи от преките чуждестранни инвестиции в страната. Случващото се в България показва, че загубата на човешки капитал застрашава демографските процеси у нас. Родилите се деца през 2018 г. са едва около 53000 при близо 88 000 преди 10 години.\"- каза Иван Кръстев.   Той посочи, че това е ужасяваща криза и изтъкна, че една от причините е, че хората в трудоспособна възраст са извън страната. Иван Кръстев посочи, че България имаше своите училища зад граница и трябва да се възстанови практиката за държавно финансиране на повече училища, защото тези, които се финансират по програмата „Роден език и култура зад граница”, не са достатъчни.   Кръстев посочи, че може да се създадат държавни училища там, където има голяма концентрация на българска общност ( Великобритания, Испания, Германия ). Той посочи, че един от основните проблеми е, че през последните 10 години Министерство на външните работи закри редица дипломатически представителства зад граница. Той отбеляза разпродаването на сграден фонд на стойност десетки милиони, които не са инвестирани, за да се разширят услугите, предлагани в тези държави, в които има големи български общности.   Цветелина Пенкова изтъкна, че събори като този крепят българските общности зад граница и че този фестивал съживява българския дух. Тя добави, че е нужно да почне да се мисли в посока- как да се реши проблемът с напускането на България от страна на толкова много хора заради липса на възможности за развитие, било то професионално или академично.   \"Приемам като лична кауза работата за българските общности в чужбина. Българската държава разполага с много възможности, които обаче, към момента, остават нереализирани. Голяма част от чуждестранните инвестиции в България идват от българските общности извън страната. България разполага с човешки капитал, който не остава в родината си\"- каза Пенкова.   Нишан Джингозян, председателят на организацията на БСП в Лондон, смята, че трябва да се улесни интеграционният процес на българската общност. Като проблем изтъкна, че голяма част от българската общност във Великобритания няма достъп до социалните услуги, посещаемостта на българските деца в местните училища е ограничена, а достъпът до лекарски услуги също. Той посочи, че българите зад граница не са емигранти, а мобилни граждани на ЕС.   Джингозян изтъкна, че българската общност във Великобритания има същите права и задължения, каквито имат и гражданите на Великобритания и Франция.  ", "date": "2019.05.06", "title": "Кандидати за евродепутати от \"БСП за България\" се срещнаха с българската общност във Великобритания"}
{"url": "http://epicenter.bg/article/Dvama-romi-sa-zadarzhani-v-Sofiya-zaradi-otpraveni-zaplahi-sreshtu-papa-Frantsisk-na-telefon-112/182067/3/0", "text": "Двама младежи от ромски произход са задържани от полицията в София заради отправени заплахи срещу папа Франциск на телефон 112, съобщават от МВР.   След обаждането полицията идентифицирала извършителите. Малко по-късно те са арестувани, като става ясно, че заплахите са фалшиви.   От МВР допълват, че посещението на папата до този момент протича без инциденти.  ", "date": "2019.05.06", "title": "Двама роми са задържани в София заради отправени заплахи срещу папа Франциск на телефон 112"}
{"url": "http://epicenter.bg/article/Simeon-Nikolov--Terorizmat-s-nova-strategiya-i-ambitsii-da-razshiryava-teritoriite-si-/182020/11/0", "text": "Разпространеният през последните дни на април видеозапис с лидера на ДАЕШ /”Ислямска държава”/ Абу Бакр ал–Багдади, който е първият след цели 5 години, откакто през 2014 г. в Мосул бе провъзгласен Халифата и събитията през последните месеци не само в Сирия, а и в много други точки по света, дават основание за някои сериозни изводи за бъдещета стратегия и тактики на организацията. Но и преди да се появят последните послания на най–издирвания в света водач на терористите /с обявена от САЩ награда за залавянето му от 25 млн долара/, беше ясно поне за запознатите, че всяко твърдение за победа над ДАЕШ, само защото е загубила територията на халифата си в един географски район, граничи с наивност.   Не само защото ДАЕШ е идеология, чиито семена бяха посяти в страни от някоко континента, включително и в Европа и има изградени структури в 17 държави, а защото от близо 2 години провежда целенасочени планови мероприятия за разсъсредоточаване на силите си, завладяване на нови райони, укрепване на влиянието и промяна на тактиката си.   Защото и до последната битка за Багхоуз в Сирия, в близост до границата с Ирак, в края на март т.г. проличава, че е запазила разузнавателната си служба и информационно–пропагандните си структури, които имаха впечатляваща ефективност в периода на възхода на организацията преди няколко години.   Не на последно място и затова, защото и след загубата на контролираните от нея територии и на част от складовете с въоръжение, премина към партизански форми на действие и продължи да провежда успешни атаки в самата Сирия. По–същественото обаче е, че въпреки загубата на някои основни източници на финансови доходи очевидно е запазила и финансов потенциал, измерван със стотици милиони долари. Само избягалите от последното сражение при Багхоуз са отнесли със себе си в съседен Ирак 200 млн долари, твърди разузнаването на САЩ.   Това, което обаче по–рядко или въобще не се коментира, са връзките на ДАЕШ с разузнавателните служби на някои държави, които са ги използвали неведнъж за свои цели срещу скрита подкрепа и дори доставки на въоръжение, а някои съседни страни дори и осигурявайки скъпо медицинско възстановяване на бойците й.   Затова много въпроси относно евентуално бъдещо подобно „сътрудничество” и нови цели остават открити. Един от тях е продължаващото с чужда помощ и напътствия прехвърляне на отряди на ДАЕШ от северните провинции на Афганистан в съседните държави в Централна Азия и в отговор на това повишаване на бойната готовност на руските военни бази в Таджикистан и Киргизстан.  Не е изненада, че новото видео с послания от Абу Бакр ал–Багдади взема за повод битката за последния бастион Багхоуз за да говори за „ден на възмездието”, който щял да дойде и че новоорганизираната „Ислямска държава” /ДАЕШ/ ще действа на по–широк фронт с радиус излизащ далеч извън границите на Ирак и Сирия.   Първо, както сигурно всеки вече е забелязал, досега винаги, когато организацията е понасяла някъде поражения, е предприемала удар другаде, за да демонстрира своята живучест и за да мобилизира привържениците си. Второ, защото излизането на по–ширко периметър на действия го наблюдаваме всъщност от няколко години.  Появата на 18–минутното видео е по–скоро средство за категорично отхвърляне на митовете, че лидерът на ДАЕШ бил убит преди 2 години при руска военно–въздушна атака или ранен, или претърпял операция на лицето и т.н. Това бе особено важно след появилите се въпросителни при боевете за Багхоуз за неговата съдба и подновените предположения, дали не е изкуствено създаден от ЦРУ образ. Три източника обаче подкрепят едно от трите предположения за местонахождението на ал–Багдади– пустинните райони до Хомс /от Иракското разузнаване, Багдад и прокюрдският СДС/. Фактът, че бяха преодоляни известни разногласия, които възникнаха между бойците на ДАЕШ в Сирия след последните поражения и въпреки това бяха активирани бойни операции от местно значение с нисък интензитет, може да се тълкува като сигнал, че лидерът продължава да налага волята си.   Същевременно разпросраненият видеозапис има същата роля, която изпълни и този от 2014 г., за утвърждаване ръководната роля на ал–Багдади и окуражаване на последователите му. Съвсем логично лидерът на ДАЕШ акцентира върху това, че поражението в Багхоуз не е краят на организацията, а само един нов етап в международен план за водене на една „изтощителна война”. Затова призовава привържениците си към отмъщение и посочва, че идеята на „Ислямска държава” продължава да живее в една друга, по–голяма форма. Според някои експерти по тероризъм, сигналът от това видео–послание е за една нова стратегия.  Има основание за спор, дали ръководството на ДАЕШ ще остане централизирано, или то е било децентрализирано още в момента, когато се разбра, че не може да удържи халифата си.   Призивът към привържениците за нанасяне на удари навсякъде и по собствено решение бе разпространен още през 2018 г. Организираното присъединяване на групировки от различни страни и формирането на нова стратегия и тактики за бъдещи действия обаче, подсказва, че по–вероятно е да бъде запазена една „стратегическа шапка”. Във всеки случай, евентуалният разгром на такава организация би бил много по–труден именно заради свободата на действние на структурите и силната идеологическа привързаност.  Дадената клетва, която ал–Багдади споменава в записа, всъщност трябва да напомни за една дузина сродни организации, чиито лидери се заклеха във вярност на ДАЕШ и фактически управляват от негово име вилаети в различни райони на света, част от които се споменават в това видео: Ирак, Леванта, Хорасан, Западна Африка, Синай, Либия, Сомалия, Централна Африка, Йемен, Кавказ, Турция, Тунис. Това е потвърждение на тезата, че страната не залага повече на халифат в Сирия, а на едно международно присъствие, предвидливо подготвяно през последните 2–3 години и атентати в една възможно по–голяма част от света. Не е вярно и съобщението, че с падането на Багхоуз в Сирия е премахнат последния халифат на ДАЕШ. В Либия те контролираха немалка територия поне до широкомащабната операция на генерал Хафтар, когато дори си позволиха да нападнат войските му в тила.  Нищо ново няма в принципа на избор на новите територии от ДАЕШ. Потвърждава се тезата, че тероризмът намира почва в страните с етническа и социална конфронтация. Според изследователска група от Ню– Йоркския Университет, активността на ДАЕШ е привлякла последователи не само от Конго и Уганда, но и от Кения, Танзания, Руанда, Бурунди и Южен Судан. Конго се ползва например с името на нестабилна и слаба държава, чието ръководство само частично упражнява контрол върху територията. ДАЕШ не само участва в нападение на казарма /на 18.04.2019 г./, но и изпраща финансови средства и пропагандни материали ва джихадисти в Конго, наричан още „Централна Африканска провинция”, една от 35–те провинции на Халифата, от които само 18 бяха в Сирия и Ирак. В Конго ДАЕШ няма конкуренция с Ал Кайда, за разлика от Сомалия или Мали. Конкуренция има в Афганистан, където ДАЕШ трябваше да отстоява позиции срещу талибаните в провинция Нангархар. Не трябва да се подценява обаче факта, че разширяването на ДАЕШ в Африка се извършва в тези провалени държави, които се превръщат в първоизточник на масовата миграция към Европейския континент. А това ни отвежда към основополагащи документи на терористичната организация за предизвикване на дестабилизация в европейските страни и изграждане на първите халифати в тях със срок до 2021 година, който на този етап се оказа неизпълним, но пък съвпада с прогнозата на ЦРУ на САЩ от 2008 г. за граждански сблъсъци между мигранти и местно европейско население в големите градове.   Двете паралелни тенденци– радикализиране на политическия ислям и нарастване на десния ектремизъм срещу мюсюлманите от Европа до Нова Зеландия работи в интерес на концепцията на днешния ислямистки тероризъм. В етап, в който светът силно навлиза в ожесточена стратегическа конкуренция, ДАЕШ посяга към инструменти за въздействие върху геополитически процеси. Опитът е обречен и се свежда до трансформация на терористични организация от една в друга, но никога до постигане на крайната им цел. При условие обаче, че цивилизованият свят в този си етап на коренни промени съумее да се защити.  Относително нов или поне рядко срещан момент е съвместното участие на две организации – местни такива в страната и бойци от ДАЕШ с боен опит от Сирия и Ирак в провеждането на терористични нападения. Такъв бе случаят със серията от атентати в Шри Ланка, независимо, че мюсюлманското население там е само 10%. Местната организация бе Нешънъл Таухид Джамаат, отчасти може да се говори и за Джаматей Милату Ибрахим, но мащабът, оранизацията, координацита, изборът на цели и ефектът илюстрират почерка на опитната ДАЕШ, която в крайна сметка пое и отговорността.   По характер атентатите в Шри Ланка бяха на религиозна основа, което е определяща засилваща се тенденция, но в комбинация на целите – църкви и хотели, преследваният ефект отново е в познатото предизвикване на реакция в целия свят – жертвите бяха граждани от 10 държави– американци, датчани, китайци, британци, белгийци, португалци, турци и холандци.   Таухид Джамаат с подкрепата на ДАЕШ планира и втора вълна от атентати по време на погребенията на жертвите. Това е стара тактика, показваща опит на хора от близкото минало, за която българските министри, които групово се изсипаха в Сарафово по повод атентата, разбраха от българските експерти едва след това за вероятния риск. В средите на органите за сигурност с основание се очаква спирала от нови атентати, ако се окаже, че причината в Шри Ланка е била отмъщение за дясноекстремисткия атентат срещу мюсюлмани в Нова Зеландия, послужил като искра за радикализиране на ислямския фактор. По всичко изглежда, че по–съществено е преориентиране на стратегията, а не отмъщението. В глобален план обаче, броят на терористичните атаки през 2018 г. е намалял с 33%, което трябва да се вземе предвид при евентуално нарастване на нови такива. Не така стои въпросът в Афганистан например, където увеличаването на терористичните атаки е с една трета, а броят на убитите с 80%.  Европа както винаги се бави с решенията си за съдбата на нейните граждани, присъединили се към ДАЕШ и тъй като те се вземат на национално ниво, засега преобладава отказ от приемането им обратно. Единствено Франция прехвърли 12 известни терористи в Ирак, но в Сирия остават задържани още 700 френски граждани, свързани с ДАЕШ. Берлин отказа на 90 германски джихадисти да ги приеме. Неоснователно обаче, Европа отхвърля предложението на сирийските кюрди за международен трибунал срещу джихадистите, извършили военни престъпления.   А в лагерите в Сирия пребивават към 70 000, докато в затвори има над 1000 особено опасни терористи, някои от които вече се опитаха да избягат .   Кюрдите обаче скоро няма да са в състояние да ги охраняват, за което и САЩ предупредиха европейските страни, че те могат да тръгнат през Турция за Европа. При тази ситуация от Ирак дойде предложението да приеме всеки терорист от ДАЕШ срещу 2 млн долара. Само за 1000 бойци това би означавало 2 млрд долара. В преговори със САЩ Ирак вероятно ще постави условие и за отмяна на санкциите срещу Иран, което обаче няма как да се случи.   Ирак ще приеме обаче обратно 31 000 свои граждани от лагерите в Сирия, които не са участвали пряко във военни престъпления. Много погрешно е да се правят оценки за пораженчески настроения. Дори и жените, с които е разговаряно в лагерите и все повече от които през последните години са имали пряко участие в боевете, демонстрират увереност и голяма доза фанатизъм, заявявайки: «Ние носим Ислямска държава в сърцата си!»   Показателен е примерът с взривилата се заедно с детето си съпруга на тероририст от сестринска на ДАЕШ организация в Шри Ланка по време на разследването на серията атентати  Специално внимание трябва да се обърне на присъствието на името на Турция в обръщението на ал–Багдади в последния видеопазис, защото официално се признава наличието на структури на ДАЕШ в съседна и важна за нас страна.   Впрочем за спящи клетки във всички провинции на страната се говореше в доклад на турската полиция още преди година и половина. Днес проучванията в лагерите в Сирия със задържани джихадисти и технитие семейства, извършвани от германски и френски авторитетни издания и от кюрдската информационна агенция ANF показват, че повечето бивши бойци искат да отидат именно в Турция и там да устроят живота си.   Източниците отбелязват, че „в Турция ги очаква една добре функционираща мрежа от привърженици на ДАЕШ”. Дори и да влязат в затвора, ще останат там най–много 6 месеца, докато в Ирак могат да получат и смъртна присъда. Докато в периода, когато десетки хиляди привърженици на ДАЕШ от цял свят бяха пропускани от турските власти към Сирия, западноевропейските страни си затваряха очите, днес те дават гласност на сведения и доказателства, потвърждаващи истинността на много факти, които тогава не искаха да чуят. Игнорираха ги, въпреки че съвсем не е изключено турското разузнаване да е прехвърляло джихадисти и посока Европа.   Паспортите събрани от кюрдските органи за сигурност на терористи от 21 държави, които паказаха от германската Шпигел ТВ с червени печати за влизане, но без зелени печати за излизане от Турция, многобройните влизания и излизания на отделни лица от десетки западни страни, свидетелски показания за споразумения между Турция и ДАЕШ, факти по освобождаването на 49–те заложници от турското консулство в Мосул, три дни след което започват доставките от въоръжение за терористите, опитващи се да превземат кюрдския град Кобане, извеждане на бойци от организацията в Турция с цел провеждане на военна подготовка, настаняване на ръководни кадри в турски болници, връзките на турската разузнавателна служба МИТ с терористични структури, за които писахме и ние в България при подготовката на наемната армия за операция „Маслинова клонка” и др. говорят за едно много тежко наследство, което едва ли е преодоляно, въпреки декларираната днес от Турция борба срещу джихадистите.  Халифатът в две близкоизточни страни може и да е победен, но не и ДАЕШ. Опасността остава. Както и най–вредният способ да се управляват хората, като се управляват страховете им. Новата стратегия на ДАЕШ няма да е изненада, ако разчитаме правилно тенденциите, които чертаят фанатиците, ако не ги подценяваме и се опираме на опита, натрупан от противопоставянето с тях.", "date": "2019.05.06", "title": "Симеон Николов: Тероризмът с нова стратегия и амбиции да разширява териториите си "}
{"url": "http://epicenter.bg/article/-quot-Figaro-quot--Frantsisk-prizova-Balgariya-da-ne-zatvarya-vratata-za-chuzhdentsi-/182023/11/0", "text": "    Папата, който пристигна в България, изрази тревога от обезлюдяването на страната, призовавайки я да не затваря вратата за чужденци, и се обяви за единство на християните. Той бе посрещнат с подозрение и дори враждебност от страна на ръководителите на Българската православна църква, пише журналистът Жан-Мари Геноа във \"Фигаро\".  В България папа Франциск изпрати двойно послание за отваряне.   Първо, политическо, в полза на имиграцията, което беше адресирано до правителството.   Второ, религиозно, в името на християнското единство, насочено към лидерите на Православната църква. Пристигнал в тази европейска страна в неделя сутринта, Франциск ще си тръгне в понеделник вечерта, за да посети във вторник Северна Македония, преди да се върне вечерта в Рим.  В България папата се очаква в понеделник сутринта в бежански лагер. Реалност, която е особено близо до сърцето му. Той го каза на президента на републиката, веднага щом пристигна в неделя. Наричайки България \"мост между Източна и Южна Европа\", но също така и \"отворена врата към Близкия изток\", той призова тази земя \"с древни християнски корени\" да бъде място на \"среща\". \"Разнообразието\" ще бъде преживяно като \"възможност, богатство, а не като причина за противопоставяне\", но също така ще \"зачита особеностите\".  Култивирайки \"гостоприемство\", тази страна ще участва в създаването на \"жизнени връзки между цивилизациите, между различните традиции и чувствителност\". Това ще позволи да бъде \"отхвърлено всяко насилие и принуда\". И като следствие: \"Така ще попречим на онези, които искат с всички средства да манипулират и използват\" насилието.  Българска \"демографска зима\"  Говорейки за \"демографската зима\", която бушува в страната, но която \"се стовари като ледена завеса върху цяла Европа\" - коефициентът на раждаемост е 1,53 на жена в България при население от 7,1 млн. души - папата помоли българите да посрещнат чужденците: \"На вас, които познавате драмата на емиграцията, си позволявам да предложа да не си затваряте очите, сърцето и ръката си този, който чука на вратите ви\".  Но той похвали също усилията на президента да задържи младите българи в страната: \"Бих искал да ви насърча да продължите по този път, да положите всички усилия за създаване на благоприятни условия, за да могат младите хора да вложат свежата си енергия и да планират своето лично и семейно бъдеще, намирайки в родината си условия за достоен живот”.  Силният момент от този първи български ден беше обаче религиозното му измерение. Светият Синод на Българската православна църква, управляващото тяло на Църквата, забрани всяка „обща молитва“ с ръководителя на Католическата църква. Така че Франциск отиде да се вглъби сам в катедралата в София, близо до трона на светиите Кирил и Методий, евангелизаторите на Централна Европа, които са почитани и в Католическата църква.  По-рано той бе приет в лично качество от патриарх Неофит, ръководител на Българската православна църква. \"Толкова много исках тази среща\", довери Франциск, искрен поддръжник на икуменизма, движение, което работи за единство на християнските църкви.  \"Раните\" на християнското разделение  Той използва възможността да изрази съжаление за \"раните\", образувани от \"болезнените разкъсвания\" на разделението на християните, като същевременно призова католиците и православните \"да преоткрият радостта от прошката\".  Изхождайки от примера на светиите Кирил и Методий, той обяви, че \"известно различие на обичаи и нрави не противоречи ни най-малко на единството на Църквата\" и че между Изтока и Запада „различни богословски формулировки нерядко се допълват, вместо да си противоречат\". Така че \"зачитането на различията не е пречка за единството\".  Тогава папата обяви: „Колко неща можем да научим един от друг!\". Накрая той увери православните в молитвата си и ги помоли за \"място\" в тяхната молитва. Защото \"молитвата е вратата, която отваря всичко\".  В замяна на това, православният патриарх остана по-скоро дистанциран в речта си. Той увери папата в \"уважението\" на неговата Църква. Той се зарадва, че Католическата църква \"защитава\", както Православната църква, \"християнските корени на Европа\".  Но той припомни, че \"Глава и кормчия на кораба на Едната, Света, Вселенска и Апостолска църква е сам Господ Иисус Христос\" и затова е необходимо да се пази \"вярата на християнската църква\" от \"компромисите\", изтъквайки постоянството на Православната църква в хода на историята.  Два пъти Патриархът повтори: \"Ние, Българската православна църква, сме твърдо убедени, че по отношение на Вярата не може да има и не трябва да има компромис\".  Що се отнася до молитвата за християнско единство, той обясни, че тя има различно значение за тях. Във всеки случай не става дума за сближаване на църквите, а за изпълнение на всичко в Христос, както уточни патриархът: \"Винаги сме се молили за единството на света в Христа\". ", "date": "2019.05.06", "title": "\"Фигаро\": Франциск призова България да не затваря вратата за чужденци "}
{"url": "http://epicenter.bg/article/Tragediya-na--quot-Sheremetievo-quot----41-zaginali-pri-avariyna-katsane-na-samolet/182005/7/0", "text": "41 души, сред които най-малко две деца и един член на екипажа, са загинали в неделя, след като самолет на \"Аерофлот\" направи аварийно кацане на московското летище \"Шереметиево\" и избухна в пламъци, предадоха информационните агенции.  Кадри от инцидента показват как пътническият самолет \"Сухой Суперджет 100\" избухва в пламъци и продължава да се движи по пистата преди да спре и пътници да започнат да излизат през аварийните изходи. Според следователи резервоарът се е запалил при приземяването. От 78 души на борда, включително членове на екипажа, са оцелели 37 души, съобщи Руският следствен комитет в изявление. Ранените са настанени в болници.  \"Аерофлот\" съобщи, че полет СУ1492 от Москва до Мурманск е бил принуден да се върне на летището по \"технически причини\". Започнало е разследване на инцидента, а от компанията са задействали кризисен щаб. Говорителката на Руския следствен комитет Светлана Петренко заяви, че ясни резултати за причините и обстоятелствата около инцидента ще бъдат представени след цялостно разследване, базирано на данни. Президентът Владимир Путин и премиерът Дмитрий Медведев изказаха своите съболезнования и наредиха пълно разследване на злополуката.  Според местни медии пилотът на самолета е изпратил най-малко един сигнал за помощ след излитане. Според други информации самолетът е бил ударен от мълния, предаде БТА. Службата за радарно проследяване показа, че самолетът е направил два кръга над Москва преди да кацне аварийно след само 30 минути във въздуха. Следователите разглеждат няколко версии като причина за инцидента.  Руските информационни агенции съобщиха, че самолетът е произведен през 2017 г. и е бил обслужен през април т.г. \"Сухой Суперджет 100\" е първият нов пътнически самолет, разработен след разпадането на Съветския съюз. Той се използва за кратки разстояния и бе одобрен за полети през 2011 г. Държавната авиокомпания \"Аерофлот\" обяви покупката на 100 самолета от този тип в края на 2018 г.  Самолет \"Сухой Суперджет\" се разби в Индонезия през 2012 г., при което загинаха всичките 45 души на борда. Като причина за инцидента тогава бе посочена човешка грешка. Руски официални представители заявиха, че засега е рано да се говори за спиране от полети на този вид самолети.", "date": "2019.05.06", "title": "Трагедия на \"Шереметиево\" - 41 загинали при аварийно кацане на самолет на \"Аерофлот\""}
{"url": "http://epicenter.bg/article/Okonchatelno--Pendarovski-e-prezident-na-Sev--Makedoniya-s-58-499-glasa-poveche-/182006/7/0", "text": "Държавната избирателна комисия /ДИК/ съобщи окончателните резултати от президентските избори в Република Северна Македония. При 100% от преброените бюлетини кандидатът на управляващата коалиция Стево Пендаровски получава 51. 66% или 436 212 гласа, или с 58 499 повече от загубилия претендент.   Представителят на опозиционната ВМРО-ДПМНЕ Гордана Силяновска - Давкова получава 44.73% или 377 713 гласа.   Невалидните бюлетини са 30 442. Избирателната активност на втория тур от президентските избори бе 46.7 на сто.  Македонските граждани извършиха и последната институционална промяна в страната. Те превзеха последната крепост на избягалия бивш премиер Никола Груевски - президентската институция. Стево Пендаровски е първият президент на Република Северна Македония.  \"Проведохме успешни и демократични избори и избрахме европейски президент на държавата. Стево Пендаровски е президент на всички нас. С прозрачни избори в двата изборни тура показахме, че Република Северна Македония има достатъчен демократичен капацитет и е готова за Европа. Това е победа на гражданите за републиката“. Това каза премиерът Зоран Заев след като стана ясна победата на Пендаровски.  \"Ще бъда президент на всички, ще подкрепям правителството за всички важни проекти, ще му бъда съюзник в интерес на гражданите, ще бъда президент на държава, от която няма да се посрамите“, каза от своя страна Стево Пендаровски.  Кандидатката за президент на ВМРО-ДПМНЕ и коалиция Гордана Силяновска Давкова призна поражението си на пресконференция в централата на опозиционната партия след обявяването на първоначалните резултати от изборите. Тя не поздрави противника си и победител в изборите Стево Пендаровски.  Тя подчерта, че е достатъчно да признае поражението и че с оглед на всичко, което се е случило по време на дебатите и по време на кампанията, не трябва да се очаква от нея да се обърне с възхищение към победителя. Тя подчерта, че това не е липса на политическа култура.  \"Казах, че на 5 май Гордана Силяновска - Давкова би могла да загуби само с тежка фалшификация или изборни машинации и точно това се случи. Днес имаше нередности, изнудвания, заплахи, натиск, вероятно и подкупи. Това не са европейските ценности, нито македонските, защото гражданите не са такива“, каза лидерът на ВМРО-ДПМНЕ Християн Мицкоски.  Мандатът на сегашния президент Георге Иванов изтича на 12 май.  Новият президент Стево Пендаровски има богат политически опит. Той е бил главен съветник за националната сигурност на покойния президент Борис Трайковски, а след това заема същата длъжност при наследника на Трайковски, Бранко Цървенковски между 2005 и 2009 г. По този начин Пендаровски работи за двете водещи партии - първоначално за ВМРО-ДПМНЕ, а след това и за СДСМ.  От 2008 до 2014 г. работи в Университета \"Американ колидж“ в Скопие, където преподава международна сигурност, глобализация, световна политика и САЩ  На президентските избори през 2014 г. СДСМ издигна кандидатурата му за опонент на Георге Иванов. Пендаровски загуби с близо 14% на втория тур. Придържайки се към позицията на СДСМ, Пендаровски не признава изборните резултати тогава.  Социалдемократите решиха да заложат отново на него на тези избори. Той смята, че след години на разделение сега Македония се нуждае от междупартиен диалог, а президентът трябва да бъде глас на разума.  Пендаровски обещава кабинетът на държавния глава да отразява мултикултурния характер на обществото. „Аз ще бъда президент на всички граждани и първо ще го докажа в моя кабинет. Кабинетът на президента ще има представители от всички етнически общности, подбрани според тяхната компетентност и професионализъм“, каза той.  След като доста време беше национален координатор за присъединяването на Македония към НАТО, наскоро Пендаровски заяви, че през 2020 г. Скопие вече ще е столица на държава-членка на Северноатлантическия алианс.  Това бяха 6-ти президентски избори от обявяването на независимостта на Македония. Досега президенти са били Киро Глигоров /1991-1999/, Борис Трайковски /1999-2004/, Бранко Цървенковски /2004-2009/ и Георге Иванов /2009-2019/.", "date": "2019.05.06", "title": "Окончателно: Стево Пендаровски е президент на Северна Македония с 58 499 гласа повече "}
{"url": "http://epicenter.bg/article/Otkriha-dvete--quot-cherni-kutii-quot--na-katastrofiraliya-samolet-na-letishte--quot-Sheremetievo-quot--/182026/7/0", "text": "Открити са двете \"черни кутии\" на самолета на \"Аерофлот\", който вчера се подпали при аварийно кацане на московското летище \"Шереметиево\", съобщи БТА, цитирайки ТАСС.  При катастрофата на самолета \"Сухой Суперджет 100\" със 73 пътници и петчленен екипаж загинаха 41 човека, сред които две деца. \"Аерофлот\" съобщи, че полет СУ1492 от Москва до Мурманск е бил принуден да се върне на летището по \"технически причини\". Започнало е разследване на инцидента, а от компанията са задействали кризисен щаб.  Следователите разглеждат няколко причини за катастрофата, сред които недостатъчна квалификация на пилотите, техническа неизправност и неблагоприятни метеорологични условия, съобщи пред журналисти говорителката на Следствения комитет на Руската федерация Светлана Петренко.  Оцелели при катастрофата пътници разказали пред руски медии, че самолетът бил ударен от мълния малко след излитането си, след което извършил твърдо кацане и се подпалил на земята, предаде Франс прес.", "date": "2019.05.06", "title": "Откриха двете \"черни кутии\" на катастрофиралия самолет на летище \"Шереметиево\" "}
{"url": "http://epicenter.bg/article/Megan-prenosi-bebeto--razhda-v-bolnitsa/182034/7/0", "text": "Меган Маркъл е преносила кралкото бебе почти седмица и поради това едва ли може да сбъдне мечтата си да роди естествено, и то у дома, в имението Фрогмор Котидж, близо до Уиндзор, съобщиха британските медии.  Според тях, ако съпругата на принц Хари не роди в близките 48 часа, със сигурност появата на бебето ще трябва да стане в болница. Смята се, че ако бебето и майката се чувстват добре, преносване до десет дни не е опасно. Заради забавеното раждане се наложило принц Хари да отмени първия ден на посещението си в Холандия, насрочено за 8 и 9 май.  Според източници от двореца херцогът на Съсекс вече бил подготвил специален подарък за съпругата си, който щял да й поднесе след раждането на първото им дете. Двамата възнамерявали също да си купят фамилна къща в Калифорния. ", "date": "2019.05.06", "title": "Меган преноси бебето, ражда в болница"}
{"url": "http://epicenter.bg/article/Koy-e-Pendarovski---noviyat-makedonski-prezident--/182035/7/0", "text": "56-годишният Стево Пендаровски е новият президент на Република Северна Македония показват резултатите от проведения втори тур на изборите за държавен глава. Пендаровски – номиниран от управляващия Социалдемократически съюз на Македония - победи кандидатката на ВМРО-ДПМНЕ Гордана Силяновска-Давкова  Но кой е Стево Пендаровски?  Публикуваните засега твърде кратки биографии на новия държавен глава сочат, че той завършва бакалавърска степен по право в университета „Св.Св. Кирил и Методий“ в Скопие през 1987 година. По-късно се преборва съответно за магистърска и докторска спепени по политически науки в същото висше учебно заведение.  От 2008 г. Стево Пендаровски е доцент по международна сигурност, външна политика и глобализация в Американския университет в Скопие.  Политическата му кариера  Своята кариера в държавната администрация Стево Пендаровски започва като заместник-министър на вътрешните работи и началник на аналитичния и научен отдел на същото министерство в периода 1998-2001 година. През следващите три години е съветник по националната сигурност и външната политика на президента Борис Трайковски, който загива в самолетна катастрофа през 2004 година.  След като оглавява Държавната избирателна комисия през 2004-2005 г., той отново поема ролята на съветник по националната сигурност и външната политика при следващия президент – Бранко Цървенковски от 2005 до 2009 година.  На 4 март 2014 г. Стево Пендаровски бе номиниран за кандидат на опозиционните тогава социалдемократи за изборите през април същата година. Въпреки вложените усилия и енергия Пендаровски отстъпва на Георге Иванов, а последният става държавен глава на Македония.  Пендаровски стана номинация на СДСМ и на Демократичния съюз за интеграция за току-що проведените избори.   Неговата предизборна платформа бе свързана със запазване на постигнатото в Договора от Преспа с Гърция, който изстреля вече прекръстената на Северна Македония държава към членство в НАТО и преговори за бъдещо присъединяване към Европейския съюз.  В едно скорошно свое интервю за македонска медия Стево Пендаровски споделя, че това, което го е мотивирало на изборите през 2014 г. е станало негов основен мотив и в сега приключилата президентска надпревара. „Смятам, че споразуменията с България и Гърция се справиха с много от проблемите, които имахме с нашите преки съседи, като премахнаха и бариери, които страната ни имаше по пътя на европейската интеграция“, споделя Пендаровски.  ", "date": "2019.05.06", "title": "Кой е Пендаровски – новият македонски президент? "}
{"url": "http://epicenter.bg/article/Vizhte-na-zhivo-parada-na-Balgarskata-armiya/182013/2/0", "text": "Вижте на живо парада по случай празника на Българската армия и словото на президента Радев.   Президентът Румен Радев прие строя на представителните части на Българската армия и поздрави българските военнослужещи с Деня на храбростта и празника на Българската армия. „Поздравявам ви по случай 6 май - Ден на храбростта и празник на Българската армия“, каза държавният глава, а войниците му отговориха с „Ура“.  На парада присъстват министър-председателя Борисов,  министърът на отбраната Красимир Каракачанов, началникът на отбраната ген. Андрей Боцев, председателят на парламента Цвета Караянчева, вицепрезидентът Илияна Йотова, кметът на София Йорданка Фандъкова, вицепремиерът Томислав Дончев, министърът на вътрешните работи Младен Маринов, лидерът на БСП Корнелия Нинова, висши военни и политици.   Официални гости на тържествата, посветени на Деня на храбростта и празник на Българската армия са също заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески.    ", "date": "2019.05.06", "title": "Вижте на живо парада по случай празника на Българската армия и словото на президента Радев"}
{"url": "http://epicenter.bg/article/Hilyadi-tarsiha-iztserenie-kray-izvora-na-Dambala/182027/2/0", "text": "Няколко хиляди души от цяла България и чужбина потърсиха изцерение в планински извор в местността Дамбалъ край Момчилград. Според местно предание в нощта на 5 срещу 6 май, когято настъпва Хадарлез ледените води, които извират от масивна скала добиват целебна сила. Вярва се, че край извора изцерение намират страдащи от заекващи, парези, екземи и други болести.   Още преди падането на здрача по пътя към върха се придвижваха хора. Пикът беше след 22 часа, когато броят на запътилите се към извора чувствително се увеличи. Движението на автомобили към извора беше ограничено. Деца, болни и възрастни хора се извозваха от транспорт, осигурен от община Момчилград и от доброволци. За децата бяха осигурени сандвичи и безалкохолни напитки. Това съобщиха от община Момчилград.   Край Дамбалъ бяха депутатът от Момчилград Ерол Мехмед, Изет Шабан, кметът на общината Сунай Хасан, общинския съветник Акиф Акиф и общински служители.   Точно в полунощ стотици деца бяха потопени от близките си в специалните басейни, пълни с ледена вода. Гората се огласи от детски плач и викове. Родителите на окъпаните деца ги подсушаваха, след което бяха извозвани от организирания транспорт.   \"Създадохме добра организация. Не допуснахме да стане инцидент въпреки голямото струпване на хора. Знаехме, че тази пролет напливът към Дамбалъ ще е доста по-голям от предишни години заради новоасфалтирания път. Благодаря на доброволците, на полицаите и на общинските служители, които се грижиха за реда и организацията\", заяви кметът Сунай Хасан. Той допълни, че в резултат на улеснения достъп през последните месеци Дамбалъ е много по-посещаван от туристи. Думите му бяха потвърдени и от кмета на село Груево Ахмед Ибрахим.   \"Ако по-рано достигането до Дамбалъ отнемаше часове, сега това става много по-бързо\", отбеляза Ахмед Ибрахим. Той допълни, че всеки уикенд край чешмата могат да се видят туристи.   \"Развитието на туризма е приоритет на нашия екипа. Дамбалъ е сред основните обекти на рeлигиозния туризъм. Местността е атрактивна и за любителите на природата.   Продължаваме да инвестираме тук. Тази година построихме навес и направихме нов каптаж в скалите, който скоро ще захранва втора чешма\", каза още Сунай Хасан.  ", "date": "2019.05.06", "title": "Хиляди търсиха изцерение край извора на Дамбалъ (Снимки)"}
{"url": "http://epicenter.bg/article/Rumen-Radev-izrazi-saboleznovaniya-na-Vladimir-Putin-za-katastrofata-na-letishte--Sheremetievo-/182028/2/0", "text": "Държавният глава Румен Радев изпрати днес съболезнователно писмо на президента на Руската федерация Владимир Путин по повод трагичния инцидент с пътнически самолет на летище Шереметиево, при който загинаха и бяха ранени десетки души. Това съобщиха от прессекретариата на президента на Република България.   Президентът Радев изразява най-искрени съболезнования на близките на загиналите и отправя пожелание за бързото възстановяване на ранените при катастрофата. В този тежък момент мислите на българите са с приятелския руски народ, се подчертава в писмото на българския държавен глава.", "date": "2019.05.06", "title": "Румен Радев изрази съболезнования на Владимир Путин за катастрофата на летище „Шереметиево“"}
{"url": "http://epicenter.bg/article/Karayancheva-izrazi-saboleznovaniya-po-povod-samoletnata-katastrofa-na-letishte--quot-Sheremetievo-quot--/182030/2/0", "text": "Председателят на Народното събрание Цвета Караянчева изрази съболезнования по повод самолетната катастрофа на летище „Шереметиево“.  Тя изпрати съболезнователни писма до председателя на Съвета на Федерацията на Федералното събрание на Руската Федерация Валентина Матвиенко и до председателя на Държавната Дума на Федералното събрание на Руската федерация Вячеслав Володин, съобщиха от пресцентъра на НС.  Председателят на парламента изразява своята дълбока съпричастност и съчувствие на семействата и близките на загиналите.   „Скърбим за жертвите на злощастния полет. Вярваме, че ще бъдат положени всички необходими грижи, за да не са сами в тези мигове на изпитания близките на загиналите и да превъзмогнат болката от невъзвратимата загуба“, пише още Цвета Караянчева в съболезнователните писма. ", "date": "2019.05.06", "title": "Караянчева изрази съболезнования по повод самолетната катастрофа на летище \"Шереметиево\" "}
{"url": "http://epicenter.bg/article/Korneliya-Ninova-kam-Balgarskata-armiya--Vie-ste-dostoyni-hora-i-sluzhite-na-dostoyna-kauza/182031/2/0", "text": "Поздравявам всички българи, отдали знания, сили и труд на Българската армия - един от стожерите на държавността. Вие сте достойни хора и служите на достойна кауза - защита на суверенитета и независимостта на България. Това се посочва в поздравление от председателя на БСП Корнелия Нинова по повод Деня на храбростта и празника на Българската армия, съобщиха от пресцентъра на партията.   \"Приемете нашето уважение и признателност. Скъпи българи, честит празник на храбростта. И днес тя ни е необходима. Бъдете смели и вярвайте в себе си. Да е честито и името Георги. На имениците пожелавам здраве и сполука\", заявява Нинова.  ", "date": "2019.05.06", "title": "Корнелия Нинова към Българската армия: Вие сте достойни хора и служите на достойна кауза"}
{"url": "http://epicenter.bg/article/Eva-Maydel-i-Andrey-Novakov-prisastvaha-na-sveta-liturgiya-i-kurban-po-povod-Gergyovden-v-Ryahovo/182032/2/0", "text": "  Кандидатите за евродепутати на листата на ГЕРБ и СДС за изборите за Европейски парламент Ева Майдел и Андрей Новаков присъстваха на света литургия по повод големия християнски празник Гергьовден. Това стана тази сутрин в храма „Свети Георги“ в село Ряхово /Община Сливо поле/. Отец Станимир води службата, а Ева Майдел и Андрей Новаков запалиха свещ заедно с десетките вярващи.   „Съхраняването на традициите в Ряхово живи и предаването им на младите е гаранция, че селото ще продължава да расте, да се развива и да става все по-хубаво“, каза Новаков при срещата си с хората в населеното място.   „Всеки път, когато идваме в региона се вижда, че има едно нещо повече, дали ще е една детска площадка, дали ще са десет нови работни места... Това означава, че всеки ден с европейските средства се реализират проекти и животът на хората се подобрява“, добави Новаков.   Сред официалните гости бяха още народният представител от ГЕРБ – Русе Пламен Нунев, колегите му Светлана Ангелова и Андраин Райков, кметът на Община Сливо поле Валентин Атанасов, общински съветници, кметът на Ряхово Георги Атанасов, много местни жители и гости. Това съобщиха от пресцентъра на ПП ГЕРБ.   Събитието продължи с раздаването на традиционен курбан по повод празника. Местната фолклорна група към Народно читалище „Познай себе си“ изпълни песни, посветени на Свети Георги.  ", "date": "2019.05.06", "title": "Ева Майдел и Андрей Новаков присъстваха на света литургия и курбан по повод Гергьовден в Ряхово"}
{"url": "http://epicenter.bg/article/Papa-Frantsisk-otdahva-s-lazanya-i-glatka-vino--shef-Manchev-goshtava-kardinalite-s-rizoto-i-svinsko/182033/2/0", "text": "Папа Франциск ще обядва лазаня, зеленчуци и глътка вино, съобщиха от Нова ТВ. Човек от протокола разкри, че обядът на папата ще е около половин час. След това ще се оттегли в малка стая. Идеята за лазанята идвала от това, че родителите му са италианци и вероятно обича традиционното за полуострова ястие.  Франциск ще се срещне с монахини, които се грижат за гладни и бедни хора. След като приключи срещата на Франциск в Раковски, в общината настъпи празник с хора в центъра на града.  Семейство от Раковски се е ангажирало с тежката задача да сготви на делегацията на папа Франциск. В нея присъстват и трима кардинали.   За да не изложим пред Ватикана, на помощ е повикан и шеф Иван Манчев.  Той разкри, че обядът за папската делегация ще излезе около 4 часа. Тъй като готви за италианци, Манчев и помощниците му готвят ризото и свинско печено с пюре.   „На кардиналите ще бъде поднесено едно страхотно ризото с морски дарове. След това ще приготвим свинско печено с пюре и сос от трюфел. Ще има и салата от розови домати, печени чушки, сирене и пресен босилек, както и крем супа от зеленчуци”, разкри шеф Манчев. И допълни, че трябва да бъдат приготвени общо 50 порции.    Припомняме, че ястията за папата ще ги готвят монахини в Раковски. 88-годишна монахиня сестра Луиджа от ордена на Францисканките е приготвила менюто за папа Франциск. Тя именно е избрала прясна паста със спанак и млечен ликьор. През годините тя е готвила на четирима папи, съобщи Нова тв.  Сестра Луиджа е приготвила и свое меню, защото никой не прекрачва прага на манастира на \"Сестрите Францисканки\" без 88-годишната италианка да го нагости.", "date": "2019.05.06", "title": "Папа Франциск отдъхва с лазаня и глътка вино, шеф Манчев гощава кардиналите с ризото и свинско"}
{"url": "http://epicenter.bg/article/Borisov-sled-parada--Pravitelstvoto-shte-prodalzhi-da-podobryava-materialnite-usloviya-za-voennite-/182036/2/0", "text": "\"Честит Ден на храбростта и празник на Българската армия! Поздравявам всички достойни българи за службата им към родината, на всички смели момчета и момичета, които пазят небето, морето и границите ни\", написа във Фейсбук премиерът Бойко Борисов след като присъства на военния парад в чест на празника на Българската армия.  \"Радвам се, че си изпълнихме обещанието за празника да бъде възстановено Военновъздушното училище „Георги Бенковски”. Правителството ще продължи да подобрява материалните условия за военните, като предстои да отпуснем около 2 млрд. лв. за нова военна техника, която ще бъде на най-високо световно ниво. Днес почитаме и Свети великомъченик Георги Победоносец. Честит празник!\", се казва още в профила на Борисов.", "date": "2019.05.06", "title": "Борисов след парада: Правителството ще продължи да подобрява материалните условия за военните "}
{"url": "http://epicenter.bg/article/Tsvetan-Tsvetanov-chestiti-Denya-na-hrabrostta-i-praznika-na-Balgarskata-armiya/182037/2/0", "text": "„Гергьодвен е! Днес почитаме паметта на Св. Великомъченик Георги Победоносец, чието име носят хиляди наши съграждани. Пожелавам на всички празнуващи да бъдат здрави и да носят с гордост името на своя светец - покровител.    6 май е и Ден на храбростта и празник на Българската армията, както и празник на земята, земеделието и животновъдите!   Честито на всички празнуващи!“    Това написа в профила си във Фейсбук председателят на предизборния щаб на ГЕРБ Цветан Цветанов.      ", "date": "2019.05.06", "title": "Цветан Цветанов честити Деня на храбростта и празника на Българската армия"}
{"url": "http://epicenter.bg/article/S-voynishka-bob-chorba-posreshtat-vav-Voenniya-muzey-za-Gergyovden-/182038/2/0", "text": "Националният военноисторически музей посреща своите посетители в Деня на храбростта и Празника на Българската армия с безплатен вход и празнична програма. Освен постоянната хронологична и външната експозиция, посетителите ще могат да разгледат също и най-новата изложба в музея – \"На борда на флотската история\", посветена на 140-ата годишнина от създаването на Военноморските сили на Република България.  В празничния ден всеки гост има възможност да влезе в пилотската кабина на транспортен хеликоптер МИ-8 и в отделенията за управление на ракетен комплекс 2К 52 Фрог „Луна-М“ и подвижен радиовисотомер ПРВ-11 „Вершина“. Посетителите могат свободно да разгледат постоянната и временните експозиции.  „Могат да се видят големите паради през 30-те години на 20 в., големите паради през 1937 г., когато са най-мащабни парадите и през 1938 г., когато за първи път има заря.    Военен готвач на полеви условия ще приготви за дегустация войнишка боб чорба, а най-малките посетители на НВИМ ще могат сами да замесят гергьовденски хляб, украсен с празнични традиционни орнаменти. Ателиетата на \"Мрежа Хлебни къщи\", ще се състоят между 11.00 и 13.00 ч. като за участие в тях ще е необходимо предварително записване на място, което стартира в 10.00 ч.  Освен атракции, от НВИМ са приготвили и музикална програма.   От 13.30 ч. ще има концерт на Представителния духов оркестър на Сухопътни войски, а от 15.00 ч. програмата ще продължи с представяне на магията на българските танци и народни песни от Представителния фолклорен ансамбъл „Шевица“. Всички посетители в празничния 6-ти май ще могат да вземат участие в гергьовденското хоро, което ще се извие на територията на музея.  С Ден на отворени врати Денят на храбростта ще бъде отбелязан със специална програма и във филиалите на НВИМ – Военноморския музей във Варна и Музея на авиацията в Крумово.  ", "date": "2019.05.06", "title": "С войнишка боб чорба посрещат по традиция във Военния музей за Гергьовден "}
{"url": "http://epicenter.bg/article/Borisov-zanese-obeshtanoto-agne-na-Niki-i-Dancho-za-Gergyovden--VIDEO-/182039/2/0", "text": "На връх Гергьовден по обяд премиерът Бойко Борисов шокира всички като се пусна на живо от фургон с работници.   Министър-председателят, който беше със запретнати ръкави и само по риза се обърна към присъстващите с думите \"Вие работите и днес. Така трябва, на кого обещах оня ден до 1 юни всичко да е готово\".  Премиерът се обърна към всички присъстващи по име и им честити празника на армията. Зарадвани и смутени от неочаквания дар, те го поканиха във фургона, за да се скрият от дъжда.   \"Къде сте, Ники, Данчо? Влизайте вътре. Обещах оня ден и си изпълнявам думата. Да сте ми живи и здрави, честит празник!\", заяви премиерът.   С Ники и Данчо той се запозна преди дни, когато инспектира работата на моста. Тогава те му разказаха как се укрепват \"гредните конструкции\" на мостовете \"по европейските изисквания\", как се въвеждат \"нови методи предвид сеизмичността\" и как \"всичко върви по план\".   \"Кой казваше оня ден, че ще забравя. Обещах и дойдох\", заяви още премиерът.  По-късно той прикани присъстващите да обядват с печеното агне, което им беше занесъл и им пожела да са живи и здрави.  Припомняме, че преди дни Борисов бе на инспекция по виадуктите на АМ „Тракия”, където се зарече, че трасето ще е готово до тази дата.  Строително-ремонтните дейности се извършват на 20-ия км на АМ „Тракия“ край Вакарел, в дясното платно и обхващат горното и долното строене на пътното съоръжение.   Премиерът Борисов инспектира ремонтите по виадуктите на магистралата на 13-ти, 15-ти и 20-ти километър и се снима с работниците Ники и Данчо с жълти жилетки.   По-рано министър-председателят Бойко Борисов присъства на традиционния военен парад в София по повод Деня на храбростта и празника на Българската армия – 6 май. В парада на площад „Княз Александър I” участваха над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация. По време на парада беше демонстрирана и ретро техника от времето на Втората световна война. При изпълнението на националния химн бяха изпълнени 20 артилерийски салюта.              ", "date": "2019.05.06", "title": "Борисов занесе обещаното агне за Гергьовден на Ники и Данчо, които работят на Ам \"Тракия\"  (ВИДЕО)"}
{"url": "http://epicenter.bg/article/Borisov-ot-Plovdiv--Vseki--koyto-si-misli--che-mozhe-da-grabi-na-horata-parkovete--e-sgreshil-/182040/2/0", "text": "\"Паркът в пловдивския кв. „Кършияка“ ще остане парк\".  Това каза министър-председателят Бойко Борисов на среща с протестиращите граждани от пловдивския кв. „Кършияка“, предаде репортер на Радио „Фокус“ - Пловдив.   С бурни ръкопляскания и скандирания \"Победа\" жители на Пловдив посрещнаха премиера Бойко Борисов. Заедно с него е и финансовият министър Владислав Горанов.  Пловдивчани помолиха за помощ Борисов във връзка с парк, който е частна собственост. „Първо да ви честитя днешния празник. Да сте живи и здрави! Това ни е един от най-хубавите празници“, заяви Борисов. „С колегите Томислав Дончев и Владислав Горанов сме по друга работа в Пловдив. И ако Господ даде, няма да казвам какво е, но ако стане – ще видите колко ще е добре“, каза министър-председателят.   Една от присъстващите помоли всички журналисти да се изместят, за да може да диша Бойко Борисов, а той заяви с усмивка, че на всички може да каже нещо, но не и на тях. „Аз като кмет в София заварих същите неща - бяха си взели градинките пред Японския хотел, Южния парк. В плана на Пловдив това място е озеленено и остава парк. Така че това съм го разпоредил. Всеки, който си мисли, че може да граби така на хората парковете, е сгрешил“, заяви Бойко Борисов. Той посочи, че се работи и по създаване на околовръстно шосе на Пловдив.   Насъбралите се благодариха на премиера, че е поканил папа Франциск в България. \"Защо някои искат на всяко хубаво нещо да сложат по лъжица катран?\", попита той. Едва ли не папата дошъл да ни докара мигранти. Той се наведе и целуна на патриарха иконата. Веднага си облече дрехата  (омофора), подарък от мен. Дайте да се радваме,\" каза премиерът по повод критични коментари за визитата на папа Франциск в България.    ", "date": "2019.05.06", "title": "Борисов от Пловдив: Всеки, който си мисли, че може да граби на хората парковете, е сгрешил (Видео)"}
{"url": "http://epicenter.bg/article/Karadaya-ot-Haskovo--Za-da-ne-zaveshtaem-na-mladite-nay-bednata-strana-v-ES--tryabva-da-sme-obedineni/182041/2/0", "text": "  Централният лъч на ДПС посети област Хасково. Кандидат-депутатите от листата на ДПС, водени от председателя на партията Мустафа Карадайъ присъстваха на митинг, посветен на 10-то майските събития от 1984 г. по време на т. нар. „възродителен процес“ в село Караманци. След среща с жителите на хасковските села Козлец и Текето, се проведе предизборен митинг в град Хасково.  Пред митинга председателят на ДПС Мустафа Карадайъ каза, че ДПС от 2 години призовава основните политически сили да седнат на масата и да очертаят приоритетите на държавата, за да може който е на власт да следва тези приоритети. Както виждате за две години това не се случва. Ако продължаваме да вървим така по инерция, значи и по инерция да предадем на младите най-бедната в ЕС държава, добави той. Нямаме право да завещаем на следващите поколения най-бедната страна в ЕС, бе категоричен Карадайъ.  Председателят на ДПС настоя държавата да изпълнява ангажиментите си за отпечатването и разпространението на учебници по турски език. Той напомни, че от 20 години Министерство на образованието избягва да изпълни тази своя отговорност. Въпреки уверенията, каза Карадайъ, и този път учебниците по турски език не са включени в Постановлението на МС. „Аз ви казвам, ДПС ще отпечата одобрените учебници за турски език и наесен ще ги раздадем на нашите деца.“, заяви Карадайъ. Ето този двоен стандарт трябва да променим в нашата родина. Заради този двоен стандарт Европа ги чува, но им вижда и действията и не им вярва. Но на нас ни има доверие, заключи председателят на ДПС и водач на листата на ДПС Мустафа Карадайъ.  Зам.-председателя на ПГ на ДПС и народен представител от Хасково Йордан Цонев обърна внимание на посещението на папа Франциск в страната и словото на президента по време на посрещането му. „По време на посещението си папа Франциск каза, че България е страна, в която на различията се гледа като богатство, а не като проблем. Това е принцип на ДПС от 30 години. Ние сме близо до духовните водачи на света. Затова сме най-великата партия в историята на света“, каза Цонев.  Йордан Цонев заяви, че президентът също в своето слово каза, че в момент в който в Европа се надига езикът на омразата, е време да си спомним за светите братя Кирил и Методий, които изградиха мост между хората и които позволиха да се реализира принципа всеки на свой език да разговаря и да се моли на свой език. Искам от името като ваш депутат и като избиратели на президента да го запитам кога ще вземете отношение по въпроса за ксенофобията в България и езика на омразата, който се лее от трибуната на българския парламент. Ние от ДПС чакаме от обединителя на нацията какво е отношение му към ксенофобията и езика омразата в България, уточни Цонев.  На предизборната среща присъстваха и областният председател Ерджан Юсуф, кандидатите за евродепутати Илхан Кючюк-председател на Младежко ДПС, Искра Михайлова, Атидже Алиева-Вели, Севим Мусак, Станислав Анастасов, Антоанета Асенова, Петър Чобанов, Танер Кабилов, Сунай Якуб и Цветан Енчев, общински кметове и общински председатели на ДПС.", "date": "2019.05.06", "title": "Карадайъ от Хасково: За да не завещаем на младите най-бедната страна в ЕС, трябва да сме обединени"}
{"url": "http://epicenter.bg/article/Kandidatat-za-evrodeputat-d-r-Ralchovski--Politikite-na-GERB-sa-pravilnite--rezultatite-sa-vidimi/182042/2/0", "text": "  Политиките на ГЕРБ са правилните и резултатите от това са видими във всяко населено място. Пример за това е обновеното читалище със средства от ЕС, в което са намираме в момента. Това заяви в с. Василовци (област Монтана) кандидатът за евродепутат от ГЕРБ д-р Иво Ралчовски. Там той присъства на юбилейно тържество по повод 120 години Народно читалище \"Събуждане 1899\". Заедно с него бяха народният представител от ГЕРБ - Монтана Дилян Димитров, областният управител Росен Белчев, зам. областният управител Нина Петкова, кметът на община Брусарци Наташа Михайлова, както и много жители и гости на Василовци. Това съобщиха от пресцентъра на ПП ГЕРБ.   Дилян Димитров сподели с всички присъстващи следното: “Приемете моите най-искрени поздравления по случай юбилея на Народно читалище „ Събуждане 1899“. Днешният празник е признание за всички Вас – читалищни деятели, самодейци и даровити хора, които със своя всеотдаен труд и талант пазите българския дух и националната идентичност. Вашата упорита работа е еталон за родолюбие. Бъдете живи и здрави, благодаря за прекрасните емоции и страхотната програма и се надявам, че на 26 май ще ни подкрепите с бюлетина номер 12“.", "date": "2019.05.06", "title": "Кандидатът за евродепутат д-р Ралчовски: Политиките на ГЕРБ са правилните, резултатите са видими"}
{"url": "http://epicenter.bg/article/Andrey-Kovachev--Nikoga-ne-tryabva-da-zabravyame-podviga-na-nashite-predtsi--tova-e-nash-dalg/182043/2/0", "text": "Никога не трябва да забравяме подвига на нашите предци, това е наш дълг. Това каза по време на честванията на 6 май - Ден на храбростта и празник на село Волуяк, кандидатът за евродепутат от листата на ГЕРБ и СДС Андрей Ковачев.   Той изтъкна, че 6 май е ден на почит към всички български воини, загинали за обединението на Отечеството. „Ние всяка година свеждаме глава пред техния подвиг за товa, че я има България и че ще пребъде във вековете. Трябва да си спомним за тези герои, но също така заедно с нашите европейски приятели и партньори да преодоляваме това, което ни е разделяло. Това трябва да се случва по мирния път, по пътя на сътрудничеството и солидарността и никога повече на нашата земя да не допускаме да има страдащи от това най- голямо зло за човечеството- войната“, категоричен бе кандидатът за евродепутат д-р Андрей Ковачев.   Андрей Ковачев добави, че подвигът на нашите предци трябва да се помни. „Ние с нашата история компромис няма да правим както по отношение на Северна Македония, така и по отношение на западните покрайнини и на нашите общности, които са в Албания, Косово, Украйна, Молдова“, каза Ковачев.   Според него Европейският съюз е единственият цивилизован начин, чрез който можем да преодолеем това, което ни е разделяло в миналото.   Андрей Ковачев бе гост на празника на село Волуяк. Той се включи в поднасянето на венци и цветя на обновения паметник на загиналите в Първа световна война в населеното място, съобщиха от пресцентъра на парртията.   Кметът на район Връбница Младен Младенов коментира, че преди шест месеца паметникът е бил в окаяно състояние. Тогава районната администрация заедно със Столична община поема ангажимент да го обнови.   „Днес обновяването е факт. Показваме отново, че спазваме обещанията си“, подчерта кметът. Той поздрави жителите и гостите на Волуяк по повод празника. „Желая на всички мои съграждани вяра, устрем, упоритост и единство, за да можем да се гордеем с района, в който живеем“, добави Младенов.   Гости на празника на Волуяк бяха общинските съветници от ГЕРБ Татяна Георгиева и Екатерина Йорданова, както и представители на структурата.  ", "date": "2019.05.06", "title": "Андрей Ковачев: Никога не трябва да забравяме подвига на нашите предци, това е наш дълг"}
{"url": "http://epicenter.bg/article/Maydel-i-Novakov-polozhiha-tsvetya-pred-Pametnika-na-zaginalite-v-Srabsko---balgarskata-voyna-v-Ruse/182045/2/0", "text": "  Кандидатите за евродепутати на листата на ГЕРБ и СДС за изборите за Европейски парламент Ева Майдел и Андрей Новаков положиха по обед цветя пред Паметника на загиналите в Сръбско – българската война от 1885 година. Поднесен бе и венец от тяхно име в рамките на традиционната официална церемония по повод Деня на град Русе, който съвпада с Деня на храбростта и българската армия - Гергьовден. Това съобщиха от пресцентъра на ПП ГЕРБ.   „На един от най-светлите християнски празници Гергьовден почитаме героите от българската армия, отдали живота си в името на националния ни суверинитет и свобода. Днес, благодарение на членството ни в Европейския съюз, гласът на България се чува много по-ясно в Европа, а националният ни интерес е много по-добре защитен като част от европейското семейство“, каза по повод честването Ева Майдел.   В приветствието си кандидатът на евродепутат Андрей Новаков подчерта: „Русенци никога не са чакали да станат европейци, русенци винаги са били. Предприемаческият дух и зарядът личат и днес. С подкрепата на правителството и неуморната работа на местните депутати Русе е първенец по усвояване на европейски средства и продължава да бъде от перлите по Дунав, неотстъпващ по нищо на останалите европейски градове по поречието на реката“.   Сред официалните гости на събитието бяха още народните представители от ГЕРБ Пламен Нунев, Светлана Ангелова и Андриан Райков, председателят на Общински съвет – Русе чл. кор. проф. дтн инж. Христо Белоев, общински съветници, ръководители на териториални структури на държавната администрация, представители на съседната румънска община Гюргево, много граждани.   Заупокойна молитва за загиналите за отечеството ни войни и благодарствен молебен по повод Деня на храбростта и Българската армия отслужи Негово Високопреосвещенство Русенският митрополит Наум в съслужие със свещеници от Русенската епархия.   В словото си областният управител на Русенска област Галин Григоров отбеляза важния принос на българските воини, защитили правото на българския народ за национално самоопределение, обединение и развитие.   Преди официалната церемония, по традиция беше отслужена тържествена литургия за Св. Георги Победоносец от Русенския митрополит Наум и гюргевския епископ Амвросий в едноименния русенски храм, а на площада пред сградата на Областна и общинска администрация русенски състави изнесоха празнична програма.   Ева Майдел и Андрей Новаков се насладиха на песните и танците на русенски фолклорни състави, като те извиха най – дългото хоро в града ни в рамките на мащабна инициатива по повод празника.          ", "date": "2019.05.06", "title": "Майдел и Новаков положиха цветя пред Паметника на загиналите в Сръбско – българската война в Русе"}
{"url": "http://epicenter.bg/article/Gergyovden-e--Kostite-na-zhertvenoto-agne-se-zaravyat-na-nivata-za-plodorodie/181140/2/0", "text": "В българския народен календар Гергьовден пък е най-големият пролетен празник. Познат е с имената Гергьо̀вден, Гѐргевден, Гю̀рговден, Гѐрги, Джу̀рджевдан, както и Хъдърлез и Адрелѐс, сред мюсюлмани, помаци и роми.    Това разположение в празничния календар определя и изключително богатата му обредност, обхващаща всички области от стопанския и социален живот на хората.    Обхожда и наглежда полята и посевите. Ето защо се счита за покровител на земеделците и най-вече на овчарите и стадата.   Според народните вярвания свети Георги и Свети Димитър са си раздели годината по братски - за първия лятото, за втория - зимата. Всяка капка дъжд на Гергьовден носи жълтица, казва още народът ни. В ранните часове на деня се берат билки, росата е здравословна, повеляват обичаите.     Повечето жития посочват като негово родно място Кападокия, а за място на неговата смърт се сочи град Лид в днешен Израел. Според преданията той е римски войник и християнин. Младият Георги следва пътя на баща си и постъпва на служба в армията, където се проявява като добър войник и бързо се издига във военната йерархия. По това време е разпределен в Никомедия и служи в личната гвардия на император Диоклециан. \r\n \r\n \r\n \r\n Според житието му, през 303 г. Диоклетиан издава едикт за систематично преследване на християните в цялата империя. На Георги е заповядано да вземе участие в преследванията, но вместо това той се открива като християнин и критикува решението на императора. Разяреният Диоклетиан нарежда Георги да бъде подложен на мъчения и да бъде екзекутиран като предател.     Св. Георги е изобразяван на иконите като конник, убиващ змей, заради чудото, станало близо до град Вирит, днешен Бейрут. Наблизо имало голямо езеро, в което живеел страшен змей. Той често излизал и много хора ставали негова жертва. Когато пък доближавал градските стени, дъхът му отравял онези, които били наблизо и го вдишвали. Гражданите се опитвали да се преборят със звяра неведнъж, но нямали успех. Така един ден те решили да помолят техния владетел за помощ, той пък от своя страна издал заповед, с която разпоредил всеки ден да предават на змея по едно от децата си и тъй да се спасят останалите.   Издавайки тази заповед той уверил хората, че когато дойде неговия ред, и той ще предаде дъщеря си на чудовището. И така всеки ден отвеждали на брега на езерото по едно от децата, докато не дошъл ред на дъщерята на управителя. Когато това станало, гражданите поискали от бащата да изпълни думата си. Той заповядал на детето си да облече най-хубавата си премяна и да отиде на брега на езерото.   Когато змеят излязъл, се появил св. Георги, яхнал бял кон, и отишъл при девойката. Попитал я защо стои там и плаче, тя му обяснила защо е там и му извикала да бяга. В този час светецът-воин препуснал към змея и го пробол с копието си. После наредил на момичето да върже змея с пояса си и да го завлече в града. Народът, като видял това, се разбягал от страх, но св. Георги им заговорил, да не се страхуват, защото Господ Иисус Христос го е изпратил да ги избави от това зло, за да повярват в него.   На това място по-късно била съградена голяма църква на името на Божията Майка и друга една на името на св. Георги Победоносец. Тук именно станало и друго чудо. При освещаването на този храм избликнал извор с жива вода, която лекувала много душевно и телесно болни.   Днес все още няма пълно единство в мненията за произхода на този празник. Според някои той идва от тракийската древност, според други е славянски по произход, има и хипотези, че следите му се губят в далечното минало на прабългарите от Азия.     В нощта срещу празника, преди да пропеят петлите, хората отиват на някоя ливада или поляна, където се търкалят в утринната роса, защото народното вярване твърди, че по това време на годината всичко е „повито с блага роса“. На някои места девойките ходят боси по росата или си мият лицето и ръцете с нея. Къпането в росата се прави от хората, за да са здрави и да не ги боли кръст през година. Къпят се в роса и безплодни жени с вярата, че така ще станат плодовити. Друг свързан с росата обреден момент е събирането и носенето ѝ вкъщи. Вярва се, че събраната по Гергьовден роса има особена целебна сила.   Освен „къпането“ в роса се практикува и обредното къпане в реки и извори. Както при росата, така и при измиването с вода съществува обичаят да се носи в къщи вода (на някои места тя се носи в пълно мълчание – т. нар. мълчана вода), с която се замесват обредни хлябове. В Разградско се вярва, че на този ден водата е толкова лековита и даваща сила, че дори мечките се къпят за първи път в годината на този ден.   След къпането в росата, на връщане към домовете си хората берат здравец, бук, коприва или люляк, с които се окичват вратите и праговете на домовете, оборите и кошарите, слагат се на завивките на децата и на хомотите на добитъка, правят се венци и се слагат на главите на домашните животни. Ергените кичат със зеленина дворните врати на любимите си, а момите вият китки и венци и ги слагат в косите си.    Освен люлеенето, почти из цялата българска етнична територия, на разлистени дървета се окачат кантари, на които хората се теглят, вярвайки, че това е един от начините да бъдат здрави и жизнени през годината.   Вярва се още, че както на Еньовден, така и рано сутринта на Гергьовден билките имат особена целебна сила и затова се берат и билки. Вярва се още, че този ден е особено подходящ за магии за обиране на плодородието от чуждите имоти и затова в нощта срещу празника магьосниците (мамници и баячки) правят своите магии за „превземане“ на чуждото плодородие – „мамят“ плодовете на нивите и млякото и плодовитостта на живата стока. За да се предпазят от това, на някои места в България гледат да убият змия в деня преди Гергьовден и на самия ден пръскат мляко през устата ѝ. Смята се също, че този ден е един от най-подходящите дни в годината за т. нар. сваляне и издояване на месечината от магьосниците, които уж я превръщат в крава и я издояват, придобивайки власт над млякото.     Другаде пазят слама от трапезата на Бъдни вечер и я разхвърлят из имота или я палят на високи места из землището на селището, за да не пада гръм и да не вали градушка. На съдовете, в които доят овцете, се слага здравец, босилек и други зелени билки или се забождат раззеленени клони в средата на имота.    затова голяма част от обредните практики и обичаите, изпълнявани на този ден, имат за цел да осигурят здравето и плодовитостта на живата стока.   На Гергьовден рано сутринта се извършва ритуалното извеждане на животните на първа зелена паша, като стадото се подкарва със зелена пръчка.   Овчарите отварят вратата на кошарата и която овца излезе първа, украсяват главата ѝ с предварително подготвен венец и я издояват. Ведрото, в което се дои овцата, е украсено също с венци или различни зелени растения и пресукани бял и червен конец. По същия начин са украсени и вратата на кошарата, както и самата кошара. Млякото на първата овца се издоява през сребърен пръстен. Първите капки мляко се изливат на земята или върху яйце, което после се заравя в земята.       Изборът на жертвеното животно е различен – някъде това е първото родено агне през годината, другаде – агнето на първата излязла от кошарата овца. Може да се взема предвид и пола или цвета на животното. Преди да се заколи, то също се окичва с венец или цветя, захранва се със свежа зеленина, трици и сол и се запойва с вода. От солта и хляба, с които е захранено, дават и на другите домашни животни.   В миналото агнето обикновено се е колело в къщата при огнището, като се е гледало кръвта му да опръска стената. На някои места според дебелината на кървавите бразди се гадаело плодородна ли ще е годината или не. След заколването се взима от кръвта и с нея се мазват децата по челото и бузите, за да бъдат здрави през годината. С тази кръв се мазват и праговете на вратите и ъглите на стаите. Останалата кръв се събира в съд и се заравя в земята на чисто място, където не се стъпва.   След празника костите на жертвеното агне също се хвърлят в течаща вода или се заравят в нивата. От тях някъде запазват кокалчето от предния десен крак, което използват на следващата година при украсата на обредните гергьовденски хлябове, както и предната плешка – с нея лекуват децата от уруки.   Обикновено агнето се пече цяло, като след изпичането се носи в църква, за да се освети, или ако се пече на общоселската трапеза, свещеникът или стопанинът го прекадяват на място.   Празничната трапеза обикновено е общоселска. Прави се извън селището някъде на зеленина – обикновено при оброчище, параклис или манастир. След като се освети, на нея се носят опечените агнета, обредните хлябове, прясно издоеното мляко и подсиреното от него сирене, квасено мляко и други подобни. На този ден за първи път през годината се яде пресен чесън, който задължително присъства на трапезата.   Играят се хора на песни с религиозно-митичен характер и такива, свързани с мотивите за св. Георги – обикалящ полето, побеждаващ ламята и отключващ изворите и влагата.  ", "date": "2019.05.06", "title": "Гергьовден е! Днес всяка капка дъжд носи жълтица! Честит празник!"}
{"url": "http://epicenter.bg/article/Dnes-e-Denyat-na-hrabrostta-i-praznikat-na-Balgarskata-armiya-/182001/2/0", "text": "\r\n На   отбелязваме  . Денят на храбростта и празник на Българската армия е официален празник в Република България – професионален празник на военнослужащите и празник на военния орден „За храброст“.  започва да се чества от Българската армия още с нейното създаване. С указ от 1 януари 1880 г. княз Александър Батемберг учредява военния орден „За храброст” - отличие, с което се удостояват извършилите подвизи на бойното поле. А с указ от 9 същата година се постановява честването на празника. През войните в периода 1912-1918 г., макар и в бойни условия, празникът се отбелязва. Той се чества всяка година с отслужване на панихида за загиналите и молебен за живите. Прави се преглед на войсковите части от върховния главнокомандващ на Българската армия и велик магистър на ордена „За храброст”. Тържеството завършва с военен парад. \r\n   \r\n До подписването на Ньойския договор Денят на бойната прослава се чества отделно на 27 ноември (победата на Българската армия в боевете при Сливница в Сръбско-българската война от 1885 г). \r\n   \r\n През 20-те години на 20 в. този празник се обединява с отбелязването на Деня на храбростта на 6 май. \r\n От 1931 г. Денят на храбростта и победите е обявен за боен празник на войската. За първи път при честването на Гергьовския празник през 1937 г. тържеството започва от предишната вечер със заря, дотогава тя е епизодично явление. След 1946 г. традицията в честването на празника на Българската армия е прекъсната. Първоначално е определена датата 9 септември, а след 1953 г. - 23 септември, която остава до демократичните промени у нас през 1989 г. \r\n   \r\n Великото Народно събрание определя за празник на войската 23 август - деня на решаващите боеве при Шипка. Две години - 1991 и 1992 г., българските воини честват този паметен ден като свой празник. През 1993 г. с постановление на Министерския съвет 6 май е обявен за Ден на храбростта и Българската армия. \r\n   \r\n \r\n \r\n \r\n \r\n   \r\n \r\n \r\n \r\n", "date": "2019.05.06", "title": "Днес е Денят на храбростта и празникът на Българската армия."}
{"url": "http://epicenter.bg/article/Papata-dnes-v-Balgariya---sreshti-v-gr--Rakovski-i-Sabitieto-za-mir-na-pl---quot-Nezavisimost-quot--v-Sofiya/182004/2/0", "text": "Папа Франциск, който е на апостолическо посещение у нас, днес ще посети католическата общност в Южна България. Знаковото посещение ще завърши със събитието за мир, което ще се състои вечерта на площад „Независимост“ в столицата.   \r\n На него Светият отец ще отправи своето послание за мир към целия свят заедно с представители различни вероизповедания. Шест деца - техни представители, ще държат запалени факли - символ на мира. На сцената ще има маслиново дърво и рози - символ на България. \r\n   \r\n Преди това обаче Светия отец ще посети бежанския център в столичния квартал Враждебна, след което ще отпътува за град Раковски, където с вълнение очакват срещата с него. \r\n   \r\n В църквата „Пресвето сърце Исусово“ той ще отслужи света литургия с първо причастие на 250 деца от всички католически енории у нас, а след обед е срещата на Светия отец с католическата общност в храма „Свети Архангел Михаил“ . \r\n   \r\n Папа Франциск ще бъде посрещнат на автогарата в квартал „Генерал Николаево“ в Раковски от кмета Павел Гуджеров. \r\n   \r\n В 10:30 часа той ще потегли с папамобила, приветстван по пътя си от множеството, към църквата \"Пресвето сърце Исусово\". \r\n   \r\n Дворът на храма е изпъстрен с десетки детски рисунки в чест на неговото посещение, а вътре ще го чакат, облечени в бяло деца, които ще получат първо причастие. С тях ще са и родителите им. \r\n   \r\n На площада пред храма са монтирани видеостени, на които присъстващите –поклоници, родители и гости на града ще могат да гледат на живо службата и първото причастие. \r\n   \r\n Следобедната среща на папата с католическата общност в квартал „Секирово“ също ще може да се наблюдава на видеоекрани пред храма. Преди това папа Фанциск ще гостува заедно с католическите епископи в манастира \"Св. Елисавета\". \r\n   \r\n Във вторник сутринта папа Франциск заминава за Северна Македония, но с това не завършва обиколката му из Балканите, тъй като в края на май той ще посети Румъния. \r\n", "date": "2019.05.06", "title": "Папата днес в България - срещи в гр. Раковски и Молитва за мир на пл.\"Независимост\" в София"}
{"url": "http://epicenter.bg/article/Prezidentat-Radev-priema-parada-po-sluchay-praznika-na-Balgarskata-armiya/182007/2/0", "text": "В 9.00 започна тържественият водосвет на бойните знамена и знамената-светини пред паметника на Незнайния воин, който по традиция предхожда военния парад в София на Гергьовден.   Ритуалът на освещаването на военните знамена на българската войска има дълбоки исторически корени. Първото историческо свидетелство за този ритуал е за освещаване на бойните знамена преди победната битка на цар Симеон I Велики над византийските войски при река Ахелой през 917 година. Чрез освещаването на знамената се счита, че Божията благодат ще снизхожда, ще освещава, ръководи и изпълва с благодатни сили и всички, които воюват под тези знамена.   Знамената на Българската армия наричаме „светини”, тъй като върху тях е изобразен светият кръст, изписани са свещени думи, като „С нас е Бог”, освещават се ежегодно и са символ на вярност, чест и доблест.    Водосветът бе отслужен от Негово Светейшество Българският патриарх Неофит, на церемонията присъстват президентът и върховен главнокомандващ на въоръжените сили Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия.   На площада са също председателят на Народното събрание Цвета Караянчева, кметът на София Йорданка Фандъкова, Симеон Сакскобургготски, присъстват представители на държавното ръководство, Дипломатическия корпус, военно-патриотичните съюзи.   Официални гости на тържествата, посветени на Деня на храбростта и празник на Българската армия, са и заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески.   В 10.00 часа президентът Радев ще приеме почетния строй на представителните части на Българската армия на площад \"Княз Александър I\" в столицата, където ще произнесе тържествено слово.  От 10.30 часа ще се състои традиционният Гергьовденски парад на Въоръжените сили.  Денят на храбростта и празник на Българската армия ще бъде отбелязан във всички гарнизони в страната.     Парадът по традиция се открива от вертолет Ми–17 на Военновъздушните сили, носещ националния флаг на България. Тази година няма да е така, тъй като нямаме изправен Ми-17.     Предвижда се във въздушният компонент на парада да участват вертолети и самолети, които са на въоръжение във вертолетната, транспортната, учебната и изтребителната военна авиация: вертолетите Ми-24 и \"Cougar” и самолетите \"Спартан“, \"Пилатус“ и МиГ-29.     Клубът за военно-исторически реконструкции \"Братя по оръжие“ ще представи техника от периода на Втората световна война: четириместна командирска кола \"Кюбелваген Феномен Гранит-30“ (от 1936 г.), 12-местен триосен камион \"Щайер 640“ (от 1940 г.) и 4-местен джип \"Кюбелваген Фолксваген тип 82-КДФ“ (от 1943 г.), както и мотоциклети \"Цундап-КС 750“ (от 1942 г.), \"BMW R75“ (от 1943 г.), \"BMW R12“ (от 1940 г.) и \"BMW R35“ (от 1940 г).     В парада ще участват Гвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част със знамената-светини и 10 представителни блока с бойните знамена на: Военна академия \"Георги Стойков Раковски”, Националната гвардейска част, Националния военен университет \"Васил Левски”, 61-ва Стрямска механизирана бригада и 101-ви Алпийски полк – Смолян от състава на Сухопътните войски, на Военновъздушните сили, Военноморските сили, 68-ма бригада \"Специални сили, Мобилната комуникационно-информационна система от състава на Съвместното командване на силите и Служба \"Военна полиция“.     В 12:00 ч. пред сградата на Администрацията на президента на Република България ще бъде извършена тържествена смяна на почетния гвардейски караул.  ", "date": "2019.05.06", "title": "Президентът Радев приема парада по случай празника на Българската армия (Видео)"}
{"url": "http://epicenter.bg/article/MVnR--Nyama-danni-za-postradali-balgarski-grazhdani-pri-intsidenta-na-letishte--Shemeretievo--v-Moskva/182008/2/0", "text": "  Към 9:00 часа по информация на посолството на България в Москва няма да данни за пострадали български граждани при инцидента с пожар на борда на пътническия самолет „Сухой Суперджет 100\", извършил аварийно кацане на московското летище \"Шереметиево\". Това съобщиха от пресцентъра на Министерството на външните работи.   Консулът ни в Москва Николай Панайотов осъществи контакт с международния отдел на Министерството на извънредните ситуации в Руската федерация. Оттам категорично е потвърдено, че няма пострадали или загинали български граждани при инцидента на 5 май. Мисията ни поддържа непрекъснат контакт с руските власти.   Летище \"Шереметиево\" работи в щатен режим. Полетите към София не се пренасочват към други московски летища.   По последни данни 41 души са загинали, от общо 78 души на борда. По информация на летището екипажът на самолета, пътуващ от Москва за Мурманск, е съобщил за неизправност след излитането и е решил да се върне на \"Шереметиево\".   Самолетът е извършил аварийно кацане, след като на борда му е избухнал пожар, заяви пресслужбата на летището.   При необходимост от съдействие българските граждани могат да се свържат с посолството ни в Москва на: Дежурен телефон в работно и извън работно време:+7 495 234 0226  ", "date": "2019.05.06", "title": "МВнР: Няма данни за пострадали български граждани при инцидента на летище „Шемеретиево“ в Москва"}
{"url": "http://epicenter.bg/article/Papata-v-bezhanskiya-tsentar-vav--quot-Vrazhdebna-quot---VIDEO-/182010/2/0", "text": "Във втория ден от визитата си в България папа Франциск посети бежанския център във \"Враждебна\". Там той се наслади на специално подготвената от децата програма ,  предаде Нова телевизия.   „Много ви благодаря за гостоприемството! Благодаря на децата за техните толкова хубави песни! Те са тези, които носят радост във вашия път, който е изпълнен с болка, защото е трябвало да напуснете родината си и да търсите друга. Но винаги остава надеждата. Днес светът е изпълнен с емигранти. И техният път е един кръст... Желая всичко добро на вас и на вашите сънародници, които сте оставили в родината си! Господ да ви благослови! Молете се за мен!\", каза Светият отец пред бежанците.   След кратката си реч главата на Римокатолическата църква разговаря с хората, като усмивката не слизаше от лицето му.  ", "date": "2019.05.06", "title": "Папата посети бежанския център във \"Враждебна\" (ВИДЕО+Снимки)"}
{"url": "http://epicenter.bg/article/Karakachanov--Tryabva-da-obarnem-oshte-vnimanie-na-sotsialniya-paket-za-voennite/182011/2/0", "text": "Недокомплектът в армията е 5000 човека. А миналата година завършихме за първи път с положителна тенденция – около 160 човека повече са назначените, от тези, които са напуснали. Това коментира в ефира на Нова телевизия вицепремиерът и военен министър Красимир Каракачанов.   „Трябва да обърнем още повече внимание на социалния пакет. 2 години увеличавахме заплатите на военнослужещите, надявам се, че и 2020 г. отново ще вдигнем заплатите. Обществото и бюджетът дължат още”, заяви Каракачанов.   По отношение на закупуването на нови бойни самолети за авиацията ни, военният министър припомни, че във вторник заминава делегация за Вашингтон.   „Не се притеснявам по отношение на сроковете. Имам уверението на „Локхийд Мартин”, че в рамките на 3 години след подписването на договорите, ще получим самолетите”, коментира министърът.   „Двата подводни камъка са следните - това е крайната цена и схемата на разплащане, която ще се договори.  Утре за САЩ, за да преговаря за закупуване на нови изтребители за българската армия, заминава българска делегация. Съставена е от заместник министрите на отбраната, икономиката и финансите.   Парламентът ни гласува доверие да излезем извън рамката на сумата, но не можем да излезем безкрайно - това е първият подводен камък. България има определен ресурс, не може да го надскочи.   Второ са вноските на плащането. Ако бъдат поставени непреодолими условия, правителството ще реши дали да тръгне към сключването на тези договори. Ако искат цена, непосилна за нашата страна, и искат плащане накуп, това са тежки условия, не са изгодни”, заяви Каракачанов.   Каракачанов посочи и че от \"Локхийд Мартин\" могат да поставят и непреодолими условия по отношение на вноските. Еднократно плащане би било тежко условие. Окончателното решение би било на правителството и парламента. По отношение на сроковете за доставка на изтребителите Красимир Каракачанов няма притеснения и смята, че един такъв сериозен производител би се справил и през 2023 година България би имала най-модерните изтребители.   Попитан как вижда армията следващите 5-6 години, Каракачанов обясни: „Виждам я с нова ескадрила бомбардировачи, два нови патрулни кораба в Черно море, със 160 бронирани машини, отремонтирана съществуваща техника. И най-вече да видя заплатите на военнослужещите, достойни на други професии. Да сме стопили недекомлпектът да сме го стопили на ¾”, заяви Каракачанов.   На въпрос защо и тази година на парада за 6 май няма да има представителство на македонските въоръжени сили, както миналата година, Каракачанов обясни, че тази година политическата обстановка в Северна Македония заради втория тур на изборите е усложнена.   \"Ние си приличаме\", посочи Каракачанов и обясни, че ако премиерът Зоран Заев бе изпратил представителна рота както миналата година, то това би било използвано от неговите политически опоненти, за да го оплюят.", "date": "2019.05.06", "title": "Каракачанов:  Ако САЩ искат непосилна цена и плащане накуп, това е неизгодно за нас!"}
{"url": "http://epicenter.bg/article/Ekaterina-Zaharieva--Papata-ne-kaza-da-otvorim-granitsite-si-za-migranti-/182012/2/0", "text": "Папата е изключително отдаден на възстановяването на мира по света и на човешките права. Това е папа, който е извън протокола, видяхте как вчера излезе от храма \"Св. Александър Невски\" и се ръкува с всички хора. Мисля, че премиерът Бойко Борисов му направи чудесни подаръци. Неговото посещение наистина е голяма реклама за България.  Това каза в сутрешния блок на БТВ министърът на външните работи Екатерина Захариева.   \"Папа Франциск дойде с ясни послания в България. Това са послания, които България също изпълнява. Папата не каза да отворим границите си за мигранти, а да им протегнем ръка. Изказването на папата не противоречи на политиката на България и на Европейския съюз.   Доверието в Папа Франциск е много по-голямо, отколкото доверието в самата католическа църква. Той непрекъснато говори за мир, за смирение, за това да сме сред хората. Аз успях да говоря съвсем за малко с него. По-дълъг беше разговорът ми с външния министър на Ватикана. Всички от делегацията на папата бяха учудени, че толкова много хора са дошли на неделната молитва. Те са изключително доволни от организацията на посещението му\", разкри Захариева.  \"Папата дойде у нас като признание за политиката, която води България - за мир и просперитет на Балканите. Неговото посещение в Северна Македония също е признание за добросъседските отношения, които има между двете страни. Искам да поздравя новоизбраният македонски президент и да му пожелая успешен мандат. Има пробив в заседания на смесената българо-македонска комисия, но имаме много по-големи очаквания\", каза още външният министър.", "date": "2019.05.06", "title": "Екатерина Захариева: Папата не каза да отворим границите си за мигранти "}
{"url": "http://epicenter.bg/article/Vazrazhdane-za-papata--Priemame-poslanieto-za-mir--no-ne-i-prizivite-za-tolerantnost-kam-prishaltsite/182014/2/0", "text": "Главата на Римо-католическата църква – папа Франциск е в България. На пръв поглед нищо лошо. Става дума за посещение на религиозния водач на над 1 милиард души по света. Същият е освен това и държавен глава, политик и дипломат от световна величина, фокусиращ вниманието върху себе си, където и да отиде. Визитата му у нас, без съмнение ни поставя в обектива на глобалния новинарски обмен и поставя акцент върху страната ни в световен мащаб.   Приветстваме отправеното от него послание за мир и разбирателство между християните по света, което считаме за абсолютно задължително и необходимо, особено във времена, когато сме изправени пред общата заплаха от радикалния ислям, искащ да ни унищожи.  От Възраждане обаче, смятаме че положителните страни от посещението на римския епископ в България, се изчерпват с изброеното по-горе.  Две неща от тази визита, правят особено потресаващо впечатление, особено що се отнася до реакциите у нас.  Първо, гротескното чуждопоклонничество, демонстрирано от родната политическа класа, медиите, наблюдателите и анализаторите. Подобни високопарни слова, екзалтация и открито подмазвачество на чужд гост, колкото и високопоставен да е той, страната ни не помни от посещенията на Брежнев по времето на социализма, когато целувките уста в уста, бяха най-невинното, което му предлагахме като програма.   Всички възможни телевизии (кабелни и ефирни), онлайн издания на вестници и новинарски агенции, практически не предлагаха друго, освен пълното и напоително отразяване на всяка една стъпка от папското посещение. 12 часа, без прекъсване…   Ние от Възраждане, считаме това за дълбоко унизително и накърняващо националното ни достойнство, имайки все пак предвид, че не сме новопокръстени аборигени от някоя централноафриканска република, а един от най-старите християнски народи в света и най-старата държава в Европа!    На второ място, няма как да не ни направи впечатление, цялата соросоидно-грантаджийска и жълтопаветна номенклатура, окупирала студията на телевизиите и авторитетно обясняваща ни, колко е напредничава и прогресивна римската църква, по ред въпроси, сред които и най-важният за тях – мигрантският.   Цялата тази кохорта, иначе войнстващо атеистична и редовно оплюваща Православието и Българската православна църква, този път беше наденала воала на религиозното лицемерие и ни поучаваше, как трябва да се учим от предстоятеля на римската курия, особено що се отнася до въпроса с нелегалната имиграция в Европа и толерантното отношение към пришълците от Африка и Близкия изток.   Нещо, за което папа Франциск, непрекъснато призовава, и което повтори и тук на родна земя. Не стига това, ами и щял да посети лагер за нелегални имигранти у нас, за да изкаже своята солидарност с тях.  Тук вече, ние от Възраждане смятаме, че трябва да се прояви твърдост, без значение от ранга на високия гост. Трябва да му се обясни, разбира се деликатно и дипломатично, но достатъчно ясно и недвусмислено, че не споделяме неговото разбиране по този въпрос.     Че именно ние българите сме едни от създателите на европейската цивилизация и носим отговорност за нейното оцеляване.   Че трябва да бъдем солидарни, преди всичко с жертвите на десетките терористични атентати, извършени от ислямски фундаменталисти на територията на Европа и с милионите пострадали европейци от ислямската битова престъпност на континента. Че първо трябва да се погрижим за стотиците хиляди европейки и християнки, изнасилвани и убивани от мюсюлманските пришълци всяка година, а не да роним сълзи за техните палачи! Европа трябва да се защити и да запази своя цивилизационен и християнски характер на всяка цена, за да не живеят децата ни в страх и за да не се превърнат в гости на собствения си континент.  Това ще бъде и една от основните политики, които Възраждане ще следва, заедно с други сродни на нас политически сили, след като изпратим нашите представители в Европейския парламент. България за българите, Европа за европейците!  Възраждане с номер 27 – само ние можем!", "date": "2019.05.06", "title": "Възраждане за папата: Приемаме посланието за мир, но не и призивите за толерантност към пришълците"}
{"url": "http://epicenter.bg/article/Mariya-Gabriel-i-Asim-Ademov-byaha-gosti-na-praznika-na-Petrich/182015/2/0", "text": "Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Асим Адемов бяха гости на тържествата по повод празника на Петрич. Заедно с тях на празничното събитие присъстваха областният координатор на партията и народен представител Даниела Савеклиева, депутатът от Петрич Георги Динев, кметът на Сандански Кирил Котев, общинските съветници от ГЕРБ и симпатизанти на партията.   Представителите на ПП ГЕРБ се включиха в традиционното празнично шествие до черквата „Св. Георги“, където запалиха свещичка за здраве и успех. Десетки жители и гости на Петрич се спираха да поздравят Мария Габриел и Асим Адемов и да пожелаят победа на предстоящите на 26 май избори за членове на Европейския парламент, съобщиха от пресцентъра на ПП ГЕРБ.   \"Петрич има славно минало, неизменна част от историята на България. Петрич е и култура, която виждаме в невероятните таланти. Те са в основата на нашата българска и европейска идентичност\", обърна се към гражданите на Петрич водачът на листата на ПП ГЕРБ и СДС Мария Габриел при откриването на празничния концерт. Тя изрази доволствието си да съпреживее празника на града заедно с кмета Димитър Бръчков, десетките талантливи младежи и гостоприемните жители.   \"Честит празник, Петрич - градът на Евтим Евтимов, баба Ванга, цар Самуил, гордите хора. Тук се съчетават по неповторим начин любовта към земята и нашите корени, твърдостта на планината и борбения дух на петричани. Нека Свети Георги да закриля домовете и семействата и да пребъде Петрич за вековете\", каза още Мария Габриел.   „Изключително е важно всеки един от нас да дава всичко от себе си, за да развиваме нашата община. Съдбата ни е свързана с това! Уверен съм за просперитета на Петрич! Заедно можем да го направим. Нека свети Георги закриля вас и семействата ви. Да си пожелаем вяра в доброто”, каза в празничното си слово кметът на общината Димитър Бръчков.  ", "date": "2019.05.06", "title": "Мария Габриел и Асим Адемов бяха гости на празника на Петрич"}
{"url": "http://epicenter.bg/article/Borisov-izprati-saboleznovatelna-telegrama-do-Medvedev-za-katastrofata-na-letishte--Sheremetievo-/182016/2/0", "text": "Премиерът Бойко Борисов изпрати съболезнователна телеграма до министър-председателя на Руската федерация Дмитрий Медведев във връзка с тежката самолетна катастрофа на летище „Шереметиево“ на 5 май, отнела многобройни човешки животи. Това съобщиха от правителствената информационна служба.   „Приемете моите най-искрени съболезнования за случилото се на летище „Шереметиево“, г-н министър-председател. Бих желал да изразя чрез Вас своята съпричастност към болката и страданието на близките на загиналите и да пожелая скорошно оздравяване на ранените в тази тежка катастрофа”, пише премиерът Борисов в съболезнователния адрес.", "date": "2019.05.06", "title": "Борисов изпрати съболезнователна телеграма до Медведев за катастрофата на летище „Шереметиево“"}
{"url": "http://epicenter.bg/article/Sveta-liturgiya-s-parvo-prichastie-s-papa-Frantsisk-v-grad-Rakovski/182017/2/0", "text": "  Папа Франциск отслужи света литургия с първо причастие на около 250 деца в църквата „Пресвето сърце Исусово“ в Раковски. Първото причастие е едно от най-важните тайнства при католиците и е паметен ден за децата католици на около 8-10 години, като този път те имат честта то да се проведе в присъствието на главата на римокатолическата църква.   Всички деца, които приемат Христос за първи път, са облечени в бели дрехи, които са символ на чистотата и с които се подчертава важността на събитието.   Децата получават хляб и вино, които символизират тялото и кръвта на Исус Христос.   Първото причастие преминава под песнопенията на хор с оркестър от около 30 души. В чест на папа Франциск по-голямата част от песните се изпълняват с български народни инструменти. Хорът изпълни и песен, която е писана специално за посещение на папа.   Специално за службата папа Франциск носи омофора, който вчера му беше подарен от премиера Бойко Борисов. \"В името на Господа мирът да бъде с вас, братя. Преди да отслужим светите тайни да признаем греховете си. Да се смили над нас всемогъщият Бог и след като ни прости греховете, да ни въведе във вечен живот\", заяви папа Фрнциск в началото на литургията. Тя се излъчва на живо на големи екрани пред храма, за да може всички, които са се събрали отпред, да могат станат съпричастни с нея.   Вие, скъпи деца, сте дошли тук от всяко кътче на тази Земя на розите, за да участвате в този чудесен празник, който, сигурен съм, няма да забравите никога: ваша първа среща с Исус в Тайнството и Причастие.   С тези думи папа Франциск се обърна към над 240 деца в храма \"Пресвето сърце Исусово\", които приемха първото причастие.   Този ритуал не съществува при православните, но е задължителен за католиците, разясниха богослови. Децата трябва да са на 8-9 г., за да запомнят този миг.   \"Първото причастие е преди всичко един празник. Той е възможен благодарение на нашите родители, баби, дядовци и на енориите ни, които ни помогнаха да растем във вярата\", отбеляза главата на Римо-католическата църква.   Той добави, че първото причастие не е последното, че Исус чака винаги. \"Затова ви пожелавам днес да е началото на много причастие, за да бъде винаги, както днес, празнично сърцето ви, изпълнено с радост и най-вече с благодарност\", каза папа Франциск.   \"Първото причастие е важно, защото честваме Иисус, който остана до нас и никога няма да се отдели. Особено щастлив съм да бъдат тук с децата за тяхното причастие и с техните родители. Радвам се много че това се случва при вас - в това пасхално време. Христос Воскресе - този поздрав е нашият израз, на нас християните, от хилядолетия към нашия Господ Иисус Христос. Той даде живота си за нас и възкръсна. Много сме щастливи, защото Той присъства днес сред нас и винаги. Вие, скъпи деца, момчета и момичета, сте дошли тук, за да участвате на един прекрасен празник и съм сигурен, че няма да забравите този ден. Това ще бъде вашата първа среща с Господ. Това е вашето първо причастие. Понякога ме питат как може да срещнем Господ, който е живял толкова много години, припомням, че нашият Господ е възкръснал. Той е жив и днес е тук. Няма да Го видим чрез очите си, а чрез очите на вярата. Виждам ви облечени в бели дрехи – това е един много значим и красив знак, защото сте облечени празнично. Първото причастие е важно, защото честваме Иисус, който остана до нас и никога няма да се отдели. Този празник е възможен благодарение на нашите предци и на нашата общност, която ни помогна да израснем с вярата. Сега, като съм тук в Раковски, констатирам, че вие сте изминали дълъг път. Той ви води до среща с Бог - да Го получите в сърцата си“, заяви Папа Франциск преди причастието.   \"Първото причастие ни дава възможност всеки ден да искаме да сме по-близки с бог, да искаме да сме съединени с него. Господ има нужда от вас, за да може да реализира това тайнство. Щастлив съм, че мога да споделя с Вас този щастлив момент и да ви помогна да срещнете Иисус. Изживявате един страхотен ден на съединяване с Господа. Това е същността на празника. Бог е нашият Отец. Ние сме братя и нашият закон е любовта. Искам още веднъж да ви насърча да се молите с ентусиазъм и с онази радост, с която днес сте тук. И помнете, че Бог винаги ви чака. Това е само началото на много причастия, за да може сърцето ви да бъде като днес – празник и приемащо Бога“, каза още той.  Папа Франциск попита децата дали са доволни, че ще направят своето първо причастие, а в хор те извикаха „Да“. По призив на папата те извикаха заедно и думите „Доволен съм, защото идва Иисус“.    Деца, нека ви попитам, защо приемаме първото причастие, обърна се към малчуганите папа Франциск. \"Чувствате ли се едно семейство\", попита той. \"Дааа\", отвърнаха в мощен хор те.   \"Нашето име е християнин\", продължи светият отец. И им заръча: \"Искам да помните винаги. Аз говорих за личната карта на християнина. И казах, че нашият личен паспорт е този. Бог е нашият баща. Исус е нашият брат. Църквата - нашето семейство. А ние сме братя помежду си. Нашият закон е любовта. Сега ще ги повторим тези неща\", каза папата.   Децата повтаряха след него оглушително. \"Искайте днес от Исус за вашето семейство, родители, баби и дядовци, за вашите катехисти, за вашите свещеници и приятели - ще се молите ли са всички тези хора?\", попита папата. Хлапетата отвърнаха с мощно \"Даа\" и бурни аплодисменти.   По-рано папата премина през Раковски със своя папамобил, като в даден момент слезе сред хората и тръгна между тях на път към църквата \"Пресвето сърце Исусово\".   Папа Франциск приветства и благослови всички. В този момент забиха камбаните на храма, духов оркестър изпълняваше католически песни. Малко преди входа на църквата папата слезе от папамобила и поздрави присъстващите богомолци. Светият отец поздрави и благослови лекарската гилдия в лицето на председателя на Регионалния лекарски съюз д-р Георги Кръстев, който му подари иконата \"Пресвета Богородица Йерусалимска\".   Около 2 000, по данни на полицията, са хората на площада, които бяха пропускани през три пункта след щателна проверка, която те изчакваха спокойно и заеха местата си преди 9,30 часа.   На две огромни видеостени се предава директно движението на Светия отец, пак там всички ще имат възможност да проследят Светата литургия с първото причастие на 250 деца в църквата.   В храма, заедно с децата бяха допуснати и техните родители, както и представители на енориите у нас, които имат специални покани от апостолическата нунциатура у нас. Всички общо са около 750 души, колкото е капацитетът на църквата. С автобуси пристигнаха богомолци от община Калояново - втората на територията на Пловдивска област с най-много католици.   От жителите на града папата получи подарък умалено копие на иконата Пресвета Богородица, чийто оригинал се пази на гроба на Св. Богородица в Йерусалим. Преди да влезе в църквата Светият отец поздрави лично всички, които служат в нея.   По-късно Папа Франциск ще се срещне с католическата общност в града и ще произнесе реч.  ", "date": "2019.05.06", "title": "Папа Франциск отслужи Света литургия с първо причастие на 250 деца в Раковски (Видео)"}
{"url": "http://epicenter.bg/article/Ekaterina-Zaharieva-izprati-saboleznovatelna-telegrama-do-ruskiya-si-kolega-Sergey-Lavrov/182018/2/0", "text": "Вицепремиерът и министър на външните работи Екатерина Захариева изпрати съболезнователна телеграма до Сергей Лавров, министър на външните работи на Руската Федерация във връзка със самолетната катастрофа на 5 май 2019 г. на московското летище \"Шереметиево\", причинила многобройни човешки жертви. Това съобщиха от пресцентъра на Министерството на външните работи.   „Съпричастни сме със скръбта на близките и роднините на загиналите и желаем скорошно оздравяване на ранените“, посочва Екатерина Захариева.   Няма данни за загинали и пострадали български граждани при инцидента.", "date": "2019.05.06", "title": "Екатерина Захариева изпрати съболезнователна телеграма до руския си колега Сергей Лавров"}
{"url": "http://epicenter.bg/article/Kandidatat-za-evrodeputat-ot-GERB-Nikolay-Dikov-be-gost-na-praznika-na-s--Hrishteni/182021/2/0", "text": "  Винаги когато идвам в село Хрищени се срещам с позитивни и знаещи какво искат хора. Днес мога да кажа, че са решени почти всички проблеми на селото, които през изминалите години са били представяни пред мен като общински съветник. Това каза кандидатът за евродепутат от ГЕРБ Николай Диков, който бе гост на празника на Хрищени, съобщиха от пресцентъра на партията.   На 6 май храмов празник отбелязва и местната църква „Св. Георги“.    “В днешно време има много напрежение и сензации, но важното е как утрешният ден да бъде по-добър и ние да сме по-добри”, подчерта Диков.  Той посочи, че европейската солидарност променя Стара Загора и това се вижда от всички. Така се дава възможност да се заделят повече средства от бюджета на общината за селата.", "date": "2019.05.06", "title": "Кандидатът за евродепутат от ГЕРБ Николай Диков бе гост на празника на с. Хрищени"}
{"url": "http://epicenter.bg/article/Kandidatat-za-evrodeputat-ot-GERB-Lilyana-Pavlova-uchastva-v-tarzhestvata--posveteni-na-6-may--v-Peshtera/182022/2/0", "text": "Кандидатът за евродепутат от ГЕРБ Лиляна Павлова участва в тържествата, посветени на 6 май – Денят на Пещера. Тържествени слова произнесоха председателят на Народното събрание Цвета Караянчева и кметът на община Пещера Николай Зайчев.   Караянчева прие строя на тържествената заря - проверка с участието на 68 бригада Специални сили с командир бригаден генерал Явор Матеев. Поздрав към жителите и гостите на града отправи Негово високопреосвещенство Пловдивският митрополит Николай.   Лиляна Павлова поздрави с празника жителите на Пещера. Тя се разходи сред многобройните гости заедно с председателя на Народното събрание Цвета Караянчева и народния представител от Пазарджик Десислава Костадинова на централния градски площад, съобщиха от пресцентъра на ПП ГЕРБ.   По-рано през деня общинските съветници решиха да удостоят посмъртно със званието „почетен гражданин на Пещера“, журналиста, бизнесмен и собственик на първата в България частна информационна агенция Красимир Узунов.   Пред общинските съветници и гостите в залата Десислава Костадинова каза: „Всеки празник провокира у нас равносметка. А равносметката за развитието на нашия град е положителна. Град на трудолюбиви и добри хора, на родолюбци и пазители на българската духовност, може да върви само напред. Да се развива успешно и да бъде пример за единство и взаимопомощ“.   Сред гостите на тържествата бяха още областният координатор на ГЕРБ-Пазарджик Найден Шопов, областният секретар Гинче Караминова и зам.-областният управител Йордан Кожухаров.    ", "date": "2019.05.06", "title": "Кандидатът за евродепутат от ГЕРБ Лиляна Павлова участва в тържествата, посветени на 6 май, в Пещера"}
{"url": "http://epicenter.bg/article/Prof--Mariela-Modeva-se-sreshtna-s-balgarskata-obshtnost-v-Barselona/182024/2/0", "text": "Нуждата от българско консулство в Барселона, което ще улесни значително издаването на документи, възможностите за образование в страните от ЕС и важността на изборите за Европейски парламент бяха сред темите, обсъждани от кандидата за евродепутат от “БСП за България” проф. Мариела Модева и представители на българската общност в Барселона. Това съобщиха от пресцентъра на БСП.   Кандидатът за евродепутат призова сънародниците ни извън страната да гласуват активно, а присъстващите споделиха, че до момента са представени повече от 90 заявления и предстои отварянето на изборна секция в града.   На срещата проф. Мариела Модева заяви, че нейна кауза е да се настоява за повишаване на средствата по програма \"Еразъм+\", към която младите хора проявяват голям интерес и някои от тях активно участват в мобилност с цел обучение, включително в Барселона. Кандидатът за евродепутат заяви, че исканията на сънародниците ни ще бъдат отстоявани на национално и европейско ниво.", "date": "2019.05.06", "title": "Проф. Мариела Модева се срещна с българската общност в Барселона"}
{"url": "http://epicenter.bg/article/Voenen-parad-s-retromashini-za-Praznika-na-Balgarskata-armiya/182002/2/0", "text": "Денят на храбростта и празник на Българската армия – 6 май, ще бъде отбелязан традиционно с военен парад в София. Той ще започне в 10.00 ч. в понеделник на площад \"Княз Александър I\". В него ще участват над 1000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация, съобщават от Министерството на отбраната. На площада ще премине и ретро техника от времето на Втората световна война, предоставена от колекционери от страната. За първи път в празничния ден жителите и гостите на столицата ще могат да разгледат образци военна техника на Сухопътните войски на статичен показ на ул. \"Княз Александър I\". А който проявява интерес към службата в Българската армия ще може да получи информация на щанда на Централното военно окръжие - част от националната кампания \"Бъди войник\", се казва в съобщението. Военният парад ще бъде командван от заместник-командващия на Съвместно то командване на силите генерал-майор Иван Лалов. В парада ще участват Гвардейският представителен духов оркестър с духовите оркестри на видовете въоръжени сили, знаменен взвод на Националната гвардейска част със знамената-светини и 10 представителни блока с бойните знамена на Военна академия \"Георги Стойков Раковски\", Националната гвардейска част, Националния военен университет \"Васил Левски\", 61-ва Стрямска механизирана бригада и 101-ви Алпийски полк – Смолян от състава на Сухопътните войски, на Военновъздушните сили, Военноморските сили, 68-ма бригада \"Специални сили, Мобилната комуникационно-информационна система от състава на Съвместното командване на силите и Служба \"Военна полиция\". При изпълнението на националния химн по време на парада ще бъдат изпълнени 20 артилерийски салюта. В 12.00 ч. пред сградата на Администрацията на президента на Република България ще бъде извършена тържествена смяна на почетния гвардейски караул. Отбелязването на Деня на храбростта и празник на Българската армия ще започне на 6 май от 9.00 ч. с тържествен водосвет на бойните знамена и знамената-светини пред паметника на Незнайния воин. Той ще бъде отслужен от Негово Светейшество Българският патриарх Неофит. В честванията на празника ще участват президентът и върховен главнокомандващ въоръжените сили Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия. Поканени са да присъстват представители на държавното ръководство, Дипломатическия корпус, военно-патриотичните съюзи. Официални гости на тържествата, посветени на Деня на храбростта и празник на Българската армия, ще бъдат също заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески. Каква техника може да бъде видяна на парада На този въпрос отговарят от Министерството на отбраната. На парада ще бъдат представени образци на видове военна техника на Въоръжените сили на Република България. След преминаването на представителните блокове на Българската армия и служба \"Военна полиция\"на площад \"Княз Александър I\", ще започне въздушният компонент на парада. Във въздушният компонент ще участват вертолети и самолети, които са на въоръжение във вертолетната, транспортната, учебната и изтребителната военна авиация: - вертолет Ми-24; - вертолет \"Cougar\"; - самолет \"Спартан\"; - учебен самолет \"Пилатус\"; - изтребител МиГ-29. Представят танкове, тактически и зенитен ракетни комплекси На площада ще преминат и 48 образци на видове бойна техника, на въоръжение в Сухопътните войски, служба \"Военна полиция\" и зенитно-ракетните военни формирования на Военновъздушните сили: - бронирани леки автомобили с повишена проходимост \"Мерцедес\" G 270FB-6; - бронирани машини \"Хамър\"; - бойни бронирани колесни машини \"Commando select\" и \"Guardian\"; - бронетранспортьори БТР-60 ПБ; - 152 милиметрово оръдие гаубица Д-20; - реактивна система за залпов огън БМ-21 \"ГРАД\"; - 122 мм самоходна минохвъргачка Б1-10 \"Тунджа\"; - 122 милиметрова самоходна гаубица 2С-1 \"Гвоздика\"; - бойни машини на пехотата БМП-23 и БМП-1; - танк Т-72; - тактически ракетен комплекс \"Точка\"; - зенитно-ракетен комплекс \"ОСА\"; - брониран автомобил \"SAND CAT\"; - транспортно зареждащи машини на зенитни ракетни комплекси С-125 - \"Нева\" (SA-3) и С-200 \"Вега\" (SA-5); - пускови установки от състава на зенитно-ракетен комплекс С-300 (SA-10). На водосвета на бойните знамена присъства и президентът Румен Радев Клубът за военно-исторически реконструкции \"Братя по оръжие\" ще представи техника от периода на Втората световна война: - четириместна командирска кола \"Кюбелваген Феномен Гранит-30\" (от 1936 г.); - 12-местен триосен камион \"Щайер 640\" (от 1940 г.); - 4-местен джип \"Кюбелваген Фолксваген тип 82-КДФ\" (от 1943 г.); - мотоциклети \"Цундап-КС 750\" (от 1942 г.), \"BMW R75\" (от 1943 г.), \"BMW R12\" (от 1940 г.) и \"BMW R35\" (от 1940 г). ", "date": "2019.05.06", "title": "Военен парад с ретромашини за Празника на Българската армия"}
{"url": "http://epicenter.bg/article/Slovoto-na-papata-v-Sofiya--Demografska-zima-se-spusna-kato-ledena-zavesa-nad-Evropa/182003/2/0", "text": "В първото си слово на българска земя папа Франциск говори за предизвикателствата пред България и цяла Европа - демографската криза и миграцията, съчетани с мигрантския поток от бягащи от глад и война хора. Подчерта, че България винаги е била известна с толерантността си към различните етноси и религии. Призова българите да не затварят очите и сърцата си за тези, които тропат на портите им.  публикува цялото му слово, произнесено на площад \"Атанас Буров\". Текстът е от официалния сайт на Ватикана.  Уважаеми господин Президент,  Уважаеми господин Министър председател,  Уважаеми членове на дипломатическия корпус,  Уважаеми представители на българската държавност,  Скъпи братя и сестри,  Радвам се, че се съм в България, място на среща между различни култури и цивилизации, мост между Източна и Южна Европа, отворена врата към Близкия Изток; земя с дълбоко захванати древни християнски корени, подхранващи призванието в полза на сближаването както на регионално ниво, така и с международната общност. Тук различията се считат за възможност, за богатство, при зачитане на специфичните особености, те не са причина за разногласия.  Поздравявам сърдечно държавните власти, като им изказвам благодарност за поканата, която ми отправиха да посетя България. Благодаря на господин Президента за любезните думи, с които се обърна към мен, посрещайки ме на този исторически площад, който носи името на българския държавник Атанас Буров, понесъл строгостта на един режим, неприемащ свободата на мисълта.  Отправям с почтителност моя поздрав към Негово Светейшество патриарх Неофит – с когото ще се срещна след малко, към митрополитите и епископите на Светия Синод и към всички вярващи на българската православна църква. Отправям сърдечен поздрав и към епископите, свещениците, монасите и монахините, и всички членове на католическата църква, които утвърждавам във вярата и окуражавам в техния всекидневен житейски път и християнско свидетелство.  Отправям сърдечен поздрав към християните на другите църковни общности, към членовете на еврейската общност и към верните на исляма; и преутвърждавам заедно с вас \"силното убеждение, че истинските учения на религиите призовават да оставаме закотвени за ценностите на мира; да подкрепяме ценностите на взаимното опознаване, на човешкото братство и на общото съжителство\" (Документ за човешкото братство, Абу Даби, 4 февруари 2019 ). Нека се възползваме от гостоприемството на българския народ, за да може всяка религия, призвана да насърчава хармония и съгласие, да спомага за  развитието и израстването на такава култура и среда, изцяло пропити с уважение към човешката личност и нейното достойнство, установявайки жизнени връзки между различните култури, реалности и традиции, и отричайки всяко насилие и принуда. По такъв начин ще бъдат победени онези, които с всички средства се стремят да манипулират и да се възползват с определени цели.  По стъпките на свети Йоан Павел ІІ и свети Йоан ХХІІІ  Моето днешно посещение възнамерява символично да се свърже с онова, което направи Свети Йоан Павел II през май 2002 г. и се провежда в признателния спомен за присъствието в София, в продължение на близо едно десетилетие, на тогавашния апостолически делегат монс. Анджело Джузепе Ронкали. Той винаги носеше в сърцето си чувства на благодарност и дълбоко уважение към вашия народ, до такава степен, че винаги твърдеше, където и да се намираше, че неговият дом винаги ще бъде отворен за българския брат, без значение дали той е католик или православен. (Проповед от 25 декември 1934). Свети Йоан ХХIII работи неуморно за насърчаването на братското сътрудничество между всички християни и с Втория Ватикански събор, свикан по негова инициатива, на който той ръководи само първата сесия, даде силен тласък и повлия на развитието на икуменическите отношения.  Именно по следата на тези благоприятни събития, от 1968 г. досега – тоест вече 50 години – официална българска делегация, съставена от най-високи граждански и църковни власти, всяка година идва на посещение във Ватикана, по случай празника на Светите Кирил и Методий. Те евангелизираха славянските народи и бяха в основата на развитието на техния език и култура, и най-вече на богати и трайни резултати на християнско свидетелство и святост.  Да бъдат благословени Светите Кирил и Методий, съпокровители на Европа, които със своите молитви, със своята мисъл и със своя задружен апостолски труд, остават пример за нас и след повече от хилядолетие продължават да са вдъхновители на плодотворен диалог, на хармония, на братска среща между църквите, държавите и народите! Нека техният сияен пример да има много последователи, дори и в наши дни, и да създава нови пътища на мир и съгласие!  Предизвикателствата пред България  Сега, в този исторически момент, 30 години след края на тоталитарния режим, който възпрепятстваше свободата и инициативите, България трябва да се справя с последиците на емиграцията, през последните десетилетия, на повече от два милиона нейни съграждани, напуснали страната в търсене на нови възможности за работа. В същото време България – както и редица други страни от стария континент – трябва да държи сметка за онова, което може да се нарече нова зима: демографската, паднала като ледена завеса над голяма част от Европа, последица от намаленото доверие в бъдещето.   Следователно спадът на ражданията, който се прибавя към интензивния миграционен поток, доведе до обезлюдяването и напускането на много села и градове. Освен това България трябва да се справя и с явлението на онези, които искат да влезнат в страната, за да избягат от войни и конфликти, или от бедност, и се стремят да стигнат по всякакъв начин до по-богатите региони на европейския континент, за да намерят нови възможности за съществувание или просто сигурен подслон.  Уважаеми господин Президент,  запознат съм с усилията, с които управниците на страната вече години наред се стремят да създават условия, при които, най-вече младите хора, да не са принудени да емигрират. Бих искал да ви окуража да продължавате по този път, да полагате всякакви усилия за създаване на благоприятни условия, за да могат младежите да инвестират свежата си енергия и да програмират личното си и семейно бъдеще, намирайки в родината си условията, които ще им позволят достоен живот. А вас, запознати с драмата на емиграцията, си позволявам да посъветвам, според вашата традиция, да не затваряте очите, сърцата и ръцете пред онези, които чукат на вратата.  България: мост между изтока и запада  Вашата страна винаги се е отличавала като мост между изтока и запада, способна да благоприятства за срещата между различните култури, етноси, общества и религии, които от векове мирно съжителстват тук. Развитието на България, било то икономическо или гражданско, непременно преминава през признаването и оценяването на тази нейна специфична характеристика. Нека тази земя, граничеща с голямата река Дунав и с бреговете на Черно море, станала плодотворна благодарение на смирения труд на редица поколения и отворена към културния и търговски обмен, интегрирана към Европейския съюз и към солидните връзки с Русия и Турция, да може да предложи на своите чеда надеждно бъдеще.  Нека Господ благослови България, нека я съхрани мирна и гостоприемна, и я направи преуспяваща и щастлива!", "date": "2019.05.06", "title": "Словото на папата в София: Демографска зима се спусна като ледена завеса над Европа"}
{"url": "http://epicenter.bg/article/Eva-Maydel--Slivo-pole-i-Ryahovo-sa-primer-kak-s-evropeyski-sredstva-se-podobryava-zhivotat-na-horata/182025/2/0", "text": "  „На светли празници като Гергьовден всички искаме да сме с тези, които обичаме, със семейството си. Уви, почти всеки българин има роднина, който работи и живее в чужбина и по-често се виждаме през екраните, отколкото на живо. Затова ще продължа да работя европейските средства да създават възможности за по-добър живот и по-добро образование тук, в България, в нашите градове и села, където са нашите близки, приятели и семейства.    Населени места като Сливо поле и Ряхово, в които градската среда е модернизирана с европейски средства са пример за инвестиции за подобряване на живота на хората“, каза днес кандидатът за евродепутат от листата на ГЕРБ и СДС в изборите за Европейски парламент Ева Майдел, която заедно с кандидата за евродепутат Андрей Новаков посети град Сливо поле днес.   Те бяха придружени от Пламен Нунев – областен координатор на ГЕРБ – Русе и народен представител, неговите колеги Светлана Ангелова и Андриан Райков, а в срещата се включиха общински съветници, кметът на Община Сливо поле Валентин Атанасов, неговият екип, десетки местни жители. Това съобщиха от пресцентъра на ПП ГЕРБ.   „Сливо поле е пример как добре управлявани, малките населени места могат да са добро място за развиване на бизнес и добро място за живеене, което да задържи младите си хора“, заяви Андрей Новаков по време на срещите с граждани там.   „Градчето дава тон в благоустрояването на региона и всичко се постига с много труд. Този централен площад и градски парк е обновен благодарение отпуснатите половин милион лева с постановление на министерски съвет“, отбеляза кметът на Общината Валентин Атанасов.   Той отбеляза, че благодарение активната работа на звеното за европейски проекти в Община Сливо поле ще се реализира в съвсем скоро време още една спортна площадка, а е факт и облагородяване и на малките населени места чрез преасфалтиране на улици, изграждане на нова водоснабдителна и канализационна система в селата Голямо Враново и Юделник и пр.   Кметът показа на гостите новоизграден терен за минифутбол и други спортове, направена сега със средства от ПУДООС.   „Усеща се тенденция и обръщане на обществото към екипа ни през този мандат, което се дължи на добрата съвместна работа с депутатите ни и съществената Ваша помощ“, отбеляза Валентин Атанасов в обръщението си към кандидатите за евродепутати. Той отправи своята молба за продължаване тяхната активна дейност в подкрепа на всяка една община от Русенска област и през новия мандат.  ", "date": "2019.05.06", "title": "Ева Майдел: Сливо поле и Ряхово са пример как с европейски средства се подобрява животът на хората"}
{"url": "http://epicenter.bg/article/Zagotovka/182019/2/0", "text": "Не може един човек да се чувства изоставен и да бъде проевропеец, заяви президентът на ПЕС Сергей Станишев в Лондон. Той се включи в кампанията на Лейбъристката партия за Европейския парламент. Станишев разговаря с лидера на лейбъристите Джереми Корбин в неделя вечерта. А на следващия ден участва в акция от врата на врата на лейбъристите.   В проявата се включи цялата лондонска листа на лейбъристите, начело с Клод Мораес - действащ евродепутат и председател на комисията по граждански права и вътрешни работи в Европейския парламент (ЛИБЕ). Станишев благодари на Мораес за подкрепата за неговия доклад по Шенген, в който се призовава България и Румъния да бъдат приети в зоната за свободно движение с всичките си граници.   Очакваме силен резултат на лейбъристите на евровота, каза Станишев. И прогнозира, че ПЕС ще има 11 еврокомисари и 9 премиери в следващата Европейска комисия. В постоянен контакт сме с Лейбъристката партия и с Джереми Корбин заради Брекзит, каза Станишев. Той бе категоричен, че правата на 300 хиляди българи на Острова, както и близо 2 милиона граждани на ЕС в Обединеното кралство трябва да бъдат защитени след напускането. От самото начало на Брекзит лейбъристите бяха за еднакво третиране на гражданите на ЕС във Великобритания и на Великобритания в страните от ЕС, напомни президентът на ПЕС. Европейският парламент прие доклада на Станишев за това при Брекзит без сделка,  европейските граждани да пътуват без визи във Великобритания, а британските - в държавите от ЕС. Това е особено важно за българите, които живеят на Острова.   Консерваторите докараха нещата до задънена улица, изтъкна Станишев. И продължи, че очаква социалистите да бъдат незаобиколим фактор в следващия Европарламент, за да могат да сложат край на политиката на затягане на коланите. Да поставим човека в центъра, каза Станишев. И изтъкна, че \"ресурс винаги има, стига да има политическа воля\".   \"Социална Европа гарантира бъдещето на Европа - така ще се решат демографските проблеми на Стария континент. Десните орязаха социалните разходи, но не пипнаха администрацията. Така правеше и първият кабинет на Борисов, спомняте си постната пица\", припомни пред българските медии Станишев. \"За да се борим с неравенствата, ни трябва сила. Само, ако сме заедно може да обърнем кораба на Европа в друга посока\", изтъкна президентът на ПЕС.   \"Работихме заедно със Сергей и ние подкрепихме приемането на България в Шенген\", каза Мораес. И продължи:\"Лейбъристите във Великобритания стъпваме върху манифеста на ПЕС, защото той предлага истинска лява политика!\"   Депутатът и министър в сянка на лейбъристите за Брекзит Киър Стармър подчерта : \"Споделяме общи ценности и платформа с ПЕС и затова е истинско удоволствие за нас да посрещнем президента на ПЕС тук! Тук сме, за да покажем, че има силно сътрудничество между нас и нашите европейски партньори. Има много предизвикателства, които трябва да решим заедно - работа, доходи, реформи в икономиката, климатични промени! Влизаме в трудна кампания за европейските избири, в която няма да отстъпим от нашите ценности. Ние не сме партията на Найджъл Фараж!\"  ", "date": "2019.05.06", "title": "Станишев и Корбин: Не може един човек да се чувства изоставен и да бъде проевропеец!"}
{"url": "http://epicenter.bg/article/Mariya-Gabriel--Blagodarenie-i-na-Dobrinishte--Balgariya-shte-prebade/182046/2/0", "text": "Водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Асим Адемов посетиха Добринище на Гергьовден по случай традиционния ритуал \"Топене на китки\". Заедно с тях бяха областният координатор на ГЕРБ- Благоевград и народен представител в 44-ото Народно събрание Даниела Савеклиева, народният представите Александър Мацурев, кметът на Банско Георги Икономов, общински съветници от партията.   \"Уникално беше усещането да съпреживея ритуала \"Топене на китки\" в Добринище - благодаря на кмета Китан Галчев, кмета на община Банско Георги Икономов и невероятните жители за тази емоция. Днес Добринище ни накара сърцата да трептят и умовете да мечтаят. Да трептят с багрите на носиите, показвайки ни всичко най- ценно, което имаме като българи – традици и култура. Това сме дали на Европа и на света. Благодарение и на Добринище, България ще пребъде\", каза Мария Габриел. Според нея е от голямо значение днес да възраждаме нашите изконни традици, защото те означават български дух, съхранен през вековете, означават история, която носи и бъдеще.   Кандидатът за евродепутат Асим Адемов честити празника на всички. \"Този празник е единственият, който се отбелязва от три етнически общности- християни, мюсюлмани и роми! Честит Гергьовден, честито и на мюсюлманите, за които започва свещения месец Рамазан!\", обърна се към гражданите той.   От своя страна Георги Икономов поздрави хората и им благодари че пазят традициите. \"Нека свети Георги води напред всички именици! Да ви закриля и пази! Всички вие, жителите на Добринище превърнахте този ден в истинския празник на Добринище с вашия дух, с вашето желание да се развивате и да пазите традициите. Бъдете здрави!\", пожела кмета на община Банско.    ", "date": "2019.05.06", "title": "Мария Габриел: Благодарение и на Добринище, България ще пребъде"}
{"url": "http://epicenter.bg/article/Voenniyat-parad-na-6-may-v-Sofiya--SNIMKI-/182047/2/0", "text": "България отбеляза 141 години от създаването на Българската армия с военен парад, в който за първи път участваха и ретромашини.  Бойните знамена и знамената-светини на Българската армия бяха посрещнати от блоковете строени военнослужещи със силен вик \"Ура\". Беше посрещнат командващият парада ген-майор Иван Лалов, а след това президентът Румен Радев поздрави армейските представители по повод празника.  „Поздравявам ви по случай 6 май - Ден на храбростта и празник на Българската армия“. С тези слова държавният глава се обърна поотделно към всеки един от блоковете офицери, гвардейци и други.  Последва тържествена реч на президента и върховен главнокомандващ на Българската армия Румен Радев. След думите му зазвуча националният химн и 20 артилерийски салюта, проехтели от паметника Братската могила в \"Борисовата градина\".  В официалната церемония взеха участие още премиерът Бойко Борисов, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия, вицепрезидентът Илияна Йотова, вицепремиерът Томислав Дончев, министърът на вътрешните работи Младен Маринов, Симеон Сакскобургготски, кметът на София Йорданка Фандъкова, лидерът на БСП Корналия Нинова и др.  Поканени бяха представители на държавното ръководство, Дипломатическия корпус, военно-патриотичните съюзи. Официални гости на тържествата, посветени на Деня на храбростта и празник на Българската армия, бяха още заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески.  На парада бяха представени образци на видове военна техника на Въоръжените ни сили.  В парада по традиция се включиха Гвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част със знамената-светини и 10 представителни блока с бойните знамена на: Военна академия „Георги Стойков Раковски”, Националната гвардейска част, Националния военен университет „Васил Левски”, 61-ва Стрямска механизирана бригада и 101-ви Алпийски полк – Смолян от състава на Сухопътните войски, на Военновъздушните сили, Военноморските сили, 68-ма бригада „Специални сили, Мобилната комуникационно-информационна система от състава на Съвместното командване на силите и Служба „Военна полиция“.  След преминаването на представителните блокове на Българската армия и служба „Военна полиция“ на площад „Княз Александър I” започна въздушният компонент на парада. В него взеха участвие вертолети и самолети, които са на въоръжение във вертолетната, транспортната, учебната и изтребителната военна авиация: вертолетите Ми-24 и „Cougar” и самолетите „Спартан“, „Пилатус“ и МиГ-29.  На площада преминаха 48 образци на видове бойна техника на въоръжение в Сухопътните войски, служба „Военна полиция“ и зенитно-ракетните военни формирования на Военновъздушните сили: бронирани леки автомобили с повишена проходимост „Мерцедес” G 270FB-6, бронирани машини „Хамър”, бойни бронирани колесни машини „Commando select” и „Guardian”, бронетранспортьори БТР-60 ПБ, 152 милиметрово оръдие гаубица Д-20, реактивна система за залпов огън БМ-21 „ГРАД”, 122 мм самоходна минохвъргачка Б1-10 „Тунджа”, 122 милиметрова самоходна гаубица 2С-1 „Гвоздика“, бойни машини на пехотата БМП-23 и БМП-1, основен боен танк Т-72, тактически ракетен комплекс „Точка”, зенитно-ракетен комплекс „ОСА”, брониран автомобил „SAND CAT”, транспортно зареждащи машини на зенитни ракетни комплекси С-125 „Нева“ (SA-3) и С-200 „Вега“ (SA-5) и пускови установки от състава на зенитно-ракетен комплекс С-300 (SA-10).  Клубът за военно-исторически реконструкции „Братя по оръжие“ представи техника от периода на Втората световна война: четириместна командирска кола „Кюбелваген Феномен Гранит-30“ (от 1936 г.), 12-местен триосен камион „Щайер 640“ (от 1940 г.) и 4-местен джип „Кюбелваген Фолксваген тип 82-КДФ“ (от 1943 г.), както и мотоциклети „Цундап-КС 750“ (от 1942 г.), „BMW R75“ (от 1943 г.), „BMW R12“ (от 1940 г.) и „BMW R35“ (от 1940 г).    Кулминацията на събитието бе демонстрацията на авиацията.    ", "date": "2019.05.06", "title": "Военният парад на 6 май в София (СНИМКИ)"}
{"url": "http://epicenter.bg/article/Styuard-zagina-v-opit-da-spasi-horata-ot-goryashtiya-samolet-v-Moskva-/182050/7/0", "text": "Младият стюард Максим Моисеев е загинал в опита си да спаси хората от горящия самолет, който кацна аварийно на летище \"Шереметиево\" в Москва снощи.  41 са загиналите при аварийно кацане на самолет на летище в Москва  Пътническият самолет \"Сухой Суперджет 100\", пътуващ от Москва за Мурманск кацна на летището след само 30 минути във въздуха.   Моисеев е сред загиналите при инцидента 41 души. На борда е имало 78 души.  Младият мъж е навършил 22 години преди дни.  Според очевидци той се е опитвал да отвори вратата в задната част на самолета, но не е успял и започнал да насочва пътниците към предната част на машината. Младият мъж е помагал на хората заедно с колегите си Татяна Касаткина и Ксения Фогел, които са оцелели след инцидента.  Моисеев до последно не е излязъл от горящия самолет, съобщи ТАСС.  От петимата членове на екипажа трима са били приети в болница.  Според руските власти три са най-вероятните версии за трагедията - недостатъчна квалификация на пилотите, техническа неизправност и лоши метеорологични условия.  На борда на самолета е имало 78 души. 37 от тях са оцелели - 33-ма пътници и четирима души от екипажа, съобщи Руският следствен комитет в изявление, цитиран от БТА.  Самолетът е пътувал от Москва за Мурманск.  Пътници са заснели началото на пожара на кацналия аварийно самолет в Москва, който стана причина за смъртта на 41 души, сред които поне две деца.  Видео, заснето в момента на кацането на самолета, беше публикувано в YouTube. На кадрите се вижда, че огънят е обхванал крилото на самолета. Чува се, че започва паника сред пътниците, но има и призиви за запазване на спокойствие и насочване на пътниците към аварийните изходи.  Службата за радарно проследяване показа, че самолетът е направил два кръга над Москва преди да кацне аварийно след само 30 минути във въздуха.  Президентът Владимир Путин и премиерът Дмитрий Медведев изказаха своите съболезнования и наредиха пълно разследване на злополуката.  В Мурманск беше обявен тридневен траур. Останкинската телевизионна кула в Москва угасна в памет на загиналите.  Руските информационни агенции съобщиха, цитирани от БТА, че кацналият аварийно самолет е произведен през 2017 г. и е бил обслужен през април т.г.  \"Сухой Суперджет 100\" е първият нов пътнически самолет, разработен след разпадането на Съветския съюз. Той се използва за кратки разстояния и бе одобрен за полети през 2011 г. Държавната авиокомпания \"Аерофлот\" обяви покупката на 100 самолета от този тип в края на 2018 г.", "date": "2019.05.06", "title": "Стюард загина в опит да спаси хората от горящия самолет в Москва "}
{"url": "http://epicenter.bg/article/Megan-Markal-razhda--Novoto-kralsko-bebe-shte-se-poyavi-na-byal-svyat-dnes/182053/7/0", "text": "Меган Маркъл ражда! Това съобщи кралският говорител на двойката, цитиран от Мирър.   Р. Милс пояснява, че до херцогинята е съпругът й принц Хари.   Меган е получила първите контракции рано тази сутрин, се казва още в краткото изявление.   От администрацията на херцозите на Съсекс добавят, че бебето ще се появи на бял свят днес, 6-ти май, но премълчават други факти около събитието - като например, дали Меган е в болница или у дома и т.н.   Голямата новина за раждането очакваме след броени часове.   Новороденото ще бъде седмо по ред за короната, но няма веднага да стане принц или принцеса. Най-вероятно, ако е момче, то ще носи титлата граф на Дъмбартън, а ако е момиче, ще получи титлата „лейди“.   Титлата херцог на Съсекс ще наследи само първото мъжко дете на принц Хари, което означава, че титлата ще изчезне, ако Меган и Хари нямат синове.   Във Великобритания с нетърпение очакват раждането на бебето на принц Хари и Меган Маркъл и залагат за името, което ще изберат родителите.   Даяна е фаворитът сред имената за момиче. Следват Виктория и Алис, а сред имената за момче номер едно е Артър.   Превод и редакция:", "date": "2019.05.06", "title": "Меган Маркъл ражда! Новото кралско бебе ще се появи на бял свят днес"}
{"url": "http://epicenter.bg/article/Megan-Markal-rodi-momche---sedmiyat-pretendent-za-britanskiya-tron-/179424/7/0", "text": "    Принц Хари обяви сам пред медиите щастливата новина за раждането на сина му.  Той излезе пред обективите на медиите облечен небрежно и с широка усмивка съобщи, че вече е горд баща на момченце. Той сподели още, че Меган и бебето са здрави и са добре.  \"Изключително съм развълнуван да ви съобщя, че аз и Меган станахме родители на момче тази сутрин. На едно много здраво момченце. И двамата са добре. Това беше невероятно преживяване. Не знам как жените се справят, те наистина вършат чудеса, не мога да си го обясня. И двамата сме ужасно щастливи и благодарим на всички, които ни подкрепяха. Все още не знаем как ще кръстим бебето, обмисляме имена. Раждането се забави малко, така че имахме време да помислим. Ще се видим отново с вас след два дни, когато ще покажем и бебето, а сега искаме да се насладим на малко време насаме като семейство.  Не съм присъствал на много раждания. Всъщност това бе първото ми раждане и преживяването беше невероятно! Гордея се ужасно много със съпругата си! Както всеки горд родител би казал - синът ми е перфектен. Този мъник е толкова сладък, на седмото небе съм!\", каза развълнуван Хари.   Теглото на бебето е 3.260 кг   Новороденото измества в редицата за кралския престол чичото на баща си, принц Андрю – херцогът на Йорк, който е втори син и трето дете на кралица Елизабет II и принц Филип.   Радостната вест бе оповестена първо в Инстаграм акаунта на херцозите на Съсекс. Двойката умишлено не обявила новината веднага, като първоначалната информация, че раждането е започнало се появи около 13.30 ч. местно време чрез съобщение на говорителя на херцозите.   Подобна ще е и ситуацията с името на новия член на кралската фамилия, което също ще бъде обявено по-късно. Вероятно това ще стане на  специална церемония.  Хари е бил длъжен да поддържа връзка с баба си, която трябва да научи първа за появата на бял свят на новия си правнук.    Това е по предложение на майката на Меган Дория, която е инструктор по йога и силно вярва в положителната нагласа към света в подобни ключови моменти.     Гинеколозите Алън Фратинг и Гай Торп – Бийстън, който е най-добрият експерт по високорискови бременности, бяха лекарите, които изродиха и трите деца на херцозите на Кеймбридж Уилям и Кейт. Те са сред най-добрите специалисти в света, но никой от двамата не присъства на раждането на Меган, която ”любезно“ отказала услугите им.    Според херцозите на Съсекс това не било наложително, тъй като бебето няма да е директен наследник на британския престол. Двойката обяви, че предпочита да не разпространява информация за събитието. Това означава, че Меган няма да позира за фотографите и народа пред болницата, в която е родила, както това направи съпругата на принц Уилям - кеймбриджката херцогиня Катрин. Кейт се появи на стъпалата на лондонската болница \"Света Мери\" часове след раждането и на трите си деца, същото е правила преди това принцеса Даяна. Но това не е официално приета традиция за кралското семейство.   Детето ще расте в резиденцията „Фрогмор“, където от векове не е израснало нито едно кралско дете.   Фотосът, също както краткото съобщение, оповестяващо раждането, ще бъде пуснат в Инстаграм акаунта на херцозите на Съсекс.    По етикет дворецът обявява началото на раждането, а след него пред Бъкингамския дворец ще бъде изнесено обявление за раждането и пола на детето. Името обичайно се обявява също няколко дни по-късно. Засега залозите дават преднина на Артър, Албърт, Фредерик, Джеймс, Чарлс и Филип.", "date": "2019.05.06", "title": "Меган роди момче - седми претендент за британския трон, Хари се просълзи от щастие"}
{"url": "http://epicenter.bg/article/Eto-gi-i-7-te-osnovni-razliki-mezhdu-bebeto-na-Megan-i-Hari-i-detsata-na-Keyt-i-Uilyam-/180865/7/0", "text": " Новороденото е осми правнук на Нейно Величество кралица Елизабет Втора и седми претендент за британския трон.     Когато принц Уилям и Кейт Мидълтън обявиха, че очакват първото си дете през 2013 г., вълнението беше осезаемо. Бременността на Кейт означаваше само едно – пристигането на бъдещия крал или кралица е близо.   Но въпреки факта, че принц Хари живее толкова дълбоко в сърцата на британците, колкото и брат му Уилям, раждането на неговото първо дете далеч няма да изиграе толкова значима роля за британския трон. Понастоящем принц Чарлз е първият, който има правото да се възкачи на трона, тъй като е най-голямото дете на кралица Елизабет, следван от принц Уилям. Докато Хари е бил на трето място през целия си живот, пристигането на принц Джордж (а след това и на принцеса Шарлот и принц Луис) го измества с няколко позиции по-назад.   Принц Хари в момента стои на шесто място по ред за трона, а нероденото му дете се нарежда на седма позиция, заставайки в редицата за кралския престол преди принц Андрю – херцогът на Йорк, който е втори син и трето дете на кралица Елизабет II и принц Филип.   Сами разбирате колко минимален е шансът момченцето на Меган и Хари да стане един ден крал на Великобритания. Но не е и невъзможно.   Това определено вече може да ви изненада. Сигурно ще се запитате – ако трите деца на Уилям са принцове и принцеса, с какво детето на Хари е по-различно, че да няма правото да се титулува така?   Причината се крие в далечно разпореждане на принц Джордж Пети от около 1917 г. То гласи, че само първородният син на най-големия син (в случая – Уилям) на принца на Уелс (принц Чарлз) може да носи същата титла като баща си. И така, тъй като принц Хари е по-малкият от двамата братя, неговите деца няма да се ползват от титлата на своя родител.    Единственият начин това да се промени е, ако кралицата не позволи. Но знаейки колко Елизабет Втора държи на традициите, това едва ли ще се случи. Всъщност кралицата промени част от правилата, преди да се роди Джордж, издавайки собствена заповед, която гарантираше, че всички бъдещи деца на Уилям и Кейт (а не само първородния син), независимо от техния пол и ред на раждане ще бъдат принц или принцеса. Защо пък да не направи компромис и за детето на любимия си внук Хари?   Тъй като бебето на Меган и Хари е момче, то автоматично ще наследи титлата „граф Дъмбартън“, която е едно от официалните титли, получени от принц Хари в деня на сватбата му. Това обаче не важи за евентуална дъщеря, заради древните традиции, които по някаква странна причина все още не са променени.   Още от самото начало на бременността на Меган вече знаехме, че тя и Хари планират да се преместят в имението Фрогмор Хаус в Уиндзор.   Принц Уилям и Кейт Мидълтън направиха нещо подобно, като се преместиха да живеят с децата си – принц Джорд и принцеса Шарлот в Анмър Хол в Норфолк – имотът беше дарен от кралица Елизабет за сватбата им. Принц Джордж и принцеса Шарлот прекараха ранните си години в селските райони на Норфолк, което позволяваше на Уилям лесно да върши работата си като пилот на въздушна линейка. Но през 2017 г., когато херцогът и херцогинята на Кеймбридж увеличиха своите кралски задължения, те се преместиха в централен Лондон и сега живеят в двореца Кенсингтън. Макар семейството все още да прекарва известно време в Анмър Хол по време на училищните ваканции, по-голямата част от живота им е в Лондон.   Въпреки че бащите им са братя, кралските братовчеди ще имат различни фамилни имена. Досега фициалното кралско фамилно име беше Маунтбатън-Уиндзор. То се налага с решение на кралица Елизабет и херцога на Единбург, влязло в сила през 1960 г. Тогава кралската двойка сметнала, че то ще отразява и двете им семейства. Въпреки това, през годините се появи един друг, по-нов модел, според който членовете на кралското семейство приемат фамилно име в съответствие с титлата на родителите си. Принц Джордж например е известен в училище като Джордж Кеймбридж, както по-късно ще бъдат записани и Шарлот и Луи.   Принц Уилям и принц Хари преминават през фамилното име Уелс, което отразява официалната титла на принц Чарлз – принцът на Уелс.   Принцесите Беатрис и Юджийн са приели фамилията Йорк, тъй като баща им, принц Андрю, е херцогът на Йорк. В съответствие с това нероденото бебе на Хари ще използва фамилията Съсекс.   Според кралския експерт Кейти Никол, Меган и Хари не планират скоро да посрещнат бавачка в семейството си. Вместо това ще разчитат на помощта на майката на Меган.   Очаква се Меган да вземе около шест месеца почивка отпуск по майчинство. Едва след като изтече, все пак най-веротяно ще ѝ се наложи да прибегне до услугите и на бавачка. Според последни слухове сред основните ѝ изисквания за бавачка е всъщност това да бъде мъж.   Принц Хари и Меган Маркъл са на пълно работно време, също като принц Уилям и Кейт Мидълтън. Но докато децата от Кеймбридж най-вероятно ще поемат по стъпките на родителите си, наследявайки техните каузи и ангажименти, детето на херцозите на Съсекс вероятно ще има възможността един ден само да избере бъдещата си професия. Източник: woman.bg", "date": "2019.05.06", "title": "Ето ги и 7-те основни разлики между бебето на Меган и Хари и децата на Кейт и Уилям "}
{"url": "http://epicenter.bg/article/Pilotat-na-katastrofiraliya-samolet-na-letishte-Sheremetievo--Zaradi-malniyata-zagubihme-radiovrazka/182065/7/0", "text": "Руски медии цитираха пилот на самолета на Аерофлот, който снощи избухна в пламъци при аварийно кацане в Москва, че машината е била без радиовръзка заради удар от мълния, предаде Асошиейтед прес.   При пожара след кацането загинаха 41 души от общо 78 на борда, отбелязва БТА.   Самолетът Сухой SSJ100 беше излетял за Мурманск по време на буря, но бързо се върна за аварийно кацане.   Пилотът Денис Евдокимов беше цитиран от телевизия \"Звезда\" и в. \"Комсомолская правда\" да казва, че \"заради мълнията загубихме радиовръзка и преминахме в режим на минимално пилотиране. . . т.е. без компютър, както е обичайно, а директно. В авариен режим\", обясни пилотът, цитиран от Франс прес. \"Успяхме да възстановим радиовръзката на честотата за спешни случаи, но за кратко и с прекъсвания. Успяхме да кажем няколко думи и после връзката изчезна\".   Според бордния командир причина за пожара е твърдото кацане и това, че резервоарите на машината са били пълни.   Държавната телевизия цитира стюардесата Татяна Касатника, че \"излетяхме, влязохме в облак, имаше силна градушка и в този момент имаше изпукване и някакво проблясване, като електричество\".   Руският министър на транспорта Евгений Дитрих каза днес, че от обгорелите останки на летище Шереметиево са извадени 41 тела. Шестима души са оцелели и са в болница. На страницата си в социалната мрежа \"ВКонтакте\" кметът на Москва Сергей Собянин написа, че станалото е \"ужасна трагедия\" и трима от загиналите са московчани.  ", "date": "2019.05.06", "title": "Пилотът на катастрофиралия самолет на летище Шереметиево: Заради мълнията загубихме радиовръзка"}
{"url": "http://epicenter.bg/article/Sad-v-Madrid-razreshi-na-Karles-Puchdemon-da-uchastva-v-izborite-za-Evropeyski-parlament/182066/7/0", "text": "Съд в Мадрид разреши на бившия премиер сепаратист на Каталуния Карлес Пучдемон, който живее в изгнание в Белгия, да се яви на изборите за Европейски парламент в испанска листа, въпреки че е издирван от властите на Испания, предадоха Франс прес и ТАСС.   Съдът отмени решение на избирателната комисия и разреши на Пучдемон и двама членове на тогавашното му правителство, които също напуснаха Испания след провала на опита за отделяне на Каталуния през 2017 г., да се явят на изборите на 26 май, предаде БТА.   Испания е издала заповед за задържане на тримата.", "date": "2019.05.06", "title": "Съд в Мадрид разреши на Карлес Пучдемон да участва в изборите за Европейски парламент"}
{"url": "http://epicenter.bg/article/Povtaryat-izborite-v-Istanbul-/182069/7/0", "text": "  Кандидатът на Партията на справедливостта и развитието (ПСР) Бинали Йълдъръм загуби вота на 31 март от Екрем Имамоглу, издигнат от опозиционната Народно-републиканска партия с около 15 000 гласа при над 8 милиона подадени бюлетини. ПСР настоя, че има „нередности и корупция“ при гласуването и настоя за повторен вот. Президентът Ердоган поиска същото. Представителят на ПСР във Висшата избирателна комисия обяви днес, че прегласуването ще е на 23 юни.   Имамоглу обяви в \"Туитър\", че \"скоро\" ще направи изявление по темата.  Управляващата Партия на справедливостта и развитието (ПСР) подаде сигнали до комисията заради нередности и поиска вотът да бъде повторен.  Изборите на 31 март бяха удар за ПСР и президента Реджеп Тайип Ердоган. Партията на държавния глава загуби контрола върху почти всички икономически центрове на Турция.  Освен от съобщението на Анадолската агенция новината дойде и от профила в \"Туитър\" на Реджеп Йозел - представителя на ПСР в изборната комисия. Той съобщи (а Анадолската агенция потвърди по-късно), че изборите ще са на 23 юни - почти година след като се състояха извънредните за президент и парламент, превърнали Ердоган в държавен глава със засилени правомощия.  Според в. \"Хюриет дейли нюз\" решението е било взето на заседание на комисията днес, и е отговор на жалбата от ПСР и съюзниците им от Партията на националистическото действие (ПНД), заради \"нередности\", донесли победата на Имамоглу.  Само преди ден турските медии съобщиха, че властите започват разследване на нередности заради \"43 длъжностни лица, свързани с FETÖ\". С това съкращение Анкара има предвид движението на проповедника Фетхуллах Гюлен, обвиняван за неуспелия опит за преврат отпреди почти три години.  Онурсал Агъдюзел, който е член на опозиционната РНП, нарече в \"Туитър\" решението \"чиста диктатура\". \"Незаконно е да се побеждава ПСР,\" написа той. \"Това е система, която надвива волята на хората и пренебрегва закона и не е нито демократична, нито легитимна.\"  ", "date": "2019.05.06", "title": "Повтарят изборите в Истанбул!"}
{"url": "http://epicenter.bg/article/Orban-ottegli-podkrepata-si-za-kandidata-za-predsedatel-na-EK-ot-ENP-Manfred-Veber-/182070/7/0", "text": "Премиерът на Унгария Виктор Орбан оттегли подкрепата си за кандидата за председател на Еврокомисията от Европейската народна партия Манфред Вебер, съобщи Франс прес. Орбан определи като \"обидно\" изявлението на Вебер, че няма да приеме поста, ако ще зависи от гласовете на унгарската партия ФИДЕС. ЕНП замрази членството на ФИДЕС през март след поредица от публични нападки на унгарските управляващи срещу настоящия председател на Еврокомисията Жан-Клод Юнкер заради политиката му по имиграционния въпрос. \"Дали ФИДЕС ще напусне ЕНП ще зависи от посоката, по която консерваторите ще поемат след изборите за Европейски парламент\", каза днес Виктор Орбан. Застанал редом до австрийския вицеканцлер Хайнц-Кристиан Щрахе, той заяви, че десноцентристките партии в Европа трябва да си сътрудничат с \"патриотичната десница\", какъвто е случаят в Австрия ", "date": "2019.05.06", "title": "Орбан оттегли подкрепата си за кандидата за председател на ЕК от ЕНП Манфред Вебер "}
{"url": "http://epicenter.bg/article/Lavrov-predupredi-SASht--che-voennata-im-namesa-vav-Venetsuela-shte-e-katastrofalna-/182072/7/0", "text": "Руският външен министър Сергей Лавров проведе днес разговори с американския си колега Майк Помпейо във Финландия, след които предупреди, че военната интервенция на САЩ във Венецуела ще бъде катастрофална и неоправдана, предаде Ройтерс.  Двамата първи дипломати се срещнаха в кулоарите на форума на Арктическия съвет във Финландия.  Лавров каза пред репортери, че срещата е била конструктивна и че двамата с Помпейо са постигнали умерен напредък по отношение на стратегическото ядрено партньорство.   Лавров каза още, че руският президент Владимир Путин и президентът на САЩ Доналд Тръмп ще имат възможност да се срещнат отново след срещата им на върха в Хелзинки миналата година.", "date": "2019.05.06", "title": "Лавров предупреди САЩ, че военната им намеса във Венецуела ще е катастрофална "}
{"url": "http://epicenter.bg/article/Papa-Frantsisk-se-sreshtna-s-katolicheskata-obshtnost-v-Balgariya-/182055/2/0", "text": "Такъв съвет отправи папа Франциск към семействата по време на срещата си с католическта общност от България. Тя се проведе в църквата „Св. Арахангел Михаил“ в кв. Секирово в град Раковски.   Днес трябва да бъдем внимателни в поставянето на етикети на другите хора, каза папа Франциск в емоционална си  проповед.   Словото на папата бе чуто от над 700 представители на католическата общност у нас, които го аплодираха бурно. Събраните в църквата „Св. Арахангел Михаил“ го приветстваха на крака. „Обичаме те!”, кънтя на централния площад в Раковски и в катедралата „Пресвето сърце Исусово“ днес.   Представители на католическата общност в Раковски се обърнаха към папа Франциск с думите: „Вие, наследникът на Св. Петър, сте тук сред нас, за да лекувате нашите сърца и да помогнете на очите ни да гледат с вярата и любовта. Благодарим Ви, че ни посетихте. Присъствието Ви в България е благодат за нас“. Светият отец получи икона като подарък от католическата общност.   От своя страна, папа Франциск заяви: „Днес сме изпаднали в момент на прилагателните, на етикетите. Този човек е такъв, онзи – онакъв, и т.н. А Бог не иска това. Човекът е личност, човекът е образ божий. А само Бог може да слага прилагателни. Това се отнася също и за тези, които се занимават със сплетни. Колко лесно до нас стигат клюките, винаги лепваме някакви етикети на хората. Трябва да преминем от културата на прилагателните към културата на съществителните. Този, който обича, не си губи времето, за да се оплаква. Той винаги вижда нещо конкретно, което може да направи. Песимистите никога нищо добро не правят, те рушат всичко. Когато си мисля за песимиста, се сещам за една хубава торта, на която той слага оцет и съсипва всичко. Песимистите съсипват всичко, докато любовта винаги отваря вратите. Господ е един нелечим оптимист, винаги се стреми да ни води напред“, посочи папа Франциск и подчерта, че оптимистът е мъж или жена, който създава надежда в обществото.   Нормално е семейните двойки да се карат, но не трябва да завършват деня с война, каза папа Франциск в словото си.   Светият отец отправи послание към семейните двойки. „Там, където има мрак, буря и трудности, Господ казва: „Мир вам“. И не само го казва, а създава мир. Винаги съм казвал на брачните двойки да не се карат, но дори и да го правят, това не е чак такъв проблем, защото е нормално хората да се ядосват. Понякога се случва и по-сериозно скарване, дори и чинии хвърчат. Не е проблем и това, стига да се помирят преди да свърши денят. Никога не завършвайте деня с война. Защото студената война на следващия ден е много опасна“, обясни папа Франциск и заяви, че един жест на любов е достатъчен, за да има мир в семейството.   „Църквата е майка, а майките отговарят на въпросите на децата си с майчиното си сърце. Такава майка е и църквата – припознава нашите проблеми и ги решава. Тя е майка, която ни приема такива, каквито сме дори и с нашите грехове. Не ви ли се струва прекрасно да имаме една такава майка? Затова никога не трябва да се отдалечаваме от църквата. Защото колкото повече се отдалечаваме, толкова повече образът на църквата ще се превръща в мащеха“, каза още папа Франциск и подчерта, че църквата е дом, ключът за който винаги стои на вратата.   Хиляди бяха дошли днес в малкия град Раковски, за да зърнат Светия отец по време на апостолическото му посещение у нас.  Хората съпроводиха от двете страни на огражденията папамобила със Светия отец по пътя му от центъра на Раковски до църквата в кв. Секирово и църквата \"Св. Архангел Михаил\". Площадът в близост бе изпълнен с много вярващи, дошли да зърнат височайшия гост. Там е ситуирана и специална видеостена, която излъчва на живо срещата с българската католическа общност.   За срещата в храма бяха допуснати да присъстват над 750 вярващи от различните енории и движения на Римокатолическата църква у нас, които имат специални пропуски за събитието.  На входа на църквата Папа Франциск се спря при хората и ги поздрави. Главата на Римокатолическата църква през целия ден демонстрира скромност и смиреност. Слезе по-рано от папамобила и отиде при хората, които го очакваха зад загражденията пред храма. Благослови множество деца, пенсионери в инвалидни колички, възрастни жители на Раковски, млади католици, но и православни християни. Прие неочаквани дарове и отговаряше на всички с искрена усмивка. Удостои с жест на внимание почти всеки по пътя си към църквата.  Срещата с католическата общност в кв. Секирово не е литургия, а е по-свободен и разчупен разговор, на който Папа Франциск ще отправи послание към вярващите тук и по света. Поканените да присъстват на срещата са представители на всички енории в страната и са пропорционално разпредели в зависимост от големината на енорията, като от Раковски те са около сто.  В Раковски е най-голямата католическа общност у нас, освен тук по-големи общности има в София, Пловдив, Калояново и Белене.  За историческото посещение на Папа Франциск в града община Раковски е подготвила подарък. Това е картина от самоукия местен художник Бойчо Котов. Неговата творба бе избрана след специален пленер, в който участваха осем художници от Раковски, които имаха задачата да пресъздадат с различни техники и похвати църквата \"Пресвето сърце Исусово\" и площада пред нея. На картината художникът е нарисувал някои от символите на Раковски, като празникът \"Кукове\", герба на града, гроздето, пшеницата, както и посланието на апостолическото посещение на папата \"Мир на земята\".  Днес от рано сутринта Раковски осъмна с огромни заграждения и изключителни мерки за сигурност.  По-рано Папа Франциск отслужи Света литургия с първо причастие за 242 деца в църквата \"Пресвето сърце Исусово\" в Раковски.   Вечерта папата ще бъде отново в София, където ще бъде и едно от най-знаковите събития от посещението му, с което той ще сложи и край на визитата си в България. В 18.15 часа на пл. \"Независимост\" е планирано \"Събитие за мир\", на което папата ще отправи послание за мир и ще прочете също молитва. За него са поканени представители на различните вероизповедания в България. А шест деца, изповядващи всяко различна религия, ще запалят шест факли в символ на победа на светлината и мира над тъмнината и противопоставянето   Министър-председателят Бойко Борисов ще изпрати папа Франциск на летище София на 7 май. Утре приключва апостолическото пътуване на Светия отец в България.  От София главата на Римокаторическата църква заминава за Скопие.", "date": "2019.05.06", "title": "Папа Франциск в емоционална проповед: Нормално е да се карате, но никога не завършвайте деня с война"}
{"url": "http://epicenter.bg/article/Silna-gradushka-v-Zapadna-i-Severna-Balgariya--VIDEO-SNIMKI-/182058/2/0", "text": "  Прогнозата на синоптиците за бури и градушки в днешния празничен ден се сбъдна. След бурята в Перник и София, градушка удари на още редица места в Западна и Северна България, предаде БГНЕС.   Силна градушка помля плевенското село Българене. На много места в Плевенско и около град Левски има силни бури и градушки.   Смерч пък се образува в село Лесново, Софийско. Към 14 ч. поройни валежи от дъжд и гръмотевични бури има почти в цяла Северна България. Най-силни са бурите в Троянско, Свищовско и Великотърновско. Температурите в страната са около 14-18 градуса, предстои още да се понижат.        ", "date": "2019.05.06", "title": "Силна градушка в Западна и Северна България (ВИДЕО+СНИМКИ)"}
{"url": "http://epicenter.bg/article/Mitropolit-Nikolay-s-ostra-kritika-za-papskoto-poseshtenie-i-posreshtane-u-nas-/182059/2/0", "text": "Изключително остър коментар за визитата на Папа Франциск в България направи пловдивският митрополит Николай след днешната архиерейска света литургия в храм „Свети Георги” в Пловдив.  Той нарече визитата на Светия отец „политически акт” и заподозря зад нея стоят тъмни помисли.   Посещението на римския папа е политически акт, целта е да се обединят всички църкви около Рим и когато дойде Антихристът, папата да го посрещне. Това е заявил в днешната си тържествена литургия по случай Гергьовден Пловдивският митрополит Николай пред миряните в храма \"Свети Георги\", съобщава пловдивският сайт \"Под тепето\".  Той говорил дълго за посещението на папа Франциск в България след литургия, която отслужил. Николай разкритикувал остро посещението и го обявил за политически акт, който Българската православна църква няма как да подкрепи по религиозна линия.   \"Посрещнахме римския папа като държавен глава на суверенната държава Ватикана, но никой не може да ни принуди за общо богослужение с него\", каза митрополит Николай от олтара на \"Свети Георги\". Това е и позицията на Светия синод на православната църква още преди папската визита, макар запознати с уреждането на визитата да обясниха многократно, че папата, познавайки каноните, никога не е искал общо служение.  \"Всички искаме християнските църкви да се обединят. Това обаче може да стане само от църковни хора, когато епископите се съберат и обсъдят как да стане това. Политиците не искат това, те целят точно обратното. Създадено е например т.нар. икуменическо движение, което цели обединение на всички религии. Но нали знаете, има и религия на Сатаната. Как да се обединим всички? Не е възможно да се обедини светлината и тъмнината\", казал митрополит Николай в обръщението си към хората.  \"Замисълът на всичко това е да се обединят всички религии около папата, та като дойде Антихристът, папата да го посрещне, а чрез него и всички, които са с него\", смята митрополит Николай и добавил: \"Ние няма да се откажем от православието. Не сме се отказали от православието и през петвековното робство. Робството бе победено от православието. Само то ще ни освободи. А кой може да каже, че йеродякон Игнатий – Васил Левски е бил роб по време на робството? Той беше свободен, защото бе православен.\"  Митрополит Николай вижда и атака срещу православната църква в подготовката на папското пътуване и информациите в медиите. \"Този акт бе подготвен твърде отдалеч. Започна с медийна кампания срещу Българската православна църква. Тук не става дума за моя часовник. Става дума за всичко, което Светият синод реши и не реши. Тази кампания бе подготвена, за да дойде папата и да бъде обявен за свети отец, живеещ в нищета и бедност\", коментирал владиката, цитиран от пловдивската медия.   Освен за посещението на римския папа, след литургията, митрополит Николай проведе проповед за днешния празник. Той разказа за подвига на свети Георги, защитавайки християнската вяра, без да се откаже от нея, въпреки всички мъчения. Митрополитът припомни, че днес се отбелязва и празникът на Иов Многострадални, отказал се от огромните си богатства заради Бог. Митрополит Николай коментира дълго подвига на Свети Георги, като заяви, че той е почитан не само от всички християни, а и от други религии, като мюсюлманите, които го почитат под името Ал Хадир. След литургията и проповедта, миряните запалиха по свещ и хапнаха от специално приготвено агнешко извън храма.   Въпреки становището на синода архиереите на православната църква и патриарх Неофит вчера посрещнаха сравнително радушно папа Франциск в София. Макар отново да отбелязаха, че няма как да имат общо служение, те изпратиха свой представител при официалното посрещане на папата, придружиха го в храм-паметник \"Св. Александър Невски\", за молитвата насаме в катедралата беше приготвен специален трон и килим за главата на Римокатолическата църква.  От синода ще изпратят и митрополит Антоний на събитието за мир, което папата организира довечера, като отново подчертаха, че той няма да участва в служения, но ще присъства.  Поведението на архиереите е сравнително по-гостоприемно от първоначално очакваното и всъщност това е бил най-благоприятният развой на събитията, който е можело да се иска, смятат експерти.", "date": "2019.05.06", "title": "Митрополит Николай с остра критика за папската визита у нас: Зад посещението стои Антихристът!"}
{"url": "http://epicenter.bg/article/Emil-Radev-i-deputati-ot-GERB-prisastvaha-na-tarzhestvata--s-koito-Varna-otbelyaza-6-may/182060/2/0", "text": "  Варненският евродепутат и кандидат за член на ЕП от листата на ГЕРБ Емил Радев и народните представители от ГЕРБ Павел Христов, Владимир Вълев и вицеадмирал Пламен Манушев присъстваха на тържествата, с които морската столица отбеляза Деня на храбростта и празника на българската армия. По традиция на площад „Св. Св. Кирил и Методий” се събраха множество граждани. Сред тях бяха и председателят на Общинския съвет Тодор Балабанов и общински съветници от ГЕРБ, представители на местни и държавни институции, съобщиха от пресцентъра на ПП ГЕРБ.   С празничен водосвет и благославяне на бойните знамена от Варненския и Великопреславски митрополит Йоан започна 6-ти май - Гергьовден, Ден на храбростта и празник на българската армия. Церемонията, организирана от Военноморските сили и Варненската и Великопреславска митрополия, продължи с шествие до Паметника на приморци, загинали в Сръбско-българската война. Там бе отслужена заупокойна молитва и бяха поднесени венци и цветя с военен ритуал. ", "date": "2019.05.06", "title": "Емил Радев и депутати от ГЕРБ присъстваха на тържествата, с които Варна отбеляза 6 май"}
{"url": "http://epicenter.bg/article/Andrey-Novakov--V-s--Koprivets-vizhdam-smisala-ot-rabotata-ni---parite-ot-ES-stigat-do-vseki-chovek/182061/2/0", "text": "  „В с. Копривец виждам смисъла от работа ни - парите от ЕС да стигнат до всеки човек и да влязат в най-малките села. Надявам се да продължите в същия дух и да се възползвате от всяка възможност за финансиране“. Това каза в село Копривец кандидатът за евродепутат от листата на ГЕРБ и СДС за изборите за Европейски парламент Андрей Новаков, който заедно с колегата си Ева Майдел се срещнаха този следобед с жителите на село Копривец /Община Бяла/. Заедно с тях бяха Пламен Нунев – областен координатор на ГЕРБ – Русе и народен представител, колегите му Светлана Ангелова и Андриан Райков, кметът на Община Бяла Димитър Славов, председателят на Общински съвет – Бяла Мариан Антонов, общински съветници и други, съобщиха от пресцентъра на ГЕРБ.   „Ние сме тези, които заставаме с лицата си да ви кажем какво сме свършили и се борим за Вашето доверие“, добави Новаков и подчерта стореното от Ева Майдел като евродепутат по отношение значителното намаление на таксите върху парични преводи в държавите от Европейския съюз.   Кандидатите за евродепутати се запознаха с изграждането на спортна и предстоящото строителство на стрийт фитнес площадка в населеното място.   Кметът Емил Георгиев обясни, че разчита на висока активност по време на евроизборите на 26 май, тъй като по време на предходния вот през 2014 години тук е отчетен най – висок резултат за ГЕРБ в Община Бяла.   „Поставяме си за цел 3-те милиарда, за които се пребори Андрей Новаков, да влязат в българската икономика и да достигнат до всяко едно място – Копривец, Бяла, Русе, за да може младите хора да останат тук. Тези, които са в чужбина, нека се завърнат, но за да стане това, трябва да има нов път, стрийтфитнес площадка и много други неща, които да подобрят условията за живот в селата“, каза пред събралите се жители на Копривец Ева Майдел.   „Работили сме със сърце и душа за България и за развитието й. Търсим Вашата подкрепа с номер 12 в бюлетината, за да продължим започнатото и след 26 май“, отбеляза в заключение Ева Майдел.   По – късно бе посетено и беленското село Дряновец, където при срещата в пенсионерския клуб кметът Тихомир Йорданов изрази своята благодарност към евродепутатите за активната им работа досега. Чрез Програмата за развитие на селските райони в населеното място също са реализирани проекти с европейски средства, посочи той.  ", "date": "2019.05.06", "title": "Андрей Новаков: В с. Копривец виждам смисъла от работата ни - парите от ЕС стигат до всеки човек"}
{"url": "http://epicenter.bg/article/Papa-Frantsisk-otpravya-ot-Sofiya-svoyata-Molitva-za-mir-kam-tseliya-svyat--/182062/2/0", "text": "Това каза в своята Молитва за мир, която папа Франциск отправи от столицата на България към целия свят.    каза в Молитвата си Светият отец.   , с тази молитва започна посланието си папа Франциск.  \" \", призова папата.    Той припомни, че се намира на символично място, където се намират храмовете на Православието, Католицизма, Исляма, Юдаизма и Арменците. , каза в посланието си за мир папа Франциск. След което прозвуча \"Алелуя\" на Хендел.   Молитвата за мир е и най-знаковото събитие от посещението на папата, с което той сложи и край на визитата си в България.   За първи път това събитие се провежда извън границите на Италия, а папа Франциск избра да го направи в центъра на София. Мястото е избрано символично - в близост до църква, синагога и джамия, като израз на единство и толерантност.   Целият католически свят се фокусира към пл. \"Независимост\" в София, където  е \"Събитието за мир\", на което папата отправя послание за мир и ще прочете също молитва.  Темата за съжителството на религиите и отношението на България към бежанците е основна и в днешната молитва.   На молитвата присъстват представители на различните вероизповедания в България, сред които източно православие, ислям, юдаизъм, арменска апостолическа църква.    Папата пристигна на своя папомобил с кортеж за молитвата, докато събралото се мнозинство развълнувано скандираше Вива Папа!   Българската православна църква няма свой висш представител в службата, тъй като общи служби между православни и католици не се отслужват от разделянето на църквите в последните 1000 години. От името на православните християни на сцената до папата е директорът на дирекция \"Вероизповединя\" към МС Емил Велинов.    Западно и средноевропейският митрополит Антоний бе избран от Светия синод да посрещне папа Франциск. Според него Светият синод и българският патриарх оказват нужното гостоприемство на папата. „Но що се касае до основни, фундаментални въпроси, касаещи общата молитва, тя няма как да бъде между православни и католици“, подчерта митрополит Антоний. Затова на сцената до папата няма представител на БПЦ. Преди три години правилото беше нарушено от Вселенския патриарх Вартоломей, който участва в общата молитва за мир на папа Франциск в Асизи в рамките на междурелигиозната среща за мир с 450 религиозни лидери от целя свят.   Мюсюлманите у нас са представени от главния мюфтия Мустафа Хаджи.   От различните вероизповедания първи прочете молитва продставител на Арменската църква. След него деца изпяха еврейска молитвена песен. Следващият поздрав за мир беше на Евангелските църкви в България. След тях молитва произнесе представител на мюсюлманското вероизповедание.   Шест деца, изповядващи всяко различна религия запалиха шест факли в символ на победа на светлината и мира над тъмнината и противопоставянето. На сцената има маслиново дърво и рози, символ на България.   На пл. \"Независимост\" пред Министреския съвет са почти всички представители на правителството, начело с премиера Бойко Борисов, както и държавният глава Румен Радев. Тук е и бившият премиер Симеон Сакскобургготски и съпругата му. Присъстват и близо 200 официални гости. Сред тях са вицепремиерите Томислав Дончев и Екатерина Захариева, и министрите Владислав Горанов, Николина Ангелкова, Младен Маринов, Данаил Кирилов, Бисер Петков, Теменужка Петкова, Румен Порожанов и Кирил Ананиев. Тук е кметът на София Йорданка Фандъкова. Да чуе папата дойде и Красимир Велчев, заместник-председател на ПГ на ГЕРБ.  При слизането си от папамобила Папа Франциск бе посрещнат от премиера Борисов.   Церемонията започна с изпълнение на песента „Ние сме светът” на Майкъл Джексън.   Преди словото на папата децата изпяха известната песен на Иван Вазов \"Дядо Господи, прости ми\".  Хиляди граждани са на площад, за да видят на живо молитвата за мир на Светия отец. Над София заваля дъжд.  Въпреки облачното и ветровито време, хората са в приповдигнато настроение, държат в ръце флаговете на България и Ватикана.                                                                  Утре рано сутринта папа Франциск ще бъде изпратен от премиера Бойко Борисов. Папата продължава посещението си в Северна Република Македония.  ", "date": "2019.05.06", "title": "Папа Франциск отправи от София своята Молитва за мир към целия свят: Помирете се взаимно! (Видео)"}
{"url": "http://epicenter.bg/article/Kandidatat-za-evrodeputat-Marin-Zahariev-poseti-Devin-na-Gergyovden/182063/2/0", "text": "  На Гергьовден кандидатът за евродепутат от ГЕРБ Марин Захариев посети Девин, където се организира традиционен празник.   В програмата бяха включени изяви на фолклорни и танцови състави, футболен турнир на градския стадион, а на обед бе раздаден курбан за здраве. Това съобщиха от пресцентъра на ГЕРБ.   Захариев поздрави с празника – Гергьовден за християните и Адрелес за мюсюлманите, всички присъстващи. „Няма по-добра възможност да сме заедно с веселие и родопската гайда, да гледаме как възрастните предават на децата обичаите, традицията за водата и събуждането на природата за нов живот. А в Родопите след Гергьовден вече започва и стопанската година“, каза Захариев и пожела на всички здраве, късмет и благоденствие.   „В днешния ден всички православни вярващи почитаме един от най-светлите и най-хубавите празници - Свети Георги Победоносец. Неслучайно той е избран за национален празник на Република България като ден на храбростта и на българската армия. Георгьовден също така се почита от всички животновъди. Празниците са били винаги символ на обединение, те ни свързват и не бива да ни разделят. Те ни карат да вярваме, че доброто е по-силно от злото и любовта е по-силна от омразата. Нека и занапред в сърцата и душите ни да има само добро, да сме градивни и позитивни. Нека всички да бъдем здрави и добри, да се обичаме и да си прощаваме“, пожела кметът на Девин Красимир Даскалов.   Освен Захариев, гости на празника бяха народният представител д-р Красимир Събев, зам.-кметът Владимир Солаков, председателят на ОбС Руси Чаушев и общински съветници ГЕРБ.  ", "date": "2019.05.06", "title": "Кандидатът за евродепутат Марин Захариев посети Девин на Гергьовден"}
{"url": "http://epicenter.bg/article/Emil-Radev-pozdravi-zhitelite-na-dobrichkoto-selo-Stefanovo-za-6-may/182064/2/0", "text": "Нека с. Стефаново се радва на повече млади хора, на благоденствие и добри дни, пожела кандидатът за член на Европейския парламент от листата на ГЕРБ Емил Радев, който бе гост на празника на добричкото село, заедно с народните представители вицеадмирал Пламен Манушев и Даниела Димитрова. Сред гостите на тържеството бяха и зам.-областните управители Красимир Николов и Живко Желязков и председателят на Общинския съвет на община Добричка Пламен Станчев, съобщиха от пресцентъра на ГЕРБ.   „Бъдете здрави и нека помним славните дела на българските войни, изпълнили дълга си в името на родината”, пожела вицеадмирал Манушев, който е и областен координатор на ГЕРБ-Добрич. Той приветства жителите на селото по повод празника им, който съвпада с Гергьовден и Деня на храбростта и българската армия.   Кметът на Стефаново и общински ръководител на ГЕРБ в община Добричка Марин Хаджийски запозна гостите с европейските проекти, реализирани в селото. „Европейската солидарност е ценна подкрепа за местния бизнес и реална възможност за благоустрояване в малките населени места. Чрез Програмата за развитие на селските райони през 2016 г. в селото ни бе изграден общностен център, в който получават рехабилитация и грижи около 40 деца. Социалният център е сред първите четири в страната и обслужва деца от всички 68 села в общината”, сподели Хаджийски. Той изтъкна още, че с проекти по ПУДООС в селото са изградени фитнес на открито, беседка за зелено училище, както и съоръжения за игра в двора на детската градина.   „С грижа за децата и младите хора в Стефаново чрез местната инициативна група се осигуриха средства и за детска площадка”, припомни Хаджийски.   Емил Радев изрази увереност, че с подкрепа за ГЕРБ и номер 12 в бюлетината на предстоящите избори България ще запази европейските перспективи, които й гарантират повече средства за обновяване на инфраструктурата и за развитие на конкурентоспособен бизнес.   По-късно Емил Радев посети Етнографската къща в Добрич, където бяха възродени обичаите, характерни за големия християнски празник Гергьовден.   „Нека и занапред да пазим традициите, чрез които българщината се е съхранила през вековете”, пожела кандидатът за евродепутат и при посещението си в с. Люляково, община Ген. Тошево, чиито жители отбелязаха 6 май със събор.    ", "date": "2019.05.06", "title": "Емил Радев поздрави жителите на добричкото село Стефаново за 6 май"}
{"url": "http://epicenter.bg/article/Patriarh-Neofit-kam-papa-Frantsisk--Po-otnoshenie-na-vyarata-kompromisi-ne-mozhe-da-ima--/182068/2/0", "text": ", каза Н. Св. Неофит, обръщайки се към папа Франциск. \" , на свети княз Борис-Михаил Покръстител, на свети Климент Охридски и на много други Божии светци и угодници, благодарение на чието просветителско дело през IX и X век християнството се разпространи в Европа и отвъд нейните предели\".  С тези думи патриарх Неофит посрещна в неделя папа Франциск в Синодалната палата. Словото му е публикувано на сайта на Светия синод.   \"  Това намери израз и в първото посещение на Римски папа в България през 2002 година, когато Вашият предшественик папа Йоан-Павел II беше наш гост.   Само след 17 години Вие сте вторият папа, който идва в България, което няма как да си обясним освен като наистина специално отношение. Вашето желание да ни посетите в Светия Синод възприемаме като израз на уважение към Българската Православна Църква. Уверяваме Ви, че уважението е взаимно\", каза патриархът.   Той посочи, че Светият синод се старае да следи делото на папа Франциск и \"се радваме, когато чуваме Ваши силни думи в защита на християнските корени на Европа и предупреждения за опасностите, ескалиращи до откровено богоборчество и физическо преследване на християни в собствените им страни. По тези въпроси мненията ни съвпадат\", посочи Негово Светейшество.  Той обаче уточни, че глава и кормчия на кораба на Едната, Света, Вселенска и Апостолска църква е сам Господ Иисус Христос.  \"И в днешните бурни времена наш безусловен дълг е да пазим Неговия кораб от каквито и да е пробойни, за да се спасят повече човешки души. Стараем се да опазваме Църквата, която е „без петно, или порок, или нещо подобно” (Еф. 5:27) и полагаме всички усилия да не допускаме компромиси с вярата. Радваме се всеки път, когато научаваме, че и други духовни водачи споделят сходни на нашите убеждения\", каза патриархът.  Според католическия канон, глава на римокатолическата църква е папата, но в православието патриархът е архиерей.  , като констатира, че „Господ Иисус Христос основа една единствена църква, а ние днес се представяме на света разделени, като че самият Христос е разделен”.   Нека кажем, че тук, в престолнината на българската държава София, носеща името на Премъдростта Божия, ние винаги сме се молили за единството на света в Христа, защото единни християните ще са по-силни\", посочи още българският патриарх.  И припомни историята:  \"Неведоми са, наистина, пътищата Господни!   Така например, през 343-та година тук се е провел Сердикийският поместен събор, който ние почитаме наравно със Седемте Вселенски и останалите поместни събори, които Православната църква приема за канонични. На този събор, в присъствието на 300 епископи от западните и на 79 епископи от източните епархии на Едната, Света, Вселенска и Апостолска Църква, под председателството на Кордовския епископ Осий е препотвърден тържествено Никейският Символ на вярата, потвърдена е издадената от папа Юлий I оправдателна присъда над свети Атанасий Велики, осъдена е отново лъжливата арианска ерес и са приети важни правила за устройството и добрия ред в Църквата. Сердикийският събор е тържество на Вселенската Църква и наследство, което трябва да ни насърчава и вдъхновява.  От друга страна, архивите пазят писма, написани от Вашия предшественик папа Николай I и от Константинополския патриарх свети Фотий до нашия свети княз Борис-Михаил Покръстител, както и редица други писма, послания и протоколи от поместни събори, всички те свидетелстващи за определени обстоятелства около покръстването и приемането на българския народ в лоното на християнската вяра. Обстоятелства, довели до спорове, обременяващи и до ден днешен отношенията в християнския свят. Струва ни се, че макар и добре документирана, тази част от историята на Църквата не е достатъчно безпристрастно анализирана и не са направени нужните изводи.   Той припомни, че животът на Църквата се направлява от \"нашия Господ Иисус Христос. Ако Бог е допуснал нещо да се случи, то Той знае защо го е допуснал и очаква и ние да разберем защо.   Ние, Българската православна църква, сме твърдо убедени, че по отношение на вярата компромиси не може и не бива да има\", каза още архиереят на БПЦ. Срещата завърши с благопожелания и вдъхновение от Пасхалната радост.  След приема в Св. Синод папа Франциск посети Патриаршеската катедрала \"Св. Александър Невски\" и се поклони пред Северния олтар на Храм-паметника, носещ името на светите братя Кирил и Методий.", "date": "2019.05.06", "title": "Патриарх Неофит към папа Франциск: По отношение на вярата компромиси не може да има! "}
{"url": "http://epicenter.bg/article/Krasimir-Karakachanov--Polkovnik-Boris-Drangov-e-primer-za-pokoleniya-balgarski-ofitseri-/182071/2/0", "text": "Полковник Борис Дрангов е пример за поколения български офицери. Това каза министърът на отбраната Красимир Каракачанов днес, 6 май, след като на кратка и вълнуваща церемония се поклони пред паметта на големия български родолюбец, военачалник и военен педагог полковник Борис Дрангов.   В присъствието на представителна гвардейска част на гроба на полковник Борис Дрангов в Скопие бяха поднесени венци от министъра на отбраната Красимир Каракачанов и посланика на България в Скопие Ангел Ангелов.  Пред журналисти министър Каракачанов подчерта, че всеки български политик, дипломат, както и всеки българин, трябва да помни и почита паметта на българските военнослужещи, загинали за освобождението и обединението на българския народ.   Всеки, дошъл в Скопие, би могъл да се отбие на семейната гробница на рода Дрангови в гробището Бутел, за да засвидетелства уважението си към един офицер, който е станал пример за смелост, родолюбие, както и грижа за българския войник, за неговата подготовка, обучение и осигуряване.   По тази причина полковник Дрангов е бил много обичан от обикновените хора и ние можем само да се поучим от неговото внимание към обикновения войник, припомни министър Каракачанов.  Той подчерта и голямата любов към Родината на българския офицер, загинал през май 1917 г. на Завоя на река Черна в сраженията по време на Първата световна война.  Скопие е родният град на полковник Борис Дрангов. Той е бил и началник на т. нар. Скопска школа за запасни офицери, която през 1916 и 1917 година възпитава и обучава десетки достойни български граждани.", "date": "2019.05.06", "title": "Красимир Каракачанов: Полковник Борис Дрангов е пример за поколения български офицери "}
