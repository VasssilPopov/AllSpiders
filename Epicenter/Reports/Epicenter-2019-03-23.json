{"url": "http://epicenter.bg/article/Iznenada--Vladimir-Kisyov-ot-SDS-otaza-na-Borisov-da-se-kandidatira-za-evrodeputat-/178412/2/0", "text": "Владимир Кисьов от СДС, чието име трябваше да бъде поставено на избираемо място в общата с ГЕРБ листа за евроизборите, е обявил, че няма да се кандидатира. Това съобщи лидерът Румен Христов, цитиран от БТА. Кисьов беше посочен поименно от премиера и лидер на ГЕРБ Бойко Борисов като желан участник в общата листа като бившият кмет на София припомни, че Кисьов като председател на общинския съвет единствен му е оказвал подкрепа във времената преди ГЕРБ да се оформи като политическа сила.   \"С Владо Кисьов се познавам от времето, в което беше председател на СОС, а аз станах кмет без нито един съветник. (...) Разчитаме на твоята мъдрост, приятелю. Да не се забравя, че Владо Кисьов е първият преговарящ с ЕС\" - обърна се Борисов към Кисьов на общата среща преди дни, на която беше договорено съвместното участие на изборите. Днес в Плевен Националният съвет на СДС даде мандат на председателя на партията да доведе до край преговорите с ГЕРБ и да подпише политическо споразумение за съвместно явяване на предстоящите европейски избори на 26 май. Решено е било и да се съкрати срокът за постъпване на номинации, гласуван на предишния съвет на 15 март. Номинации за кандидати на СДС за европейските избори ще се приемат в централата на партията до 11 ч. във вторник, 26 март/, за да може в четвъртък, при финалните преговори с ГЕРБ, да бъдат предложени окончателните имена. \"Аз мисля, че направихме една стъпка в правилна посока от гледна точка на това, че желанието на Съюза на демократичните сили, а и на ГЕРБ, е да обединим десния вот, който е около Европейската народна партия. За нас тя е изключително стабилизиращ фактор в Европейския съюз. Ние сме най-старата партия, член на ЕНП, и няма нищо по-логично с най-голямата партия, член на ЕНП, да бъдем заедно на евроизборите\", каза пред журналисти Румен Христов.    Той уточни, че споразумението е само за европейските избори. Целта, която си поставят с ГЕРБ, е да постигнат осем депутатски места. По думите на Христов в листата ще има двама кандидати от СДС, като единият ще е на избираема позиция.", "date": "2019.03.23", "title": "Изненада! Владимир Кисьов от СДС отаза на Борисов да се кандидатира за евродепутат "}
{"url": "http://epicenter.bg/article/Yoncheva--Borisov-nosi-lichna-otgovornost-za-koruptsiyata--ostavki-da-dadat-i-Tsvetanov--Rashidov-i-Koleva/178379/2/48", "text": "Борисов да обясни откъде е тази корупция, защото той е главата и е на върха на тази пирамида. Не само Цецка Цачева трябва да си подаде оставката. Оставка трябва да подадат и г-н Цветанов, г-н Рашидов и г-жа Колева. Това заяви водачът на листата на БСП за европейските избори и говорител на ПГ на „БСП за България“ Елена Йончева пред „Дарик радио“, съобщиха от пресцентъра на партията.  Според нея не става въпрос само за оставки, а те трябва да напуснат политиката.  „Проблемът е много голям. Не става въпрос за няколко политици, които са си купили апартаменти на цена няколко пъти по-ниска от пазарната. Големият проблем е как се прокарват лобистки закони“, каза още тя и обясни, че по информация на Българската стопанска камара 72% от законите в парламента се вкарват през задния вход.  „Това са закони, които се правят за един или друг човек, една или друга фирма. На всички е ясно, че е вкаран лобистки закон през януари месец 2017 г., в резултат на което една фирма, вместо да построи сграда на 8 етажа, построява сграда от 35 етажа. Това е начинът, по който се управлява България и всичко тръгва от българския премиер“, подчерта Йончева.  Според нея днес трябваше да откриваме „Южен поток“ и АЕЦ „Белене“, а вместо това откриваме асансьорите на Цветан Цветанов.  „Имаме правителство, което вече 10 години не може да застане зад нито един значим за България проект. Управляващите въобще не ни водят към Европа, а към Анкара. Кранчето на газта се държи от нашата южна съседка. След 10 години ще имаме недостиг на електроенегрия, тогава вече и шалтерът ще се държи от Турция, защото те строят нови атомни електроцентрали“, коментира Йончева.  Тя припомни и случая с концесията Летище „София“.  „Знаете ли какво подготвят там? Никое следващо правителство няма да може да развали този закон, защото направиха две поправки – че тази концесия може да бъде сключена в нарушение на българските закони и ако някой реши да развали сделката, ще трябва да отиде на арбитражен съд“, уточни водачът на листата на БСП за европейските избори.  Тя посочи данни от последните доклади на Европейската комисия, които показват, че тази корупция трудно се преодолява.  „2/3 от сигналите за корупционни сделки, сред видни политици в България, не се разследват от съответните органи“, каза още Йончева.  ", "date": "2019.03.23", "title": "Йончева: Борисов носи лична отговорност за корупцията, оставки да дадат и Цветанов, Рашидов и Колева"}
{"url": "http://epicenter.bg/article/Tsvetan-Tsvetanov--GERB-raboti-razumno-i-v-interes-na-horata-/178380/2/48", "text": "Международната рейтингова агенция Fitch Ratings повиши перспективата на дългосрочния кредитен рейтинг на България от стабилна на положителна. Агенцията потвърди дългосрочния кредитен рейтинг на България „BBB“ в чуждестранна и местна валута, тавана за рейтинг на страната „A-“, както и краткосрочния кредитен рейтинг в чуждестранна и местна валута „F2“. Това написа във Фейсбук председателят на ПГ на ГЕРБ и заместник-председател на партията Цветан Цветанов.  Разумната финансова политика, високият икономически растеж, отличната работа на природните агенции, рекордният БВП и генерираният бюджетен излишък са само част от причините, които дават основание на Агенцията да повиши оценката си за България. Поздравления за министър Горанов и правителството на Бойко Борисов, от чийто дългосрочни политики вече усещаме положителния ефект. Така работи ГЕРБ - разумно и в интерес на хората. А всичко останало е обикновено продуциране на фалшиви новини от партийните централи, написа още Цветан Цветанов в социалната мрежа.  ", "date": "2019.03.23", "title": "Цветан Цветанов: ГЕРБ работи разумно и в интерес на хората "}
{"url": "http://epicenter.bg/article/-quot-Arteks-quot--Tvardenieto--che-Tsvetanov-e-kupil-apartamenta-za-342-852-leva--e-nekorektno-/178381/2/0", "text": "Твърдението, че Цветан Цветанов е закупил апартамента на ул. \"Латинка\" 8 за 342 852 лева, е некоректно. Това се заявява в становище на юристи от правна кантора „Пенков, Марков и партньори“.    По повод зачестилите публикации в различни медии относно придобиването от г-н Цветан Цветанов на жилищен обект в кв. Изток, излагаме обективно фактите по случая:  С Нотариален акт за замяна на недвижими имоти от 12.06.2018 г. дружеството е прехвърлило на г-н Цветан Цветанов и съпругата му собствеността върху апартамент в новопостроената жилищна сграда, находяща се на ул. „Латинка“ № 8, с площ от 239.90 кв.м., гараж и съответните идеални части от правото на строеж. В замяна г-н Цветан Цветанов и съпругата му са прехвърлили на АРТЕКС собствеността върху два апартамента на ул. „Елемаг“ № 22, с обща площ 192.76 кв.м., заедно с два подземни гаража и идеални части от собствеността върху земята. За изравняване на стойностите на заменяемите обекти г-н Цветанов e заплатил сумата от 100 000 лева.  Обектите на замяна са в един и същи квартал на еднакво престижни улици. Апартаментът на ул. „Латинка“ е новопостроен, докато получените в замяна два по-малки апартамента са с подобрения и добре обзаведени, а освен това към тях е прехвърлена и собствеността върху прилежащите идеални части от терена. Горните ценообразуващи фактори (локация на обектите, степен на завършеност и подобрения) обосновават равностойността на обектите, предмет на замяна, поради което предвиденото изравнително плащане отчита единствено разликата в квадратурата на заменените обекти (около 40 кв.м. – по около 1280 Евро на кв.м., което с оглед предмета и спецификата на сделката се явява доплащане на пазарно ниво).  Некоректно се явява твърдението, че г-н Цветанов е придобил луксозния апартамент по цена 342 852 лева. Това е данъчната оценка на апартамента, която е посочена в акта като част от задължителното съдържание на всеки нотариален акт. Всъщност г-н Цветанов е придобил апартамент в замяна на други два по-малки апартамента (завършени и добре обзаведени) и доплащане.  Сделката е законна и стандартна, извършена в рамките на основния предмет на дейност на дружеството, реализирана в изискуемата от закона форма и при спазване на всички законови изисквания.  След преглед и анализ на различните публикации и изказвания по казуса АРТЕКС ще подготви и предприеме съдебни действия (в това число искове за вреди) срещу всички лица и организации, които с клеветнически и набеждаващи твърдения уронват безупречната търговска репутация на дружеството.   ", "date": "2019.03.23", "title": "\"Артекс\": Твърдението, че Цветанов е купил апартамента за 342 852 лева, е некоректно "}
{"url": "http://epicenter.bg/article/Tsacheva--Kategorichno-Borisov-ne-e-okazval-natisk-varhu-men--ne-zhelaya-imeto-mi-da-mu-tezhi-/178383/2/48", "text": "Категорично премиерът Борисов не е оказвал натиск върху мен, не желая името ми да му тежи. Това коментира пред журналисти в Стара Загора министърът на правосъдието в оставка Цецка Цачева, предаде репортер на Агенция „Фокус“.  „Оставката е личен акт. Във времето назад съм доказала, че мога да нося отговорност. Поех отговорността за загубата на президентските избори еднолично. И това се доказа веднага след това на проведените парламентарни избори, на които партията ГЕРБ е и към този момент управляваща мандатоносител на кабинета „Борисов“ 3.   Не желая по никакъв начин името ми да тежи на премиера Борисов в тази вече предизборна кампания, нито пък на МС, на правителството като цяло, поради което считам, че решението ми е правилно, а то е споделено и от министър-председателя“, коментира Цачева.  Тя подчерта, че за нея е важно да реагира тук и сега и го е направила още рано тази сутрин, след като е имала готовност и във вчерашния ден да подаде оставка.  „Така се носи отговорност според мен. Натиск върху мен категорично не е имало от страна на премиера. Отношенията ни са коректни. Проведохме спокоен разговор тази сутрин, но при така създалата се ситуация, когато вървят проверки, считам, че един правосъден министър не може да изпълнява функциите си. Това, което премиерът ми каза днес, след като му обясних за какво става дума, е че подкрепя моето предложение аз да подам оставка“, каза още Цецка Цачева.  ", "date": "2019.03.23", "title": "Цачева: Категорично Борисов не е оказвал натиск върху мен, не желая името ми да му тежи (ВИДЕО)"}
{"url": "http://epicenter.bg/article/Ofitsialno--Premierat-Boyko-Borisov-prie-ostavkata-na-Tsetska-Tsacheva-/178385/2/0", "text": "Министър-председателят Бойко Борисов прие оставката на министъра на правосъдието Цецка Цачева. Това съобщиха от правителствената информационна служба.  Двамата разговаряха и обсъдиха свързаната с името й имотна сделка.  Пред премиера министър Цачева заяви решението си, че подава оставка и не желае създалото се напрежение да се пренася върху работата на правителството.  ", "date": "2019.03.23", "title": "Официално! Премиерът Бойко Борисов прие оставката на Цецка Цачева "}
{"url": "http://epicenter.bg/article/I-zam-ministarat-na-sporta-Vanya-Koleva-podade-ostavka-zaradi-apartamentgeyt-/178386/2/0", "text": "Ваня Колева подава оставка като заместник-министър на младежта и спорта. Колева напуска поста по искане на министър-председателя на Република България Бойко Борисов. Това съобщиха от пресцентъра на министерството на младежта и спорта.  Преди дни стана ясно, че Ваня Колева ще е съседка на Цветан Цветанов в сградата на улица \"Латинка\" 8 в престижния столичен квартал „Изток”.  Цветанов е кум на Колева. Тя е купила апартамент от над 230 квадратни метра и гараж за общо 665 хиляди лева, показва справка от Агенцията по вписванията.  Сделката ще се финансира с банков кредит.  Сметките показват, че цената на квадрат за Ваня Колева е около 1300 евро. Според брокери в района цените са двойни.  ", "date": "2019.03.23", "title": "И зам.-министърът на спорта Ваня Колева подаде оставка заради апартаментгейт "}
{"url": "http://epicenter.bg/article/Elena-Yoncheva--Iskame-dve-neshta---spravedlivost-i-preodolyavane-na-bednostta-/178388/2/48", "text": "„Какво иска България и всички ние? Искаме две неща – справедливост и преодоляване на бедността – по-добри доходи, изравняване на неравенството в икономиката, социалната сфера и в регионите. Това минава през по-добра и работеща съдебна система и по-добър шанс за изравняване на доходите“. Това заяви водачът на листата на БСП за европейските избори Елена Йончева по време на среща с млади лидери от балканските държави, съобщиха от пресцентъра на БСП.  „Като журналист, който е отразявал горещи точки по света, на практика съм била във всички държави от Балканите – Косово, Македония, Албания, Сърбия, по време на процесите през 90-те години и началото на 2000-та година. Може би много добре разбирам и като журналист, не само като политик, колко е важна интеграцията на Западните Балкани в структурите на ЕС“, допълни тя. Йончева подчерта, че е изключително важно самата Европа да не загърби мирното си съществуване, в което живеем повече от 70 години.  „Приемаме го за даденост, нещо, за което не трябва да се борим. Приемаме за даденост тази социална Европа, която е днес, и което ни отличава от други континенти значително“, каза още Йончева.  По нейните думи сме изправени пред една нова и различна Европа, която е на път да създаде своя обща отбрана - първите стъпки са направени вече от страна на Франция и Великобритания, обща външна политика, обща политика за отстояване на социалните права на хората.  „Не само българската левица, но и тази в ЕП, предлага свои програми и законодателни инициативи- социален стълб за изравняване на икономическите, социалните, регионалните различия в Европа. Левицата говори за създаване на общи стандарти за минимална работна заплата, за европейски органи по труда, които да защитават трудовите права. Всичко това минава през тази битка за Европа, която да има не само обща отбрана и външна политика, която да доведе до отстояване на своите социални права и по-малко зависимост от външни сили“, подчерта водачът на листата на БСП.  „Младите хора във всички държави се въздържат от активно участие в политиката. Трябва да ги накараме да бъдат активни и да вземат бъдещето в ръцете си“, заяви зам.-председателят на БСП Деница Златева по време на срещата.  Тя е на мнение, че днес сме изправени пред една разделена Европа на много скорости.  „И за нас, като социалисти и представители на малка държава, на малък регион в Европа, е много важно да не позволяваме това. Трябва да има равни възможности за младите хора - да учат в чужбина, да развиват кариерата си, да могат да работят, където поискат. Ние, като социалисти, разработихме Младежката гаранция преди няколко години и това беше голяма борба в Европейския съвет и дори в нашето социалистическо семейство по онова време“, подчерта зам.-председателят на БСП.  Според нея трябва да се даде шанс на младите хора да бъдат ключови участници на предстоящите Европейски избори.  „Например, имаме квота в нашата листа - 30% за младежи от 17 места, т.е. с 5 или 6 места за лица под 35 години и се надявам, че един от тези 6 ще бъде избран. Това също е инструмент да мотивираме младите хора да станат по-активни, когато говорим в какво общество или съюз искат да живеят“, каза още Златева. Тя допълни, че в платформата има ключови моменти, които се отнасят до младите гласоподаватели.  „Единият е достойно заплащане за достоен труд. Това се отнася не само за преодоляване на разликите в заплащането на мъжете и жените, а също и за възможността първата работа на всеки млад човек да бъде достойна и да получава достойно заплащане. Имаме младежка гаранция, имаме детска гаранция, защото е важно, когато човек е млад и реши да създаде семейство и да има дете, то да има гарантирано образование и достъп до здравни грижи“, подчерта тя. Според нея е важна и програмата Еразъм+, която е основен ключ за образователен и културен обмен. „Искаме да имаме повече средства в следващия европейски бюджет за тази програма“, подчерта Деница Златева.  ", "date": "2019.03.23", "title": "Елена Йончева: Искаме две неща – справедливост и преодоляване на бедността "}
{"url": "http://epicenter.bg/article/Malko-Tarnovo-shte-blokra-granitsata-sreshtu-planovete-na-MVR-da-pravi-bezhanski-lageri/178353/3/0", "text": "И Малко Търново се разбунтува срещу плановете на МВР да изгради бежански лагер в градчето. Преди дни министерството обяви поръчка за изграждане на кризисни центрове в Малко Търново, Елхово и Любимец. Две от тези населени места обаче не са съгласни да съжителстват с бежанци.   \r\n Хората в Малко Търново готвят протест и блокада на пътя към граничен пункт „Малко Търново”, съобщава Нова телевизия. Напрежение има и в Елхово. Там са възмутени, че никой не ги е питал преди да се обяви поръчката. \r\n   \r\n Хората настояват за обществено допитване, а кметът Петър Киров се оплака вчера пред Би Ти Ви, че разбрал за процедурата от сайта на Агенцията за обществени поръчки. \r\n   \r\n  „В Елхово вече има един разпределителен център, който стои празен и не сме съгласни да има втори”, каза още той. В близкото село Бояново са в протестна готовност както през 2016 г. Казармите на бившия сапьорен батальон в Бояново тънат в разруха над 20 години. Те са разположени на 300 декара площ. \r\n   \r\n Обществената поръчка е за 9 313 900 лв. без ДДС. От министерството уточниха, че предстои създаването не на бежански лагери, а на площадки за временни кризисни центрове от затворен тип. Общият капацитет за настаняване ще е за 3000 души.  В момента при наличие на над 5000 места, заети са едва 10%. От МВР твърдят, че ако не бъдат изградени площадките за извънредни ситуации, Европейската комисия може да санкционира страната ни. \r\n", "date": "2019.03.23", "title": "Малко Търново ще блокра границата срещу плановете на МВР да прави бежански лагери"}
{"url": "http://epicenter.bg/article/-quot-Fich-quot--povishi-perspektivata-na-kreditniya-reyting-na-Balgariya-/178359/4/0", "text": "Международната финансова агенция „Фич“ повиши перспективата на дългосрочния кредитен рейтинг на България от стабилна на положителна, предаде БНР.  Агенцията оценява високо добрите макроикономически показатели на страната ни и стабилните публични финанси.  Като основни рискове за България тя вижда международната среда, която може да спомогне за рязко влошаване на конкурентоспособността на страната.  При подобен сценарий от „Фич“ предупреждават, че може да се стигне до повишаване на държавния дълг.  ", "date": "2019.03.23", "title": "\"Фич\" повиши перспективата на кредитния рейтинг на България "}
{"url": "http://epicenter.bg/article/V-navecherieto-na-20-godishninata-ot-bombardirovkite-na-NATO-v-Yugoslaviya--OBZOR-/178391/11/33", "text": "В навечерието на 20-годишнината от бомбардировките на НАТО в Югославия, която е в неделя, медии и политици изразяват позиции за тези събития, които и днес предизвикват противоречиви реакции по света и не са забравени в Сърбия, където загиват около четири хиляди мирни граждани според различни оценки. Под ударите на НАТО попадат както военни, така и граждански цели. Поразена е Сръбската телевизия, мостове, училища, частни домове и е нанесен тежък удар по сръбската военна и цивилна инфраструктура.  Неуспехът на конференцията в Рамбуйе, която става крайъгълен камък на косовската независимост създава предпоставките за военната операция. Русия категорично се противопоставя на бомбардировките и прекъсва отношенията си НАТО. 20 години след операция „Съюзна сила“ сърбите все още не са склонни да простят на Алианса и категорично отказват да станат част от него, въпреки стремежа си за членство в ЕС.    Лидерът на фракцията на германската Лява партия в Бундестага Сара Вагенкнехт в събота критикува намесата на НАТО в югославския конфликт през 1999 г. и призова германското правителство да осъществява независима от САЩ външна политика, цитирана от ТАСС.  Тази операция е \"атака срещу суверенна държава, която противоречи на международното право\", каза тя пред немските медии.  Политикът също критикува социалдемократите и зелените, които тогава са на власт в Германия и които се съгласяват да участват в операцията. \"Войната на НАТО срещу Югославия беше повратна точка за германската външна политика и политика на сигурност\", каза Вагенкнехт.  Според нея политиката на САЩ е \"войнствена\" и Германия не трябва да се ръководи от нея.  ***    Германският външен министър Хайко Маас смята, че военната операция на НАТО в Югославия през 1999 година е била „необходима“. Това той заяви в интервю за германския вестник Stuttgarter Zeitung, цитиран от TACC  \"Видяхме, че имаше масови нарушения на човешките права, включително и масови убийства. Считам, че намесата на НАТО беше правилна. Не искам да знам какво още би се случило там, ако не беше това (операцията на НАТО)\", каза той.  ***  Белград. Преди двадесет години, на 24 март 1999 г., НАТО, без санкция на Съвета за сигурност на ООН, започна въздушната офанзива „Съюзническа сила“ срещу Съюзна република Югославия, пише във водеща статия руската агенция TACC.  Предпоставки за операцията възникват по време на разпадането на Югославия (създадена през 1945 г., от 1963 г. - Социалистическа федеративна република Югославия), настъпило през 1990-1991 г. През този период, поради изострянето на междуетническите противоречия (главно между сърби, босненски мюсюлмани и хървати), четири от шестте републики обявиха оттеглянето си от федерацията: Словения, Хърватия, Босна и Херцеговина (БиХ) и Македония. Останалите републики - Сърбия и Черна гора - през април 1992 г. провъзгласяват Съюзна република Югославия (СРЮ; през 2003-2006 г. - държавната общност на Сърбия и Черна гора, от 2006 г. - независими републики).  Процесът на разпадане на СФРЮ беше съпроводен от конфликти между републиканските и федералните власти и междуетническите войни. Те бяха най-ожесточени в Хърватия (1991-1995 г.) и БиХ (1992-1995 г.). В края на 90-те години конфликтът между сръбското и албанското население в Косово, автономна област в Сърбия, се изостри рязко.  Преди операцията „Сюзническа сила“ НАТО проведе редица операции на територията на бивша Югославия. През 1992 г. военните кораби на съюза, с подкрепата на авиацията, наблюдаваха корабите в Адриатическо море в съответствие с резолюция на Съвета за сигурност на ООН, която наложи оръжейно ембарго на републиките от бившата СФРЮ. През 1994 г. НАТО, в съответствие с решението на Съвета за сигурност на ООН, контролира забранената за полети зона в БиХ, а през 1995 г. без резолюция на Съвета за сигурност на ООН бомбардира позициите на босненските сърби. Това бяха първите сражения в историята на съюза.   Според експерти ръководството на НАТО при вземането на решение за участие в разрешаването на кризата на Балканите се ръководи от редица геополитически фактори. На първо място, съюзът се стреми да укрепи позицията си в региона на фона на намаляването на руското влияние там, както и да изработи оперативната съвместимост на войските в хода на действителните бойни операции.    Главната цел на операцията \"Съюзните сили\" според НАТО е \"предотвратяване на геноцида на албанското население в Косово\". От 80-те години на миналия век косовските албанци поставят искания за разширяване на автономията на региона, а през 90-те години беше създадена Армията за освобождение на Косово (АОК), за да се бори за независимост. През 1998 г. конфликтът ескалира във въоръжени сблъсъци между сръбската полиция и бойците от АОК, което е началото на гражданска война. За да ограничи вълната от насилие, Белград за пръв път вкара полицейски, а след това и редовни военни части.  Опитите за разрешаване на кризата са предприети от ООН, ЕС, ОССЕ, както и от Контактната група (представители на редица държави, включително Руската федерация и САЩ). На 30 януари 1999 г. Съветът на НАТО упълномощи генералния секретар на Алианса Хавиер Солана да вземе решение, ако е необходимо, за нападения с въздушни удари срещу СРЮ след консултации с държавите-членки.  През февруари 1999 г. в предградието на Париж, Рамбуйе, чрез посредничеството на Контактната група, бяха проведени преговори между представители на сръбското ръководство и косовските албанци, в които страните се споразумяха за плана за мир, разработен от групата. На 18 март обаче на редовна среща в Париж той бе подписан само от делегация от косовските албанци. Сръбската страна заяви, че документът е различен от представения в Рамбуйе. По-специално, възраженията повдигнаха въпроса за разширяването на автономията на Косово и въвеждането на контингент от държавите-членки на НАТО на тази територия с цел поддържане на реда. Отказът да се подпише е официалната причина за началото на военните действия на блока.  Руското външно министерство нарича операцията \"акт на агресия\" на НАТО срещу Югославия и замразява отношенията с Алианса на 25 март (Те са възстановени отново през февруари 2000 г.).  Операцията се провежда на три етапа. На 24-26 март са изпълнени задачите за обезвреждане на силите на ПВО на СРЮ На 27 март започнаха нападения срещу силите на СРЮ на територията на Косово, както и нападения срещу най-важните цели в Сърбия; От 24 април стартират мащабни удари в цяла Сърбия.  Според данни, публикувани на уебсайта на НАТО, по време на операцията, продължила 78 дни, авиацията на Алианса е прелетяла 38 хиляди бойни излитания, над 10 хиляди от тях - за бомбардировки (според военни експерти са изстреляни 3 хиляди крилати ракети. и около 80 хил. тона бомби, включително касетъчни бомби и такива с обеднен уран). В операцията участват над хиляда самолета (повечето са осигурени от Съединените щати), от които според официалните източници на НАТО са изгубени два бойни самолета (пилотите са катапултирали).  По време на операцията са извършени няколко погрешни удара. Така на 14 април стана известно за смъртта на около 64 албанци, които се движат към Албания, а в нощта на 8 май пострада китайското посолство в Белград. Сред най-трагичните инциденти е удар в нощта на 14 май в косовското село Кориша, където според НАТО е имало сръбски военни. Убити са обаче Албанските бежанци - 50 души, а много други са били ранени.  В резултат на бомбардировките, според сръбски данни, от 3,5 до 4 хиляди души са загинали, около 10 хиляди са ранени, две трети от тях са цивилни. Материалните щети възлизат на 100 млрд. долара. Военно-промишлената инфраструктура на СРЮ е напълно разрушена, повече от 1 500 населени места, 60 моста, 30% от всички училища, около 100 паметници са унищожени. 40 хиляди къщи са унищожени или повредени. Бомбардирането на петролните рафинерии и нефтохимическите заводи довежда до замърсяване на водната система на страната с токсични вещества.  Операцията приключва на 10 юни 1999 г. след подписването на военно-техническо споразумение между СРЮ и НАТО в Куманово (в Македония, близо до границата със Сърбия), според което започва изтеглянето на югославските войски от територията на Косово. В същия ден Съветът за сигурност на ООН прие Резолюция 1244, въз основа на която международни граждански сили (Мисия на ООН в Косово - ЮНМИК) и Международните сили за сигурност (КФОР, със значително участие на НАТО, като общият брой на военнослужещите е 40 хиляди) са разположени в Косово под егидата на ООН (в момента са 3500).  През февруари 2008 г. косовският парламент едностранно обяви независимостта на региона от Сърбия, като в момента 104 държави по света признават независимата държава Косово. Освен Сърбия, над 60 страни, включително Русия, Китай, Индия и Израел, се противопоставят на признаването на Косово.  ***    Руският външен министър Сергей Лавров е заявил, че западните страни продължават да прикриват както собствените си престъпления, така и престъпленията, извършени от Армията за освобождение на Косово(АОК), съобщава на сайта си белградското радио В92.   В интервю за телевизия NTV, Русия, Сергей Лавров е говорил за възможността да се проведе международно разследване за това дали представителите на НАТО са отговорни за гражданските жертви, за въздушните удари по граждански обекти по време на бомбардировките над Югославия (Сърбия и Черна гора).  \"Мисля, че Западът винаги е правил и ще прави всичко възможно, за да не допусне подобно разследване. Още веднъж обаче ще повторя, че не виждам никакъв шанс за международните институции, тъй като в тях участва и Западът, а той ще положи всички усилия, за да не го допусне\".  Руският дипломат номер едно посочва, че в 2010 година швейцарският парламентарист Дик Марти обяви публично доклад, „който съдържа ужасяваща информация за престъпленията на АОК, която е отвличала хора, за да разработва трафик на човешки органи.\"  \"Западът беше длъжен да накара властите на Косово да проявят загриженост и да създадат специален съд, който да разследва престъпленията, споменати в доклада. За Съдебен обвинител беше определен американец. Съдът обаче преди няколко години прекрати своята дейност,\" цитират медиите думи на Лавров.  \"От тогава на два пъти се определят нови обвинители, но няма нито един осъден. Съмнявам се, че изобщо е направено някакво ясно и точно разследване. Западните страни ще продължат да потулват факти, които разкриват тяхното участие в престъпления срещу човечеството“, акцентира Лавров.  Според руския външен министър бомбардировката на НАТО беше флагрантно организирана кампания, която нарушаваше международното хуманитарно право. \"Веднъж натовските въздушни удари засегнаха пътнически влак, преминаващ по мост, а нападението срещу телевизионния център (RTS – държавната радио и телевизия на Сърбия днес, бел. ред.) е абсолютно недопустимо.\"  Касапницата през 1999 година в село Рачак, Косово, която принуди НАТО да започне да твърди, че има нужда от употреба на сила в Югославия, е била „съвършено явна провокация“.  \"Това не беше причина, а изкуствено оправдание. Отдавна се знае, че е провокация. Убитите тогава граждански лица се оказаха военни от АОК, които са били накарани да се преоблекат в цивилни дрехи. За нещастие, тогавашният ръководител на мисията неа Организацията за сигурност и сътрудничество в Европа (ОССЕ) Уилям Уолкър, беше един от организаторите на тази провокация. Когато дойде на мястото на събитието и видя мъртвите тела в цивилни дрехи, той съвсем директно заяви, че това е геноцид“., е обявил Лавров в телевизионното си интервю.  Руският външен министър е казал, че западните страни „първи започнаха да променят международния закон, когато бомбардираха Югославия в 1999“. Той е припомнил, че Русия, Китай и непостоянните членове на СС на ООН Аржентина и Бразилия по най-енергичен начин се противопоставяха на плановете и настояванията за употреба на сила.  Според него „нищо не можеше да спре американците“.  \"Те бяха решили да действат дълго преди това и търсеха благословията на Съвета за сигурност, но когато стана ясно, че няма да я получат, предприеха едностранна агресия срещу суверенна държава, в нарушение на Хартата на ООН и принципите на ОССЕ, като разбалансираха целия световен ред, създаден след Втората световна война“, е заявил руският външен министър Сергей Лавров.  В същото интервю, което се провежда дни преди да се отбележи 20-годишнината от началото на атаките на НАТО срещу Сърбия, Лавров определя въздушното нападение срещу китайското посолство в Белград на 7 май 1999 г. като съзнателно и предварително обмислено.  ***    Сърбия е наясно какви грешки е допуснала в миналото, но бомбардировките на НАТО от 1999 г. не са сред тях. Те не са по вина на сръбските граждани. Това заяви министър-председателят на западната ни съседка Ана Бърнабич на конференция в Белград, озаглавена „Агресията на НАТО срещу СР Югославия: 20 години по-късно“, предава сръбската електронна медия B92.  Бърнабич бе категорична, че Сърбия не трябва да забравя жертвите на натовските удари, унищожените фабрики, мостове и разрушената икономика. Същевременно тя призова да бъде направен опит в тази насока, защото – съгласно думите й – „това е единственият начин да реализираме големите си потенциали и да се обърнем към бъдещето, партньорството и сътрудничеството“.  Бърнабич заяви, че през последните 20 години Сърбия се опитва да получи отговор на въпроса как една малка страна е станала такъв голям противник на най-големите сили, но и какви са причините за прецедента да бъде нападната суверенна държава без решение на Съвета за сигурност на ООН.  В неделя в Ниш Сърбия ще отбележи \"Ден на възпоменание на жертвите на агресията на НАТО\". Очаква се на събитието да направи обръщение държавния глава на страната Александър Вучич.  ***  На 24 март 1999 г. НАТО започна 11 седмични въздушни удари срещу Югославия, след година на натиск върху президента Слободан Милошевич да спре смъртоносната си репресия срещу косовските сепаратисти, припомня AFP в материал за западната гледна точка за събитията в западната ни съседка.  Това беше първата намеса на Алианса срещу суверенна държава в нейната 50-годишна история.   Тринадесет месеца по-рано Милошевич беше разгърнал войските си в Косово, тогава все още сръбска провинция, чието население е етническо албанско. Той се опитваше да смаже партизаните от Армията за освобождение на Косово (АОК). Около 13 000 души, предимно албанци, бяха убити по време на двугодишния си конфликт.  Милошевич твърдо отказваше да приеме мирно споразумение в замъка Рамбуйе близо до Париж (където през февруари и март 1999 г. се проведе мирна конференция), което да осигури автономия на провинцията.  Страните от НАТО се опасяваха, че конфликтът ще се разпространи на Балканите, само три години след края на войните в бившите югославски републики Босна и Хърватия.  11-часовото посещение на американския пратеник Ричард Холбрук в Белград, за да се опита да посредничи в кризата, не успя да убеди Милошевич.  От НАТО дадоха „зелена светлина“ на въздушните удари на 23 март, като подчертаха, че решението е взето със съгласието на всичките 19 членове на организацията.   Всеки опит за договаряне политическо решение се провали, заяви тогава генералният секретар Хавиер Солана. „Няма друга алтернатива, освен да се предприемат военни действия\".  Първите бомби паднаха ден по-късно, с удари около 16:00 часа над Белград, столицата на Косово – Прищина, и други градове.  Телевизия в Сърбия излъчи драматични снимки на сгради, обгърнати от пламъци, дим, който се издигаше високо в нощното небе.  Атаките бяха извършени без разрешение от ООН, където съюзниците на Сърбия - Русия и Китай, бяха против военната намеса.    Американският президент Бил Клинтън излезе на живо по телевизията, за да каже, че ударите на НАТО са от жизненоважно значение, за да се предотврати „барутен погреб \" на Косово и възпламеняването на по-голям конфликт.  „Ние действаме, за да предотвратим една по-широка война, да обезвредим бурето барут в сърцето на Европа, избухнало два пъти преди това през този век с катастрофални резултати\", привежда агенцията думите на Клинтън. Британците поясниха, че осем държави-членки на НАТО са участвали във вълната атаки - Великобритания, Канада, Франция, Германия, Италия, Нидерландия, Испания и САЩ.  Около 70 самолета, включително 10 бомбардировачи F-117 Стелт, излетяха от въздушната база на НАТО в Северна Италия.  НАТО изглеждаше уверено, че няколко дни на „хирургически\" въздушни удари ще върнат Милошевич към преговорите.  Вместо това югославският лидер засили бруталната си кампания срещу етническата албанска общност в провинцията.  Светът гледаше с ужас как стотици хиляди албанци са изгонени от домовете си.  Когато бежанците започнаха да пристигат в съседна Албания и Македония, се появиха истории за изгаряне на домове, за екзекуции и масови изнасилвания.  По време на 11-седмичната кампания самолетите на НАТО извършиха 38 000 излитания и извършиха 10 000 бомбардировки, според данни на Алианса. Атаките бяха разширени извън чисто военните цели и включиха ключова инфраструктура като петролни и електроцентрали, пътни и железопътни мостове и инсталациите на сръбската телевизия и радио.  Гафове като бомбардирането на китайското посолство в Белград или нападението срещу конвой на бежанци край Дяково сериозно поставиха по въпрос ангажимента на съюзниците към кампанията.  Цивилните жертви така и не бяха точно установени: 500, според правозащитната организация \"Хюмън райтс уоч\"; 2 500 според сръбските власти.  Милошевич трябваше да се бори със загубите сред войниците си, намеци за бунт сред неговите генерали, осакатена икономика и липсата на признак за спирането на натовските бомбардировки.  На 10 юни 1999 г. той най-накрая нарежда на силите си да се оттеглят от Косово, управлението на което е ефективно поето от международната общност.  Косово обяви независимост през 2008 г., което Сърбия, Китай и Русия все още отказват да признаят.  ***  Резултатите от проучване, публикувани в навечерието на 20-тата годишнина от бомбардировките на НАТО над Сърбия, показват, че 64% от гражданите на западната ни съседка не биха приели извинение на Алианса за събитията отпреди две десетилетия, предава белградската електронна медия B92.  Повечето сърби смятат, че причините за бомбардировките са „военни, политически и икономически интереси на САЩ и Запада\".  Проучването показа също, че присъединяването на Сърбия към НАТО е подкрепено от около 10% от гражданите, най-вече от тези с „дипломи за средно и висше образование“. Но внушителните 79 на сто от респондентите се противопоставят на членството на страната в западния военен съюз.  Анкетата е проведена от неправителствената организация „Институт за европейски въпроси\" по повод предстоящата 20-годишнина от ударите на НАТО срещу Сърбия. Тя ще бъде отбелязана официално в неделя, 24 март, когато Алиансът започва 78-дневната си кампания срещу западната ни съседка.  ", "date": "2019.03.23", "title": "В навечерието на 20-годишнината от бомбардировките на НАТО в Югославия (ОБЗОР)"}
{"url": "http://epicenter.bg/article/Rumen-Radev--Yan-Eglert-e-poslanik-na-balgarskata-kultura-i-veren-priyatel-na-Balgariya-/178404/6/0", "text": "На церемония в Гербовата зала на „Дондуков“ 2 президентът Румен Радев удостои днес с почетен плакет „Св. св. Кирил и Методий“ известния полски творец и общественик Ян Енглерт в знак на признание за неговия значим принос към съвременното изкуство и популяризирането на българската култура, съобщиха от прессекретариата на държавния глава.  Държавният глава открои голямата роля на Ян Енглерт като творец, ръководител на авторитетни културни институции, преподавател, педагог и режисьор, оставил запомнящи се роли в десетки филми и на театралната сцена.  „Споделям философията, която изповядвате, че глобалният свят ни предизвиква все повече да търсим корените си. Да търсим не лесното, а пълноценното общуване и да отстояваме свободата като ценност, която се крепи на ясни етични критерии, които отделят границата между честността и подлостта“, подчерта Румен Радев.  Президентът открои знаковото присъствие на Ян Енглерт в незабравимия български филм „Осъдени души” и му благодари за това, че е верен приятел на България и се е превърнал в посланик на българската култура.  „Пожелавам ви успех в интелектуалния поход за дълбочина на емоциите, за ренесанс на етиката и за завръщането на хуманизма“, заяви още държавният глава.  „През тези десетки години, които изминаха от пресъздаването на образа на отец Ередия, по един наистина странен начин не се разделих с българската култура, нито българската култура се раздели с мен. Следя всичко, което се случва в нея. Според възможностите си продължавам да поддържам своите контакти, като директор на Националния театър каня български театрални трупи на фестивали във Варшава и не защото бях отец Ередия, а защото се запознах с прекрасни хора и творци и бях приет със симпатия и безкористни чувства в България, а това е особено рядко, особено в днешно време“, заяви Ян Енглерт.  По-рано Ян Енглерт получи почетното звание Doctor honoris causa от Академичния съвет на НАТФИЗ „Кр. Сарафов“, предаде Нова тв.  Тържествената церемония беше уважена от представители на академичната и културна общност, настоятели, преподаватели, студенти, журналисти.  Деканът на факултет „Сценични изкуства“, проф. Пламен Марков, представи знаменития актьор, а ректорът на Академията, проф. д-р Станислав Семерджиев, му връчи почетното звание „Доктор хонорис кауза”.  Ян Енглерт започна обръщението си към гостите на церемонията на български език. „Изминаха 45 години от събитията, които свързаха професионалния ми живот с българската култура. Това стана благодарение на актьорската ми професия, която упражнявам вече почти 60 години. \"  „Oтец Ередия“ влезе в живота ми и като Отец Ередия стоя тук пред вас, поемайки риска да изнеса лекция. Заставам пред вас и като дългогодишен педагог, академичен учител и ректор на варшавската Театрална академия от 12 години. Нека това ми послужи за оправдание: изправям се пред вас с надеждата, че това, което ще кажа, няма да бъде банално бълнуване. И за да не компрометирам лингвистичните си възможности все пак ще премина на полски“, каза Ян Енглерт.  ", "date": "2019.03.23", "title": "Румен Радев: Ян Еглерт е посланик на българската култура и верен приятел на България "}
{"url": "http://epicenter.bg/article/Advokatite-na-Tramp-iskat-da-se-zapoznayat-predvaritelno-s-doklada-na-Malar/178350/7/0", "text": "\r\n Специалният прокурор Робърт Мълър приключи разследването си за намеса на Русия в изборите в САЩ и възможна координация със сътрудниците на президента Доналд Тръмп, предаде АП. \r\n \r\n \r\n   \r\n \r\n   \r\n Министерството на правосъдието на САЩ съобщи, че вчера Мълър е предал окончателния си доклад на главния прокурор Уилям Бар, който се запознава с него. \r\n Докладът на Мълър все още е конфиденциален. \r\n   \r\n Следващите стъпки са на главния прокурор, Конгреса и по всяка вероятност на федералните съдилища. \r\n   \r\n Не е ясно каква част от доклада ще стане публична или ще бъде предоставена на Конгреса. Бар заяви, че ще напише свой собствен доклад, обобщаващ заключенията на Мълър. \r\n   \r\n Адвокатите на Доналд Тръмп искат да се запознаят предварително със заключенията на Робърт Мълър, преди те да бъдат огласени. Адвокатът на Тръмп Рудолф Джулиани уточни обаче, че няма гаранции, че юристите на президента ще имат възможност да го направят. \r\n   \r\n В съвместно изявление Джулиани и другият адвокат на Тръмп, Джей Секулоу, също така изразиха задоволство от самия факт, че Мълър е предал доклада си. Белият дом заяви, че все още не го е получил, нито е бил осведомяван за съдържанието му.  \r\n \r\n   В коментар за доклада Белият дом заяви, че все още не го е получил, нито е бил осведомяван за съдържанието му. Сега следващите стъпки са на главния прокурор Бар, каза прессекретарят на Белия дом Сара Сандърс. \"Очакваме с нетърпение процедурата да продължи по реда си\", добави тя.   Според пожелал анонимност представител на министерството на правосъдието Мълър не е препоръчал никакви нови привличания под съдебна отговорност по разследването за намеса на Русия.   Вчера специалният прокурор уведоми главния прокурор Уилям Бар, че е приключил разследването за намеса на Русия в изборите в САЩ и възможна координация между нея и предизборната кампания на Тръмп. Сега Бар ще се запознае с доклада и ще реши каква част от него да бъде обявена публично.   Мълър ще приключи мандата си \"в следващите дни\", съобщи говорителят му Питър Кар. Той добави, че малка част от служителите от кабинета на Мълър ще останат още известно време на работа, за да помогнат за дейностите около закриването на приключилия работата си екип. Към момента към кабинета на Мълър работеха 11 прокурори.   Председателят на комисията по разузнаването на Камарата на представителите Адам Шиф заяви, че комисията му ще изпрати призовки, ако докладът на Мълър - и съответният доказателствен материал - не бъдат предоставени на Конгреса за по-нататъшно запознаване с тях. Пред Си Ен Ен демократът от Калифорния каза, че Конгресът има нужда да знае, \"а също и страната\".   Той добави, че ако е нужно, ще призове Мълър и главния прокурор Бар, за да настоява за огласяване на доклада.   Демократите в Камарата на представителите сега виждат в разследването на Мълър отправна точка за своите разследвания срещу Тръмп и за намеса на Русия в изборите през 2016 г.   Сенатор Чък Грасли от Айова, водещ представител на Републиканската партия, заяви, че заключенията от разследването на специалния прокурор трябва да бъдат обявени публично, за да се сложи край веднъж завинаги на \"спекулациите и инсинуациите\", тегнещи над правителството на Тръмп.   Председателят на комисията на Сената по правосъдието Линдзи Греъм (сенатор от републиканците от Южна Каролина) очаква той и водещият представител на демократите в комисията сенатор Даян Файнстийн да бъдат осведомени \"в следващите дни\" за доклада на Мълър. Той каза, че е бил уведомен от министерството на правосъдието, че Мълър е предал доклада си и че Бар \"ще се опита да осигури възможно най-голяма прозрачност\".   Лидерът на републиканците в Сената Мич Макконъл заяви, че приветства края на разследването. Той добавя, че отдавна е бил на мнение, че Русия е съществена заплаха за американските интереси, и посочва, че се надява докладът на Мълър да помогне за информирани и по-добри усилия за защита на американската демокрация.   Главният прокурор Бар каза, че министерството на правосъдието не е пречило на Мълър да предприема каквито и да е действия при разследването си за руската следа.   Бар е длъжен да разкрие пред Конгреса всякакви случаи, при които той или заместник главният прокурор Род Розенстайн са решавали да не се изпълняват някакви действия, предложени от Мълър. В писмо до Конгреса Бар посочва, че по време на разследването не е имало \"никакви такива случаи\".   Председателят на Камарата на представителите Нанси Пелоси и сенатор Чък Шумър (водещите представители на демократите в Конгреса) заявиха, че \"задължително\" трябва целият доклад да бъде огласен. Публичното му оповестяване поискаха и кандидатите за президентската надпревара на демократите, в частност Елизабет Уорън и сенатор Кори Букър.  ", "date": "2019.03.23", "title": "Специалният прокурор Робърт Мълър приключи разследването си за намеса на Русия в изборите в САЩ"}
{"url": "http://epicenter.bg/article/Grigor-Dimitrov-se-zavrashta-v-igra-dnes-/178384/8/0", "text": "Най-добрият български тенисист Григор Димитров излиза срещу Фелисиано Лопес в мач от втория кръг на Маями Оупън, предаде Агенция \"Фокус\".  За последно Димитров участва на Аустрелиън Оупън в Мелбърн в началото на годината, където стигна до четвъртфиналите на надпреварата.  Бившият номер 3 в света ще се изправи срещу Фелисиано Лопес около 20 часа. Двубоят им на централния корт в Маями е втори от програмата, като преди него трябва да се изиграе мачът между Петра Квитова и Дона Векич, които започват точно в 18 часа.  ", "date": "2019.03.23", "title": "Григор Димитров се завръща в игра днес "}
{"url": "http://epicenter.bg/article/Maymunki-chervenokrak-langur-do-frenski-zamatsi---vav-Vietnam/178398/10/0", "text": "Който е слушал миналото издание на Покана за пътуване очаква в това предаване да продължа разказа си за виетнамския курорт Дананг, откъдето се завърнах неотдавна.   За пропусналите - пояснявам, че това е град на Южнокитайско море с дълги 32 км приказни плажове, но местните забележителности не се изчерпват само с копринения пясък и ласкавата вода. В Дананг планината прегръща морето. Река Хан, която разделя града на две части се гордее с моста Драгон бридж дълъг 666 метра - без демонични намеци. Просто за виетнамците трите шестици са знак за троен късмет. На 37 км от „цивилизацията“ пък е резерватът Сон Тра, където живеят симпатичните маймунки от изчезващия вид червенокрак лангур. Имах късмета да ги видя как прелитат от дърво на дърво с умели движения и потресни за ухото крясъци.   Сон Тра се простира върху 4 439 хектара, които навремето са били американска военна база. В националния парк се наблюдават повече от 1000 различни вида растения, въдят се 116 различни птици и повече от 370 животни, сред които изпъкват споменатите вече примати, вписани в Червената книга. От червенокракия лангур в резервата са останали едва 1300 екземпляра, 60 на сто от цялата им популация във Виетнам. Твърди се, че това е  един от най-страдащите от контрабанда  животински видове в тази част на света. Използват се за домашни любимци, защото лесно се опитомяват, но също така за месо и в традиционната азиатска медицина.   Твърдят, че червенокракият лангур прилича на извънземно и върху тялото му преливат един в друг пет цвята. Броих, броих и не ги докарах, но ще опитам пак. Както си личи от името на маймунката, краката й са червени. Лицето е светложълто, обточено от бяла брада, вълнуващи мустаци и изглежда сякаш е обсипано с бежова пудра от театрален грим. Клепачите пък сякаш са декорирани със сини сенки. Черна ивица коса го кара да изглежда като нискочела мутра. Коремът и гърбът са сиви.    Заради повече от оригиналния външен вид наричат червенокракия лангур „кралят на приматите“. И като при истински крал хич не е лесно да стигнеш до аудиенция с него.   На съседния хълм също не е скучно. Там пък попаднах във френско селце. Правилно прочетохте – замъците на Лоара насред виетнамски баир.До тях се стига за 17 минути с открита през 2013 година въжена  кабинкова линия, която държи няколко рекорда на Гинес – за най-дълго непрекъснато трасе (близо 5 км), за най-тежка макара с кабел и най-голяма разлика в денивелацията.   Ако се питате какво прави френски палат във виетнамски парк, отговорът е прост – заради азиатските гости. Повечето нямат пари да отидат до Европа и затова водят Европа при тях. По същата причина в Патая в Тайланд са претворили пейзажи, лозови масиви и вили от Тоскана.   Но най-ухажваната от туристите забележителност  на Ба На хилс е мост! Дългият 150 метра Голдън бридж наистина е боядисан в златисто жълто, а огромните ръце, които го придържат вместо колони имат антично патиниран вид. Нищо, че съоръжението е открито преди година като брънка от програмата за привличане на туристи във Виетнам, глътнала 2 млрд. долара.    Сигурно някои от вас въздишат и лекичко завиждат на шарените ми приключения, а не се сещат, че пъстротата е на една ръка разстояние – на Балканите, където всичко е близко и… всичко ни разделя. Но не за геополитика  говорим с редактора Ани Маринова. Тя се оказа „скрита лимонка“, тайният спец на Покана за пътуване по концертен туризъм в региона. Ани разказва как изглежда един джаз фестивал в Босна, какви са неговите гости, а също и кои местни специалитети заслужават да им отдадем дължимото.   Не си мислете, че с разходката до Сараево и Мостар, балканската нишка в Покана за пътуване  прекъсва. Певецът Васко Василев-Базилио неотдавна разплака цяла зала в Тирана с изпълнението на „Майка Албания“ – тамошния еквивалент на емигрантския химн „Моя страна“.   Той е артист от  хора на Българското национално радио. Гостувал е в телевизионния сутрешен блок „Добро утро, Тирана“ и е дал интервюта за всички централни вестници. Почти няма жанр,  който Васко да не изпълнява – от опера до църковнославянски песнопения, а в Албания е свой човек. Посещавал е страната доста пъти и затова има „вътрешна информация“.   Още приключения – на страницата на Покана за пътуване във Фейсбук", "date": "2019.03.23", "title": "Маймунки червенокрак лангур до френски замъци ... във Виетнам"}
{"url": "http://epicenter.bg/article/Lavrov--Zapadat-prikriva-prestapleniyata-si-i-tezi-na-Armiyata-za-osvobozhdenie-na-Kosovo-/178358/7/97", "text": "Руският външен министър Сергей Лавров е заявил, че западните страни продължават да прикриват както собствените си престъпления, така и престъпленията, извършени от Армията за освобождение на Косово(АОК), съобщава на сайта си белградското радио В92, цитирано от \"Фокус\".  В интервю за телевизия NTV, Русия, Сергей Лавров е говорил за възможността да се проведе международно разследване за това дали представителите на НАТО са отговорни за гражданските жертви, за въздушните удари по граждански обекти по време на бомбардировките над Югославия (Сърбия и Черна гора).  \"Мисля, че Западът винаги е правил и ще прави всичко възможно, за да не допусне подобно разследване. Още веднъж обаче ще повторя, че не виждам никакъв шанс за международните институции, тъй като в тях участва и Западът, а той ще положи всички усилия, за да не го допусне\".  Руският дипломат номер едно посочва, че в 2010 година швейцарският парламентарист Дик Марти обяви публично доклад, „който съдържа ужасяваща информация за престъпленията на АОК, която е отвличала хора, за да разработва трафик на човешки органи.\"  \"Западът беше длъжен да накара властите на Косово да проявят загриженост и да създадат специален съд, който да разследва престъпленията, споменати в доклада. За Съдебен обвинител беше определен американец. Съдът обаче преди няколко години прекрати своята дейност,\" цитират медиите думи на Лавров.  \"От тогава на два пъти се определят нови обвинители, но няма нито един осъден. Съмнявам се, че изобщо е направено някакво ясно и точно разследване. Западните страни ще продължат да потулват факти, които разкриват тяхното участие в престъпления срещу човечеството“, акцентира Лавров.  Според руския външен министър бомбардировката на НАТО беше флагрантно организирана кампания, която нарушаваше международното хуманитарно право. \"Веднъж натовските въздушни удари засегнаха пътнически влак, преминаващ по мост, а нападението срещу телевизионния център (RTS – държавната радио и телевизия на Сърбия днес, бел. ред.) е абсолютно недопустимо.\".  Касапницата през 1999 година в село Рачак, Косово, която принуди НАТО да започне да твърди, че има нужда от употреба на сила в Югославия, е била „съвършено явна провокация“.  \"Това не беше причина, а изкуствено оправдание. Отдавна се знае, че е провокация. Убитите тогава граждански лица се оказаха военни от АОК, които са били накарани да се преоблекат в цивилни дрехи. За нещастие, тогавашният ръководител на мисията неа Организацията за сигурност и сътрудничество в Европа (ОССЕ) Уилям Уолкър, беше един от организаторите на тази провокация. Когато дойде на мястото на събитието и видя мъртвите тела в цивилни дрехи, той съвсем директно заяви, че това е геноцид,“ е обявил Лавров в телевизионното си интервю.  Руският външен министър е казал, че западните страни „първи започнаха да променят международния закон, когато бомбардираха Югославия в 1999“. Той е припомнил, че Русия, Китай и непостоянните членове на СС на ООН Аржентина и Бразилия по най-енергичен начин се противопоставяха на плановете и настояванията за употреба на сила.  Според него „нищо не можеше да спре американците“.  \"Те бяха решили да действат дълго преди това и търсеха благословията на СС, но когато стана ясно, че няма да я получат, предприеха едностранна агресия срещу суверенна държава, в нарушение на Хартата на ООН и принципите на ОССЕ, като разбалансираха целия световен ред, създаден след Втората световна война“, е заявил руският външен министър Сергей Лавров.  В същото интервю, което се провежда дни преди да се отбележи 20-годишнината от началото на атаките на НАТО срещу Сърбия, Лавров определя въздушното нападение срещу китайското посолство в Белград на 7 май 1999 г. като съзнателно и предварително обмислено.  ", "date": "2019.03.23", "title": "Лавров: Западът прикрива престъпленията си и тези на Армията за освобождение на Косово "}
{"url": "http://epicenter.bg/article/Prezidentat-na-Kazahstan-podpisa-ukaza-za-preimenuvane-na-Astana-v-Nur-Sultan-/178362/7/0", "text": "Президентът на Казахстан Касим-Жомарт Токаев подписа в събота указ за преименуването на Астана в град Нур-султан. Това съобщиха от пресслужбата на Президентсвото, цитирана от TACC и Агенция \"Фокус\".  „Да се преименува града Астана - столицата на Република Казахстан в град Нур-Султан - столицата на Република Казахстан\", се казва в документа.  Отбелязва се, че този указ влиза в сила от датата на първото му официално публикуване.  Всички процедури, свързани с преименуването на столицата на Казахстан в град Нур-Султан, се извършват в съответствие с действащата в сила правна уредба, съобщиха от пресслужбата на Министерството на правосъдието на Казахстан.  \"Министърът на правосъдието още веднъж подчерта, че въпреки краткото време всички процедури са извършени в строго съответствие с действащото законодателство. Министър Марат Бекетаев отбеляза, че решението за предоставяне на столицата на името на Елбаси (лидер на нацията - ТАСС) е голямо събитие в историята на Казахстан”, се казва в изявлението.  Бекетаев отбеляза, че измененията в конституцията за преименуване на столицата са направени в пълно съответствие с основния закон на републиката.  ", "date": "2019.03.23", "title": "Президентът на Казахстан подписа указа за преименуване на Астана в Нур-Султан "}
{"url": "http://epicenter.bg/article/Tsvetanov-ponasya-politicheska-ogtovornost-za-apartamentgeyt-/178354/2/0", "text": "Това стана ясно от интервюто на Георги Харизанов в студиото на БТВ, където заедно с Андрей Райчев коментираха последиците от скандала, който разтърси обществото.   Престоят три стъпки, категоричен бе Харизанов, който се смята за близък на Борисов: Харизанов отказа да уточни какви точно ще бъдат мерките срещу Цветанов и Цачева. Но съобщи, че мерките ще бъдат взети \"всеки момент\". Замесените в скандала няма да останат без политически последствия. На въпрос на водещата - какво означава това - дали Цветанов няма да е шеф на предизборния щаб наГЕРБ, Харизанов отказа да съобщи какво знае, но няколко пъти подчерта, че отговорността ще е политическа. Такава няма да се търси от Вежди Рашидов, защото той купува апратаменти с инвестиционна цел и няма проблем с произхода на парите му.    В ГЕРБ виновните са наказвани, а в БСП Корнелия Нинова ги прикрива, поясни Харизанов.  \"Това ще покаже огромната разлика между ГЕРБ и БСП. Нинова отново излъга, че си е купила евтин апартамент, преди да стане политик. Тя си е купила жилището през 2004 г. А на следващата година става заместник-министър. Как така? Нека престане да лъже и да ни прави на идиоти. Всеки може да провери в интернет кога го е придобила и каква е била тя по това време\", ядоса се Харизанов.     замесена в имотни сделки, с повдигнато обвинение за пране на пария,подчерта Харизанов.   На въпрос на водещата кога да очакваме решението на Борисов - в сряда ли, когато се събира ИК на ГЕРБ, Харизанов отговори - всеки момент, защото \"всяка минута, която дава възможност за превратно тълкуване на скандала, кото нанася вреда на ГЕРБ е важна и Борисов знае това\".   Когато някой е стъпил накриво в ГЕРБ, той си отива, такава е практиката в партията, категоричен е Георги Харизанов.     \"Не искам да съм на мястото на Борисов. Трябва да решава дали да защити Цветанов, или да го махне. Но и едното, и другото са невъзможни. Ако го махне, Цветанов може и да проговори. Освен ако не се разберат той мълчаливо да слезе, но не ми се вярва\", оформи своя сценарий Андрей Райчев. На думите му остро реагира Георги Харизанов. \"Това, че някой ще се разприказва, отдавна се говори и все нищо не се случва. Това означава, че няма за какво толкова да се разприказва. Убеден съм, че ще се излезе с позитив от ситуацията. И той ще покаже различния аршин по начина, с който се реагира в ГЕРБ и в БСП. Липсата на фигура като Цветанов в другите партии си личи\", заяви политическият анализатор.   ", "date": "2019.03.23", "title": "Георги Харизанов: Цветанов и Цачева ще понесат политическа отговорност за апартаментгейт"}
{"url": "http://epicenter.bg/article/Tsvetanov-uchastva-v-Konferentsiyata-po-politiki-na-Amerikansko-izraelskiya-komitet-po-obshtestveni-vaprosi/178355/2/0", "text": "  Тридневната конференция събира участници от цял свят и редица водещи политици, експерти, дипломати и представители на неправителствения сектор и бизнес средите. Самият Цветанов съобщи във Фейсбук, че вече е пристигнал във Вашингтон за авторитетния международен форум.   Като представител на правоохранителната общност с дългогодишен опит, включително в изпълнителната власт, Цветанов също така ще вземе участие като говорител в Международния форум по сигурност, който се провежда в рамките на конференцията. Целта на форума е обмен на добри практики и дебат по развитието на текущите въпроси и предизвикателства в сектор сигурност.   По време на престоя си Цветанов ще проведе и редица двустранни срещи.  ", "date": "2019.03.23", "title": "Цветанов участва в Конференцията по политики на Американско-израелския комитет по обществени въпроси"}
{"url": "http://epicenter.bg/article/Sofiyanski--SDS-predadoha-desnite-printsipi--sayuzyavayki-se-s-GERB/178356/2/0", "text": "СДС предадоха десните принципи, съюзявайки се управляващите от ГЕРБ, това заяви пред телевизия ”Евроком” бившият депутат от Съюза на демократичните сили Стефан Софиянски, който бе гост в ”Евродиков” по Евроком.   \r\n \"ГЕРБ е бивша комунистическа партия. Произходът на ГЕРБ и на сегашното БСП е един и същ. През 1997 г., когато с всички тези хора ние бяхме на барикадите и гербаджиите и бесепарите бях от другата страна на барикадата срещу нас. И днес ти да отидеш при тях е един огромен компромис на принципите, които аз не бих допуснал.\", обясни Софиянски. Той беше категоричен, че дори от чисто прагматична страна, обединението между двете партии, няма да доведе до успех за демократите. Бившият кмет на София изтъкна и че дори действително депутат от СДС да влезе в европарламента в резултат на съединяването на десните с ГЕРБ, той реално ще се превърне в кадър на управляващите, а не в изразител на синята идея.  Заради всичко това Стефан Софиянски сподели с горчивина, че на предстоящия вот не знае за кого ще даде гласа си. \r\n", "date": "2019.03.23", "title": "Софиянски: СДС предадоха десните принципи, съюзявайки се с ГЕРБ"}
{"url": "http://epicenter.bg/article/Advokat-Nikola-Vaptsarov---quot-Arteks-quot--se-polzva-s-politicheski-protektsii/178357/2/0", "text": "В псалм 91-ви се говори за това, че този, който вярва в Господ, няма да бъде сполетян от зло, а жилището му ще бъде защитено, защото Всевишният ще изпрати ангелите си да го носят на ръце, за да не удари крака си в камък. Това е изписано върху луксозната сграда на \"Артекс\", в която зам.-председателят на ГЕРБ Цветан Цветанов си купи ново жилище, разкрива БТВ в \"Тази сутрин\".   Големият въпрос, на който институциите ще трябва да отговарят сега, е има ли търговия с влияние. Една от следите, които водят към сюжета \"търговия с влияние\", е небостъргачът \"Златен век\", който \"Артекс\" изгражда в столичния квартал \"Лозенец\".   \r\n \r\n \r\n \r\n \r\n   Срещу строежа на 34-етажната сграда се проведоха множество протести. Поправката, гласувана от предишното Народно събрание, променя сроковете, в които важат строителните разрешителни. 10 години не от издаването им, а от започването на строежа. Промените внася Александър Ненков.     В писмо до общината от 2017 г. бившият регионален министър Валентин Йовев посочва, че новите текстове трябва да важат и за \"Златен век\": \"Срокът за завършване на строежа е 10 години след започване на строителството, а именно 11.01.2020 г.\"   \r\n \r\n \r\n \r\n \r\n   На кадри от среща с протестиращи главният архитект на София заявява, че е притискан от собствениците на „Артекс”. На този фон Цветан Цветанов иска общината да провери \"Артекс\" и „Златен век”. Писмото му е от 8 юни 2018 г. Четири дни по-късно сключва сделката за новото си жилище на „Латинка” 8 с „Артекс”. „Според мен „Артекс”  Доказателството е, че те нямат валидно строително разрешение”, коментира в предаването „Тази събота” Никола Вапцаров, адвокат и член на инициативния комитет \"Лозенец\", който се бори срещу строителството на небостъргача.   \r\n \r\n \r\n \r\n \r\n   „От две години протестираме активно. Имахме шест протеста със затваряне на „Черни връх”, пускахме жалби до абсолютно всички институции. Всички са уведомени за този случай, но всички си измиват ръцете с писмото на Йовев и с тази интерпретация на закона, която като юрист смятам, че е абсолютно погрешна и незаконна”, заяви Вапцаров. „99% от хората се обезвериха от цялата ситуация. Останахме една шепа хора, които казахме, че ще изчерпаме докрай всички легални възможности, които имаме, преди да се откажем”, допълни той. Адвокатът поясни, че има разследване срещу Валентин Йовев за престъпление по служба и превишаване на служебни правомощия, тъй като не е упълномощен от министър да дава такива тълкувания. Стана ясно, че ДНСК отново ще проверява законността на тази сграда.   \r\n \r\n \r\n \r\n \r\n   „Загубих доверие в способностите на ДНСК да предприемат адекватни действия, защото през годините са доказали, че нямат капацитета и желанието да се справят с проблемите с презастрояването. Това важи за цяла България. Нежеланието на институциите да изпълняват задълженията си по закон доведоха до това. Затова и сме завели дело в Административния съд заради бездействието на ДНСК”, обясни още адвокатът.   Той изрази надежда заради обществения натиск този път ДНСК да си свърши работата и проектът да бъде преработен. „Аз не съм против високите сгради, но на този небостъргач не му е там мястото. Законът не го позволява и трябва да сме равни пред него”, заключи Никола Вапцаров.", "date": "2019.03.23", "title": "Адвокат Никола Вапцаров: \"Артекс\" се ползва с политически протекции"}
{"url": "http://epicenter.bg/article/Andrey-Raychev--Ima-smartonosna-opasnost-za-GERB--ako-Tsvetanov-se-mahne-i-progovori--VIDEO--/178360/2/48", "text": "Каквото и действие да предприеме Бойко Борисов по отношение на Цветан Цветанов, ще е лошо. Ако го защити, все едно ще поеме вината. Ако пък го махне, ще си нанесе удар, тъй като това е един от най-силните играчи.  Такова мнение изрази в предаването „Тази събота” по бТВ социологът Андрей Райчев.  Според него пред премиера стои „смъртоносната опасност” Цветанов да започне да приказва, ако бъде изгонен. А това означава, че „ГЕРБ ще свърши”.  „По тази причина Борисов се старае да печели време и да не прави необратими ходове. Може да се разберат с Цветанов мълчаливо да слезе, но това не ми се вярва”, допълни Райчев.  Райчев не вярва, че може да има някакъв позитив за ГЕРБ от създалия се скандал с апартаментите на властта.  ", "date": "2019.03.23", "title": "Андрей Райчев: Има смъртоносна опасност за ГЕРБ, ако Цветанов се махне и проговори (ВИДЕО) "}
{"url": "http://epicenter.bg/article/-quot-Trend-quot--GERB--BSP-i-DPS-sas-sigurnost-shte-imat-evrodeputati--VIDEO--/178361/2/48", "text": "Продължава дистанцията между ГЕРБ и БСП в рамките на около 2%. Това каза социологът Евелина Славкова от „Тред” в ефира на предаването „Събуди се” по Нова тв.  Изследването е направено в периода 6-13 март. Според резултатите за ГЕРБ биха гласували 19,01%, за БСП - 17,3%, а за ДПС – 6,9%.  Социологът предвижда промяна в резултатите с наближаването на изборите на 26 май.  „Тази промяна може да бъде и скъсяване на дистанцията, но и увеличаване. Много зависи какви ще бъдат ходовете на ГЕРБ по отношение на текущите казуси с апартаментите и решенето им за явяване на изборите заедно със СДС. Зависи и от това кой ще бъде обявен като водач на листата на ГЕРБ”, обясни тя.  Според Славкова е възможно „Обединени патриоти” да се явят заедно на изборите, въпреки заявките им за явяване поотделно.  „Ако са заедно, вероятността да изпратят един евродепутат е много по-голяма, отколкото ако се явяват отделно. Аз лично смятам, че можем да очакваме изненада и да се явят заедно на изборите”, смята Славкова.  Трите политически партии, които към момента имат шанс за изпращане на евродепутати са ГЕРБ, БСП и ДПС.  „Започва кампанията, така че от това как ще се разгърнат малките политически партии, зависи дали ще успят да влязат в ЕП”, поясни тя.  На последните европейски избори броят на гласуващите е бил 2,2 млн. души. Социологът прогнозира по-ниска мобилизация на предстоящите избори.  ", "date": "2019.03.23", "title": "\"Тренд\": ГЕРБ, БСП и ДПС със сигурност ще имат евродепутати (ВИДЕО) "}
{"url": "http://epicenter.bg/article/Iskren-Veselinov--Presileno-e-da-se-kazhe--che-popravkata-v-Zakona-e-napravena-zaradi--Arteks--/178364/2/0", "text": "Пресилено е да се каже, че поправката в Закона е направена само заради „Артекс”. Това каза заместник-председателят на ВМРО Искрен Веселинов в ефира на предаването „Събуди се” по Нова тв по повод на поправката в Закона, гласувана от предишния парламент, която, според различни медийни публикации, е помогнала на същата фирма да завърши друг строеж.  „Тази поправка е направена в голяма степен по настояване на общини, държавни ведомства, тъй като до тогава разрешението за строеж е имало срочност 3 или 5 години. След кризата 2008 г. това се оказа изключително неритмично с финансирането и за това се търси по-голям срок, който и да облекчава административно и процедурно тези възложители”, обясни той.  Във връзка с проверката на новозакупените имоти на Цветан Цветанов, Цецка Цачева, Вежди Рашидов и Ваня Колева заместник-председателят на ВМРО заяви, че е необходимо да се изчака проверката на компетентните органи.  „Всяко съмнение за нерегламентирано облагодетелстване на една фирма трябва да бъде проверено и трябва да има последици. Безспорно е нередно да се ползва общественото положение, за да се осигури облага, но въпросът е дали това се е случило точно така. Аз могат да кажа категорично, че 80% от сделките в София се сключват на цени под реалните и това е проблем на пазара и на данъчните оценки, което трябва да бъде коментирано системно, а не само в контекста на конкретен случай”, добави той.  Веселинов коментира и обвиненията на опозицията, които заговориха за политически рекет: „Това е стилът на тази опозиция. Очевидно със скандали ще се занимаваме до края на кампанията за евроизборите. След това ще започнем да се занимават само със себе си. Всички скандали възможни са подадени. Компетентните органи са сезирани, нека да си свършат работата”.  Депутатът обяви, че „Обединени патриоти” ще имат добър резултат, само ако се явят заедно на изборите. „Ако зависи от ВМРО, ние бихме се явили заедно с партньорите от „Обединени патриоти”, но единствено в пълен състав. Не бихме желали сепаративно да водим разговори с едната или другата партия”, каза той.  ", "date": "2019.03.23", "title": "Искрен Веселинов: Пресилено е да се каже, че поправката в Закона е направена заради „Артекс” (ВИДЕО)"}
{"url": "http://epicenter.bg/article/Karakachanov--Hubavo-e-patriotite-da-sme-zaedno--no-VMRO-nyama-da-vodi-separativni-deystviya--/178366/2/48", "text": "На конгрес ВМРО решава за самостоятелно явяване на евроизборите с все още отворена врата към коалиционните партньори в Обединени патриоти за обща листа. На форума присъства и лидерът на \"Атака\" Волен Сидеров и други политически партньори на партията, но е и лидерът на НФСБ Валери Симеонов, за чието отсъствие лидерът на ВМРО израз съжаление. Гост е и министърът на екологията Нено Димов, излъчен от квотата на войводите. Седмият редовен конгрес на партията бе открит с химните на България и на ВМРО, предаде Канал 3.  Премиерът Бойко Борисов, който бе поканен като гост, не бе забелязан в залата на конгреса. По-късно лидерът на партията Красимир Каракачанов обясни пред пълната зала, че лидерът на ГЕРБ му се е обадил лично да се извини, че няма да може да присъства. Каракачанов обаче подчерта, че отношенията на ВМРО с големия партньор ГЕРБ са перфектни.  \"От това, как ние се държим като поведение в изпълнителната власт, хората ще оценяват нашите качества и възможности. Аз съм радетел за това да бъде запазена коалицията Обединени патриоти, защото не е достатъчно само да издигнеш лозунга България над всичко. Хубаво е човек да погледне лозунга на Народното събрание - \"Съединението прави силата\", каза лидерът на ВМРО и припомни притчата за хан Кубрат, синовете му и снопа пръчки. Рецептата за силата на България е в нейното единство, категоричен е Каракачанов.  Ние няма да участваме в сепаративни действия заедно с някой срещу друг от нашите партньори, това не е морално и няма да го направим, подчерта Каракачанов.  Обединението на патриотите е алтернатива за България, ще видим дали разумът ще надделее, но няма да участваме в сепаративни действия срещу партньорите си, заяви в словото си вицепремиерът и лидер на ВМРО Красимир, цитиран от Агенция „Фокус“.  Според него трябва да се запази коалиция „Обединени патриоти“.  „Ние няма да участваме в сепаративни действия заедно с някой срещу нашите партньори. Това не е морално“, подчерта Каракачанов. Според него ще се види дали разумът ще надделее или дребните чувства за налагане на мнения.  „Задачата, която стои пред нас, е максимално добре да си вършим работата, да се подготвим изключително добре за предстоящите европейски избори, най-вече с присъствието в местната и изпълнителната власт да показваме, че има алтернатива на досегашния политически модел“, допълни Каракачанов.  По думите му обединението на патриотичните сили е довело до успешни президентски избори, много добро представяне на парламентарните през 2017 и за пръв път участие на организацията на партията в изпълнителната власт. Той отчете, че ВМРО има два важни ресора там – отбрана и екология.  „Тук е моят колега от „Обединени патриоти“ Волен Сидеров“, каза още Каракачанов. Той отчете позицията на партията срещу Истанбулската конвенция и по мигрантската криза.  „Ние не сме съгласни да идват едни хора в България и в Европа, които смятат, че заради тях трябва да променим своята култура, своята идентичност и своите семейни ценности“, заяви Каракачанов. По думите му Европа се пробужда.  „България никога не е правила компромиси с подобни неща въпреки опитите да се прокарват през парадния или задния вход политиките на бюрократите в Брюксел“, заяви още Каракачанов и посочи, че ВМРО са били против да се приемат мигранти и са били първите с позиция за ограда по границата.  „Защо трябваше да се стигне до тези ексцесии, терористични атентати“, попита още Каракачанов. „Ние се намираме в състояние на война между две цивилизации. Цивилизацията на традиционната европейска демокрация и християнска култура срещу агресивния ислям, който съвсем открито заявява своите амбиции и намерения да унищожи света, в който живеем. Това е недопустимо“, уточни Каракачанов.  „Една от другите теми е темата с нашите сънародници в Република Македония. Въпреки опитите да ни пришиват какви ли не обвинения, България е държавата, която е длъжна да подпомага Република Македония, в която живеят наши сънародници по начин, по който да гарантира нейната териториална цялост“, заяви Каракачанов. По думите му неслучайно на конгреса има гости, представляващи партии и организации в Македония.  „На мен се пада честта да открия Седмия редовен конгрес на ВМРО – БНД. Една организация, която отбелязва вече своята 125-годишна история\", каза той. По думите му в тази 125-годишна история членовете на партията могат да се гордеят с хората, които са на стената на залата за конгреса, където са подредени портрети на полк. Борис Дрангов и други борци за свободата на Македония.  \"Те имаха едно достойнство и едно предимство пред останалите политици от тогавашна България. Освен че правеха политика, те не се колебаеха да пожертват живота си в името на осъществяването на българския идеал“, заяви Каракачанов.   ", "date": "2019.03.23", "title": "Каракачанов: Хубаво е патриотите да сме заедно, но ВМРО няма да води сепаративни действия! "}
{"url": "http://epicenter.bg/article/Izvanredno--Tsetska-Tsacheva-podava-ostavka-zaradi-apartamentgeyt-/178367/2/0", "text": "Министърът на правосъдието Цецка Цачева ще подаде оставка заради купения от нея апартамент на по-ниски цени в столичния квартал \"Изток\", предаде бТВ.  Тя е била привикана на разговор с премиера Бойко Борисов и сама е изявила желание да напусне правителството.  Срещата между двамата е била рано сутринта в събота в премиерския кабинет.   Очаква се самата тя да обяви оставката си по-късно през деня в Стара Загора, уточнява Агенция \"Фокус\". ", "date": "2019.03.23", "title": "Извънредно! Цецка Цачева подава оставка заради апартаментгейт "}
{"url": "http://epicenter.bg/article/Petar-Vitanov--Nablyudavame-emanatsiya-na-politikata-na-GERB---arogantnost-i-koruptsiya-/178368/2/48", "text": "Когато Борисов е притеснен, той залага на антикомунизъм. В цялата му парламентарна група има повече бивши членове на БКП от тези в БСП. Прозира цинизъм в опитите му да привлече вот чрез антикомунистическа реторика. Това заяви народният представител от ПГ на \"БСП за България\" Петър Витанов пред БСТВ, съобщиха от пресцентъра на БСП.  Той коментира: \"Наблюдаваме еманация на политиката на ГЕРБ - арогантност и корупция, които се изразяват в закупуването на имот, който е на четири пъти по-ниска цена от пазарната.\"  Според Витанов източникът на тази информация е от второстепенен въпрос - изнесените данни са факти, които не могат да бъдат опровергани. Той изрази мнение, че България е загубила възможност да защитава националните си интереси, а Борисов винаги е бил крайно нерешителен.  \"Ако някой се чуди как се придобиват апартаменти на такива цени - прилагат се форми на рекет и се правят лобистки поправки в законите, които облагодетелстват определени фирми\", каза народният представител.  По думите му последния път, в който някой си е позволил да направи проверка на апартаментите на Цветанов, този някой е станал депутат от ГЕРБ.  \"Не мисля, че сега може да се направи безпристрастна проверка\", заключи Витанов.  ", "date": "2019.03.23", "title": "Петър Витанов: Наблюдаваме еманация на политиката на ГЕРБ - арогантност и корупция "}
{"url": "http://epicenter.bg/article/Yulian-Angelov--Podkrepyame-moralniya-akt-na-Tsetska-Tsacheva-/178369/2/48", "text": "Подкрепяме моралния акт на Цецка Цачева. Това каза народният представител от ВМРО и организационен секретар на партията Юлиан Ангелов пред журналисти във връзка с оставката на министър Цецка Цачева, предаде Агенция „Фокус“.  Според него така трябва да се работи в българската политика.  „Това е личен избор. Това е морална постъпка. Подкрепям подобна постъпка. Нормално е, когато има конкретни обвинения към теб, като човек, който представляваш изпълнителната власт, да предприемеш подобно действие“, заяви още Ангелов.  Доколко ще бъде приета нейната оставка, той заяви, че не може да гарантира.   За момента управляващата коалиция е стабилна, нямаме претенции за министър на правосъдието, който да заеме мястото на Цецка Цачева, посочи Ангелов.  Той отбеляза, че има ясна програма и нямат желание да имат министър на правосъдието.  „Има си министър-председател, той ще си направи съответното предложение. Въпросът е самата оставка да бъде приета от премиера“, заяви Анеглов.  Той изрази надежда институциите да направят обективни проверки по всички случаи. Ако всичко е изрядно и законово, да го съобщят, ако има нарушения и заобикаляне на закона, съответно хората, които са го направили да понесат своите санкции. Според него Цецка Цачева е добър специалист и добър български политик. На въпрос дали не е прибързана стъпка, Ангелов посочи, че така е счела за редно.  „Това, което е направила, е правилно. Мога само да я адмирирам“, обясни още Ангелов.   ", "date": "2019.03.23", "title": "Юлиан Ангелов: Подкрепяме моралния акт на Цецка Цачева "}
{"url": "http://epicenter.bg/article/Bozhankov--Tsvetanov-ima-apartamenti-za-milioni--zashto-plashtame-za-prisadite-na-Balgariya-po-negova-vina-/178370/2/48", "text": "Докато Цветан Цветанов трупа апартаменти, България трупа осъдителни присъди за стотици хиляди лично заради него. Защо държавата не упражнява своето право на регрес и не си потърси парите от един човек, който има имоти за милиони, а ги връщаме ние от собствените си данъци. Премиерът трябва да отговори на този въпрос. Това заяви в ефира на БСТВ народният представител от ПГ на „БСП за България“ Явор Божанков, съобщиха от пресцентъра на БСП.  Той припомни, че преди години Цветанов е оправдал придобиването на други имоти с пенсията на тъща си, направени са проверки и не са намерени нередности.  „По-късно, случайно или не човекът, който правеше проверките на НАП, стана депутат от ГЕРБ. Имаше много дела срещу Цветанов, но той никога не пое своята отговорност“, подчерта той. Божанков призова премиерът да спази думите си, че няма да търпи дори съмнение за корупция около себе си.  Явор Божанков заяви, че сега Цветанов оправдава новия си апартамент със заменка 4 пъти под пазарната цена.  „Поставяме въпроса защо строителят се отказва от 1 млн. лв. печалба“, заяви Божанков.  По думите му абсурдни обясненията като на Цачева, че се е разхождала и е видяла една дупка, през Цветанов, който е обяснил, че същия ден, когато е купил новия апартамент, два негови стари апартамента са купени от човек от ГЕРБ. „Не вярвам на нито едно от тези обяснения“, категоричен бе той.  Явор Божанов подчерта, че е станало ясно, че фирмата Артекс, която продала изгодно на Цветанов апартамента, е строила небостъргач в София. По думите му обаче не е ясно дали строежът на небостъргача е щял да бъде разрешен без една поправка в закон, подкрепена от същия човек.  \"Не мога да кажа дали по този начин се отблагодаряват, но със сигурност има нещо ние не знаем и той не може да обясни. Този път обяснението с пенсията на тъща му няма да мине\", коментира той.  Божанков подчерта, че най-много българските граждани се дразнят от липсата на справедливост.  „Ако те отидат да си купят жилище, няма да получат по-ниска цена, ако дължат данъци, няма да им ги опростят и те с право се питат по-малко важни ли са от Цветанов“, заяви депутатът.  Той попита какъв пример дават тези български държавници на народа, като самите законодатели не спазват законите. Той подчерта, че плащайки 1 млн. лв. по-ниска цена Цветанов не е платил данъци в размер на 200 000 лв. и така е ощетил държавата.  ", "date": "2019.03.23", "title": "Божанков: Цветанов има апартаменти за милиони, защо плащаме за присъдите на България по негова вина?"}
{"url": "http://epicenter.bg/article/Siderov--Nyamam-pretentsii--shte-rabotya-da-se-yavim-zaedno-na-izborite--kakvito-i-kompromisi-da-sa-nuzhni/178371/2/48", "text": "Аз съм за единство, аз съм за единно явяване на „Обединени патриоти“ на европейските избори. Това каза лидерът на „Атака“ Волен Сидеров по време на VII редовен конгрес на ВМРО–БНД, предаде репортер на Агенция „Фокус“.  „Ако с този призив, с това послание остана на този конгрес, ще бъда доволен. Да го чуят и други, да го чуе цяла България“, каза Сидеров и пожела успех на конгреса на ВМРО. „Бог да пази България. „Бием ли се помежду си, няма как да бием общия враг“, етбеляза Сидеров.  „Ако сега имаме кризисен въпрос в нашите отношения, смятам, че с разум можем да го преодолеем. Преди малко Красимир Каракачанов каза нещо много важно, че обединението трябва да бъде не толкова само за едни избори, а да покажем, че в България патриотичната идея с политически израз може да продължи напред и да има бъдеще. Не се състои в различията само между нас. Да, ние имаме различия, защото лидерите на трите партии сме хора с характер, хора със свой профил, не сме мижитурки, не сме безлични хора. Понякога тези различия се мултиплицират и се показват малко по-засилено от медиите“, каза още Сидеров.  По думите му с европейските избори не свършва светът.  \"Даже си мисля, че за повечето българи местните избори наесен са по-важни“, допълни още Сидеров. Според него дали ще е честен или корумпиран кметът, е отговорност на партиите.   „Разбрахме, че има отделни изявления. Въздържам се от резки и категорични заявления как бихме се явили. Най-лесното е да се разделим. По-трудното е да се явим заедно. Въпросът е можем ли сега да го направим. От моя гледна точка, като лидер на партия „Атака“, аз казвам, че можем. Не е приключила тази възможност. Казвам го с убедеността, че мога да предявя претенции. Защо този, защо онзи? Не, няма да го направя. Аз няма да имам претенции и ще работя за това да бъдем заедно“, обясни още Сидеров.  Той посочи, че вече е правил личния и партиен компромис.  „Това не се измерва с грамаж, тук става дума за въпроса дали ще остане политически или в пространството една патриотична формация или хората ще кажат: „Тия бяха дотук, явно, че толкова струват“. Оттам по-лошото е скъпи колеги, че самата идея за патриотизъм, национализъм, ако щете, ще бъде девалвирала. Оттам нататък тя ще носи привкуса на нещо недобро, на нещо нестабилно, което не може да издържи изпитанията и бурите на един мандат. Не бих искал да е така. Казвам ви съвсем колегиално и приятелски, че ще работя за това да бъдем заедно, каквито и компромиси да се налага да правя“, допълни лидерът на „Атака“ и изрази надежда разумът да надделее и да се стигне до разбирателство, което да покаже, че ще имат успех на изборите.  Според него нещата в България не са толкова зле, колкото се опитват да ги представят.  „В този сложен, объркан свят, ние наистина запазваме един баланс, една стабилност. Много е важно този баланс да продължи. Да не допуснем обрати, които да разбъркат така нещата у нас, че да станем част от несигурния свят, който наблюдаваме сега“, обясни още Сидеров.  „Искам най-първо да благодаря за доброто сътрудничество през последните две години като председател на ПГ на „Обединени патриоти“. Работихме чудесно с ВМРО, надявам се да остане така за следващата част от мандата, независимо от развитието на изборите. Този управленски мандат трябва да бъде довършен, въпреки критиките, въпреки недостатъците, които могат да бъдат намерени\", посочи Сидеров. По думите му в тази зала са политици с опит и те знаят, че чудеса не стават. \"Истинският успех се дължи на последователна, упорита, понякога много трудно забележима работа. Това е нашата мисия“, посочи още Сидеров.  ", "date": "2019.03.23", "title": "Сидеров: Нямам претенции, ще работя да се явим заедно на изборите, каквито и компромиси да са нужни"}
{"url": "http://epicenter.bg/article/Iliyana-Yotova--Vaprosat-sega-e-kakvi-argumenti-shte-zashtityat-GERB-i-premierat-Borisov-/178372/2/0", "text": "\"Оставката винаги е индивидуален акт. Надявам се, че г-жа Цачева разбира какво прави\". Така коментира вицепрезидентът Илияна Йотова новината за оставката на правосъдния министър Цецка Цачева, предаде БГНЕС.  Вицепрезидентът днес е в Стара Загора, по-късно там се очаква да бъде и Цецка Цачева, която официално да потвърди напускането на правителството след скандала с придобиването на голям апартамент под пазарните цени в квартал „Изток”.  „Преди малко ви казах, че премиерът е на ход – очевидно съм имала някакво предчувствие по темата”, посочи Илияна Йотова.  Според нея дали ще има други оставки, времето ще покаже.  „Но, въпросът вече не е какви аргументи ще изложи г-жа Цачева. Въпросът е в аргументите, които ще защитят ПП ГЕРБ, мнозинството и министър-председателят”, заяви Йотова.  ", "date": "2019.03.23", "title": "Илияна Йотова: Въпросът сега е какви аргументи ще защитят ГЕРБ и премиерът Борисов "}
{"url": "http://epicenter.bg/article/Ogranicheniya-v-dvizhenieto-po-magistralite-zaradi-remonti-/178374/2/0", "text": "Днес от 9 до 16 часа движението по магистрала \"Хемус\" в района на 14-и км в посока София ще се осъществява в изпреварващата лента заради ремонт в активната лента, съобщиха от АПИ.  На магистрала \"Тракия\" от 9 до 16 часа ще бъде ограничено движението в изпреварващата лента от 20-и до 21-ви километър в посока София. Трафикът ще бъде пренасочен в активната лента.  Временно движението по магистрала \"Марица\" при 81 км в посока Пловдив се осъществява в една лента поради аварирал ТИР. Затворени за движение са аварийната и интензивната ленти. Движението се осъществява в изпреварващата лента, информира Пътната агенция.  ", "date": "2019.03.23", "title": "Ограничения в движението по магистралите заради ремонти "}
{"url": "http://epicenter.bg/article/Karakachanov--Ostavkata-na-Tsetska-Tsacheva-nyama-da-e-problem-za-stabilnostta-na-pravitelstvoto-/178376/2/48", "text": "Оставката на Цецка Цачева няма да е проблем за стабилността на правителството. Това каза лидерът на ВМРО и вицепремиер Красимир Каракачанов пред журналисти във връзка с оставката на министъра на правосъдието Цецка Цачева, предаде Агенция \"Фокус\".  \"Как да я коментирам, като научих за това, докато течеше конгресът на ВМРО. Не мога да я коментирам, защото не знам какви са мотивите\", заяви Каракачанов. По думите му лични мотиви за оставка не се коментират. Според него решението на Цецка Цачева си е нейно и е ясно, че трябва да бъде избран нов министър.  \"В края на краищата всеки министър преценява в каква ситуация, по лични причини или политически да подаде оставка. Това не означава, че тя ще развали мнозинството в парламента, ще го разклати или ще го направи по-нестабилно. Във всеки един четиригодишен мандат има множество оставки, много смени на министри, смени на други административни постове\", заяви Каракачанов. На въпрос дали трябва и Цветан Цветанов да подаде оставка, лидерът на ВМРО заяви, че не може да каже. ", "date": "2019.03.23", "title": "Каракачанов: Оставката на Цецка Цачева няма да е проблем за стабилността на правителството "}
{"url": "http://epicenter.bg/article/Boyko-Borisov-na-kraka-pri-voevodite-za-kongresa-im/178348/2/0", "text": "  Лидерът на ВМРО, министър на отбраната и вицепремиер Красимир Каракачанов ще открие конгреса. Сред официалните гости са премиерът Бойко Борисов лидерите на партиите от „Обединени патриоти“, представители на българските общности зад граница, интелектуалци и общественици.   По специална покана на Ангел Джамбазки на форума гости ще са редица известни лица от семейството на европейските консерватори.   Ръководството на ВМРО ще направи отчет за свършеното от предния конгрес до момента. Делегатите ще изберат нови ръководни и контролни органи на партията.", "date": "2019.03.23", "title": "Бойко Борисов на крака при воеводите за конгреса им"}
{"url": "http://epicenter.bg/article/Siderov--Tsvetanov-ne-zaema-ministerski-post-i-tam-ne-mozhem-da-govorim-za-ostavka--no-ochakvam-promeni/178377/2/48", "text": "Очаквам за Цветан Цветанов да има раздвижвания. Това каза лидерът на \"Атака\" и председател на парламентарната група на \"Обединени патриоти\" Волен Сидеров във връзка с оставката на министъра на правосъдието Цецка Цачева и за скандала с апартаментите, предаде Агенция \"Фокус\".  \"Той не заема министерски пост. Там не можем да говорим за оставка. Той е председател на ПГ на ГЕРБ и обикновено на предизборния щаб. Моите очаквания са, че и там ще има някакви промени. Това е работа на ПП ГЕРБ. Такива са ни очакванията, защото виждам, че г-н Борисов работи по този начин\", обясни Сидеров.  Според него темата за оставките е била гръмотевично хвърлена.  \"Нека се види всеки един случай. Цветанов е другата основна фигура в ГЕРБ, нито тази заместник-министърка е известна. Вероятно Борисов ще поговори и с нея. За Рашидов е съвсем друг случай. Той има парите да си купи и къща, и апартамент. Там не можем да говорим, че политиката му дава някакви привилегии. Цветанов съм сигурен, че ще има също разговор с премиера\", обясни още Сидеров.  На въпрос, ако Цветан Цветанов се оттегли, застрашена ли е партия ГЕРБ за изборите, Сидеров отговори, че управляващата партия има точно изградена мрежа, която работи за изборите.  \"Малко се митологизира личността и значението на г-н Цветанов, като едва ли не машината за избори, без която ще рухне. Не мисля, че е така. ГЕРБ ще направят изборите и дори той да не е председател на предизборния щаб\", посочи още Сидеров. Според него няма вероятност и това да разцепи ГЕРБ.  \"Мога да ви дам пример с предишни информации на силни фигури, които са излизали от ръководство. Не става така разцепването на ГЕРБ, там спойката е друга\", подчерта лидерът на \"Атака\".  Оставката на Цецка Цачева е морален акт, е мнението на Сидеров. Според него българите са чувствителни на тема имоти. Сидеров отчете, че по този начин се показва, че на обвиненията се отговаря с оставка.  ", "date": "2019.03.23", "title": "Сидеров: Цветанов не заема министерски пост и там не можем да говорим за оставка, но очаквам промени"}
{"url": "http://epicenter.bg/article/Prof--Aleksandar-Marinov--Ako-ostavkata-na-Tsacheva-ne-bade-prieta--tova-shte-e-politichesko-samoubiystvo/178378/2/48", "text": "Ако оставката на Цецка Цачева не бъде приета, това означава политическо самоубийство. Това каза за Агенция „Фокус“ политологът Александър Маринов във връзка с оставката на министъра на правосъдието Цецка Цачева заради скандала с апартаментите на част от управляващите.  „Скандалът е огромен. Тук не става въпрос са един или друг човек, една или друга индивидуална постъпка, явно е широка практика. Освен споменатите в началото на скандала, почват да излизат и нови данни.   Правителството и ГЕРБ като цяло е в много тежка ситуация. В такъв случай оставката е най-малкото, което би трябвало да се направи. Очакваме да видим другите споменати лица какво ще направят. Например, какво ще направи г-н Цветанов? Ако оставката на Цецка Цачева не бъде приета, това означава политическо самоубийство“, коментира Маринов.  Според него това би означавало, че министър-председателят смята, че този проблем не е съществен и че г-жа Цачева в случая не е направила нищо нередно.  „И тогава той поема цялата отговорност и се солидаризира с такова поведение. Аз се съмнявам, че министър-председателят ще постъпи по този начин. С всички подобни стъпки, които ГЕРБ прави през последните година - година и половина с подадени и отхвърлени с гласуване остави, с това дадената политическа партия не печели, тя губи. Губи доверие, настройва срещу себе си обществото и инкасира много повече щети. Тук вече нещата са много ясни“, обясни Маринов.  „Не виждам какви биха могли да бъдат аргументите. По принцип една оставка е доброволен морален акт и въобще не би трябвало да се гласува, иначе той губи смисъла си. Теоретично е възможно да не бъде подкрепена в Народното събрание, но аз смятам, че те няма да постъпят така, защото би било много тежка политическа грешка“, каза още Александър Маринов.  ", "date": "2019.03.23", "title": "Проф. Александър Маринов: Ако оставката на Цачева не бъде приета, това ще е политическо самоубийство"}
{"url": "http://epicenter.bg/article/Podkrepyanite-ot-SASht-siriyski-kyurdi-prevzeha-poslednata--krepost--na--Islyamska-darzhava--/178363/7/0", "text": "Подкрепяните от САЩ сирийски кюрди превзеха последната „крепост“ на „Ислямска държава“, предават AFP и Агенция \"Фокус\".  \"Сирийските демократични сили (СДС) обявяват пълното елиминиране на така наречения „халифат“ и пълното териториално поражение на „Ислямска държава“\", заяви говорителят на СДС Мюстефа Бали в изявление.  Той каза, че СДС са поели пълен контрол над Багуз, малко селце на Ефрат, където дълго време джихадистите се отбраняваха, но сега вече там се вее жълтият флаг на кюрдските формирования.  Бойци от подкрепяния от САЩ кюрдско-арабски алианс вдигнаха жълтия си флаг в Багуз в събота сутринта, за да отпразнуват забележителната победа, информира агенцията.  ", "date": "2019.03.23", "title": "Подкрепяните от САЩ сирийски кюрди превзеха последната „крепост“ на „Ислямска държава“ "}
{"url": "http://epicenter.bg/article/5-godini-sled-prisaedinyavaneto-na-Krim--Rusiya-praznuva--nezavisimo-ot-visokata-tsena-/178373/7/0", "text": " което Западът нарича анексия на суверенна украинска територия. За руската страна присъединяването е резултат от референдум, произведен съгласно нормите на международното право и устава на ООН, предава БНР.  Юридически казусът е трудно разрешим, защото международното право защитава както суверенитета и териториалната цялост на държавите, така и правото на народите на самоопределение. Чисто правната страна на въпроса може и да интересува някого, но това със сигурност не са политическите играчи.    „Когато пренатегнеш пружината докрай, тя рано или късно ще се скъса и, отскачайки, ще те удари. Не забравяйте това“, заяви руският президент Владимир Путин в една от речите си по повод годишнината.  През седмицата руското министерство на външните работи и постоянното представителство на Република Крим при президента на Русия организираха    Председателят на комисията по междунационални отношения на кримския парламент Юри Гемпел се обърна към участниците в конференцията с думите:  Директорът на департамента на външното министерство за връзки със субектите на федерацията, парламента и обществените обединения   в чужбина в навечерието на годишнината.  „Тази политико-пропагандистка работа продължава, предизвиквайки големия интерес на чуждестранната общественост даже в страните - лидери в антируската истерия, в Съединените щати, Великобритания, Канада и други страни.  , което ще послужи като катализатор за по-нататъшния подем на нашата страна“, добави Григориев.  Олга Тимофеева от комисията по международни отношения към Съвета на федерацията изтъкна ролята на събитията отпреди пет години като фактор за консолидация на руснаците в очертаващия се нов глобален конфликт:    Бившият ръководител на народното опълчение в Крим и настоящ депутат Михаил Шеремет каза, че   Според него Русия е показала с действията си, че една привилегирована нация не може да определя съдбата на всички останали.  „Неведнъж съм казвал, че когато говорят за нарушаване на човешките права в Крим, за агресия, то вероятно ни бъркат с Украйна.   Самозванецът Гуайдо се самообяви за президент и те пак мълчат. Това е някакъв театър на абсурда, приятели“, каза той.  Според сенатора от Съвета на Федерацията Владимир Морозов именно кримските събития са превърнали Русия във фактор на международната политическа арена.   категоричен е той.  За известния телевизионен водещ Сергей Михеев легитимирането на кримските събития пред международната общност не е от първостепенно значение:    Икономистът с патриотични възгледи Михаил Делягин обвини част от руската администрация в отказ от решаването на проблемите на хората в Крим.  „Понякога московчани се чувстват неуютно и неловко при спомена за събитията отпреди пет години, които празнуваме. Защото от определена гледна точка Крим се присъедини към Русия със сила, включително въоръжена сила.   И трябва да кажем, че тази част им отмъщава за поражението си до ден днешен. Най-великата геополитическа победа в историята на постсъветска Русия не трябва да се превръща в управленско поражение“, смята Михаил Делягин.   Резултатите са спад на чуждестранните инвестиции, изтичане на капиталите, двойно обезценяване на рублата, намаляване на реалните доходи на хората. Изглежда, че и занапред политиката на Русия по отношение на Крим ще бъде безкомпромисна, независимо от цената.  ", "date": "2019.03.23", "title": "5 години след присъединяването на Крим: Русия празнува, независимо от високата цена "}
{"url": "http://epicenter.bg/article/Golyam-protest-sreshtu-Brekzit-podgotvyat-v-London--VIDEO--/178375/7/0", "text": "Кампанията за нов референдум за брекзит \"Народен вот\" (People's Vote) се надява да привлече над 700 000 души на шествие днес в центъра на Лондон, заявиха организаторите, предава бТВ.  Милиони британци се включиха вече в петиция срещу излизането от Европейския съюз. В нея близо четири милиона души настояват Великобратния да не напуска ЕС.  Всяка минута броят на участниците в петицията се увеличава с хиляди. На моменти се стига до блокиране на сайта поради натоварени трафик.  Петицията изисква нова дискусия в парламента. Подобна подписка имаше и на привържениците на Брекзит без сделка, но тя събра едва 170 000 души.  ", "date": "2019.03.23", "title": "Голям протест срещу Брекзит подготвят в Лондон (ВИДЕО) "}
{"url": "http://epicenter.bg/article/Komunistite-v-Rusiya-izlyazoha-na-protest-sreshtu-poskapvaneto-na-zhivota-/178387/7/97", "text": "Развели червени знамена със сърп и чук, хиляди поддръжници на Комунистическата партия на Русия (КПРФ) излязоха на протест в центъра на Москва и в Санкт Петербург, съобщава АФП, цинирана от Канал 3. Акцията се провежда под мотото \"За социализъм и смяна на управлението\".  Демонстрантите се обявиха срещу провежданата от правителството политика, като някои обявиха президента Владимир Путин за лично отговорен за ширещата се корупция и за поскъпването на живота в страната.  Комунистическата партия призова руснаците в цялата страна да излязат на улицата в знак на протест срещу поредицата репресивни закони, приети от парламента и срещу все по-занижения стандарт на живот на обикновените хора.  Протестът в столицата Москва беше оглавен от 74-годишния Генади Зюганов – дългогодишен лидер на партията.  Според опозицията Кремъл оказва натиск върху дисидентите, за да се противопостави на все по-спадащото одобрение спрямо президента Путин на фона на задълбочаващата се икономическа криза.  През изминалата седмица Путин подписа няколко закона, с които позволи на съдилищата да глобяват и дори да задържат за кратко хора, които не проявяват необходимият респект спрямо властта, и да блокират медии за разпространението на \"фалшиви новини“.  Малко след като Владимир Путин беше преизбран за четвърти президентски мандат миналата година, неговото правителство повиши ДДС-то и увеличи възрастта за пенсиониране за пръв път от 1930 година – действия, които предизвикаха вълна от масови протести в цялата страна.  ", "date": "2019.03.23", "title": "Комунистите в Русия излязоха на протест срещу поскъпването на живота "}
{"url": "http://epicenter.bg/article/Desetki-aresti-v-porednata-sabota-na-protesti-na--quot-zhaltite-zhiletki-quot--v-Parizh--NA-ZhIVO-/178390/7/0", "text": "Повече от 30 души бяха арестувани до обяд днес в Париж при проверки на полицията в поредната събота на протести на „жълтите жилетки“, предава БНР.  Не закъсняха и първите глоби във връзка със забраната на демонстрации на необявени места. Сред глобените е един от водачите на движението на жълтите жилетки – Ерик Друе. Засега участниците в шествието са малко.  Повече напрежение има в Ница, където полицията евакуира струпалите се хора на площад в центъра на града въпреки забраната на митинга.  Днешният протест е тест както за движението, чиито надежди за нов подем се провалиха с безредиците миналата събота, така и за силите на реда, които предприеха нови мерки, за да избегнат разрушенията и насилието.  Повече от 6000 полицаи, подпомагани от военни патрули, бдят за сигурността в Париж. Те са оборудвани с два дрона и нов вид газови гранати с оцветяващи вещества.  По-рано френската полиция забрани достъпа на протестиращите от движението „жълти жилетки“ до емблематичния булевард „Шанз Елизе“ след бунтовете от миналата седмица, при които бяха нанесени огромни щети.  Миналата събота протестът на „жълтите жилетки“ потъна в хаос, след като в него се врязаха около 1500 крайни активисти, пострадаха магазини и банков офис, емблематичният ресторант „Фукетс“ беше подпален и опустошен.  По случая вече е задържана двойка, участвала в протеста и разграбила предмети от имуществото на заведението.   ", "date": "2019.03.23", "title": "Десетки арести в поредната събота на протести на \"жълтите жилетки\" в Париж (НА ЖИВО)"}
{"url": "http://epicenter.bg/article/Peter-Siyarto--Ne-napadame-Dzhordzh-Soros--no-ne-iskame-da-se-realizirat-negovite-vredni-idei-/178393/7/0", "text": "Не съм съгласен с твърденията, че сме \"нападнали\" Сорос. Виждането на Сорос за бъдещето на Европа и визията на Сорос за бъдещето на Унгария са опасни, вредни и не искаме те да бъдат реализирани, каза унгарският външен министър Петер Сиярто, цитиран от македонското издание “Република“ и Агенция \"Фокус\".  Той заяви, че партията на Фидес не е изключена от Европейската народна партия (ЕНП), а че тя временно е отстранена от ЕНП. Сиярто е подчертал, че решението е постигнато с консенсус между Фидес и ЕНП.  „Вярно е, че нашата силна критика към мигрантската политика в Европа не се споделя от много от другите партии. Тази коалиция от партии се е преместила по-близо до лявото“, каза Сиярто, който заедно с унгарския премиер Виктор Орбан позиционират Фидес силно вдясно.  Десетина партии-членки на ЕНП поискаха да се предприемат стъпки срещу Фидес, след като унгарската партия отправи публична критика към председателя на Европейската комисия Жан-Клод Юнкер за неговата политика към идеята за отваряне на европейските граници. Орбан обвини партии и политици в Брюксел, че следват идеите на левичарския милиардер Джордж Сорос, който открито се застъпва за отворени граници и масова имиграция в Европа.  Едно от исканията на ЕНП към Фидес беше партията да позволи на университета CEU, който Сорос разкри в Будапеща, да продължи да издава дипломи, сертифицирани от САЩ.  Сиярто отговори, че Унгария е предприела мерки за намаляване на прекомерното влияние на Сорос при оформянето на обществените дебати в Съюза и в Европа.  ", "date": "2019.03.23", "title": "Петер Сиярто: Не нападаме Джордж Сорос, но не искаме да се реализират неговите вредни идеи "}
{"url": "http://epicenter.bg/article/Edi-Rama-e-gotov-da-svika-predsrochni-parlamentarni-izbori--ako-opozitsiyata-specheli-mestnite-/178397/7/51", "text": "Албанският премиер и лидер на управляващата Социалистическа партия Еди Рама предизвика днес опозицията, заявявайки, че е готов да отиде на предсрочни парламентарни избори през есента, ако опозицията спечели дори една община повече от управляващите, пише македонското електронно издание “24 инфо“, цитирано от \"Фокус\".  \"Ако спечелите една община повече от нас на предстоящите местни избори през юни, ние сме готови да отидем на предсрочни избори през есента. Но помнете, че има само един начин - хората решават кой е спечелил и кой е загубил битката. Изборите на 30 юни ще решат какви хора искаме\", каза Рама от площада \"Майка Тереза\".  На площада се провежда митинг, където Рама популяризира Ерион Велиай като кандидат за кмет на Тирана за втори мандат.  „Предложихме сътрудничество в изборната реформа. Изтърпяхме калта, яйцата, мастилото и боята, който хвърляте по лицата ни заради отчаянието ви, но всичко беше безполезно. Вместо да ни предизвиквате с идеи, вие сте решили да ни замеряте с камъни ... Казвам ви, че нямаме мандат да напуснем, а само договор с гражданите на тази страна да останем на мястото си“, каза Рама.  ", "date": "2019.03.23", "title": "Еди Рама е готов да свика предсрочни парламентарни избори, ако опозицията спечели местните "}
{"url": "http://epicenter.bg/article/MVnR-na-Rusiya--Agresiyata-na-NATO-sreshtu-Yugoslaviya-ostavi-zavinagi-petno-na-pozora-varhu-Aliansa/178399/7/97", "text": "Бомбардирането на Югославия от страните от НАТО, което започна на 24 март 1999 г. и продължи 78 дни, е акт на агресия, който завинаги ще остави петно на срама на Съюза. Това се посочва в съобщението на руското външно министерство, публикувано в събота, цитирано от TACC и Агенция \"Фокус\".  \"Този акт на агресия нарушава основните принципи на международното право, залегнали в Хартата на ООН, Заключителния акт от Хелзинки, както и международните задължения на държавите-членки на блока. Действията на Aлианса противоречат на Северноатлантическия договор от 1949 г., в който страните от НАТО се ангажират да не застрашават международния мир сигурност и правосъдие, както и да се въздържат от употреба на сила или заплаха от нейното използване в международните отношения, ако това противоречи на целите на ООН. Тогава бе сложено началото на подмяната на международното право, за да се основава на някои произволни правила, за да бъдем точни - на правото на силния,\" се казва в изявлението на Министерството  По време на \"варварските бомбардировки, цинично и безсрамно наричани\" хуманитарна интервенция в полза на… \", са загинали около 2 хиляди цивилни, включително най-малко 89 деца, а сред жертвите са много косовски албанци, с чието \" спасение \" се занимаваше НАТО., напомниха от руското МВнР.  „Бяха унищожени хиляди граждански обекти в десетки градове, в резултат на използването на боеприпаси с обеднен уран, почвата и водата бяха заразени в много райони, което доведе до значително увеличение на раковите заболявания.  \"Под пропагандния претекст за предотвратяване на така наречената „хуманитарна катастрофа“, автономната провинция Косово бе насилствено откъсната от страната. Всъщност НАТО стана катализатор за истинска човешка трагедия, екранът, зад който се състоя анти-сръбското етническо прочистване, принуждавайки повече от 200 000 неалбанци да напуснат своите домове \", се посочва от руското външно министерство.  \"Ние заявяваме, че в резултат на нападението срещу Югославия преди 20 години, НАТО подкопа механизмите, които осигуряват мира и сигурността в Европа в продължение на много десетилетия. Освен това проблемът с Косово не е решен - напротив, регионът остава основният източник на нестабилност и криза на Балканите\" се казва в изявлението на руското дипломатическо ведомство.  Тежкото бреме на отговорност за тези действия и техните последици лежи изцяло върху ръководството на съюза и неговите държави-членки, участвали в агресията срещу Югославия, съобщиха от руското външно министерство.  \"Това петно на срам завинаги ще остане на репутацията на НАТО. То няма да бъде измито от засиленото приемане на страните от региона в съюза, задълбочаващо разделителните линии на Балканите и социалните противоречия\", се подчертава в изявлението.  ", "date": "2019.03.23", "title": "МВнР на Русия: Агресията на НАТО срещу Югославия остави завинаги петно на позора върху Алианса"}
{"url": "http://epicenter.bg/article/Mnogohilyaden-protest-v-London-sreshtu-Brekzit--VIDEO--/178406/7/0", "text": "Огромно множество изпълни центъра на Лондон за поход срещу Brexit. Стотици хиляди се включиха в шествието, което завърши с голям митинг пред парламента на Великобритания. Участниците поискаха нов референдум за членството на страната в Европейския съюз, предаде Нова тв.  Докато политиците търсят правилния начин за извеждане на Великобритания от общността, милиони британци подписаха петиция с искане за нов референдум по въпроса. Стотици хиляди от тях се включиха в похода по улиците на Лондон, носейки плакат с призив \"Дайте решението на народа\".  \"Независимо дали сте гласували за оставане или напускане на Европейския съюз и без значение на коя партия сте привърженик, мисля всички можем да се съгласим че пътя, по който ни поведоха насила, не отговаря на националните интереси. По този път ще станем по-бедни, а не по-богати, а държавата ще стане по-слаба, вместо да укрепне. Освен това, този път разделя обществото още повече\", заяви кметът на Лондон Садик Хан.  Петицията, която иска Brexit да бъде спрян, чрез деактивиране на член 50 от договора за Европейския съюз, вече събра 4,3 милиона подписа. Жената, която започна събирането на подписи каза, че е получила няколко смъртни заплахи. А големият митинг срещу Brexit съвпада с края на шествието на привърженици на напускането, което тръгна от Североизточна Англия и премина през много градове, за да приключи в столицата.  \"Отлагането на Brexit от Тереза Мей е пълно предателство на това, за което гласувахме. Явно ще ни струва 5 милиарда лири, за да останем по-дълго, а тези пари можехме да похарчим за нещо по-добро\", каза един от протестиращите.  Походът в подкрепа на Brexit беше значително по-малоброен, като в повечето градове го посетиха по няколко стотин души.  ", "date": "2019.03.23", "title": "Многохиляден протест в Лондон срещу Брекзит (ВИДЕО) "}
{"url": "http://epicenter.bg/article/V-ochakvane-na-doklada-za-namesata-na-Rusiya-v-izborite-v-SASht---kakvo-pravyat-klyuchovite-igrachi-/178410/7/96", "text": "Разследването на специалния съветник Робърт Мюлер относно намесата на Русия в изборите през 2016 г. най-накрая приключи и сега страната чака с затаен дъх да научи за констатациите на Робърт Мюлер, пише електронното издание на американския вестник The Washington Examiner, цитирано от Агенция \"Фокус\".  Mоже да отнеме известно време, преди американците да са готови да научат плодовете на труда на специалния прокурор, тъй като докладът вече е в ръцете на Министерството на правосъдието и главния прокурор Уилям Бар.   Макар да не е ясно кога подробностите от доклада ще бъдат публикувани, се очаква Конгресът да научи за „основните заключения“ на Мюлер веднага след този уикенд.  Тръмп напусна Вашингтон в петък сутринта и замина за Флорида, където прекарва уикенда в резиденцията си в Палм Бийч, „Мар-а-Лаго“. Президентът не е казал нищо публично за края на разследването на Мюлер, което той нарича „лов на вещици“, водено от „ядосани демократи“.  Преди да напусне Белия дом, Тръмп повтори твърдението си пред репортерите, че между президентската му кампания през 2016 г. и Русия няма \"тайно споразумение\".  Засега президентът мълчи в социалната мрежа „Туитър“, която е основното му оръжие.  Бар е бил забелязан от репортери да напуска дома си и той пристигна в Министерството на правосъдието малко след това. Розенщайн също е в Министерството на правосъдието.  В писмо, изпратено до лидерите на Конгреса в петък, Бар каза, че може да представи \"основните заключения\" на специалния прокурор още през този уикенд. Не е известно обаче кога тази информация ще бъде изпратена на Капитолийския хълм.  Бар каза пред депутатите, че планира да се консултира с Розенщайн и Мюлер, за да \"определят каква друга информация от доклада може да бъде предоставена на Конгреса и обществеността в съответствие със закона\".  Разследването на Мюлер е обвито в тайна, а слуховете за предстоящото й заключение достигнаха до обществеността в края на седмицата.  Край на слуховете сложи обявяването на доклада, като стана ясно, че допълнителни обвинения не се очакват  След като докладът беше предаден, Мюлер бе забелязан в ресторант във Вашингтон, в петък вечер.  Питър Кар, говорител на канцеларията на специалния прокурор, каза, че Мюлер \"ще приключи дейността си през следващите дни\".  „Малък брой служители ще останат да съдействат за приключване на дейността на офиса за определен период от време“, каза Кар.  Законодателите на Капитолийския хълм са в процес на изчакване, като очакват публикуването на основните заключения на доклада.  Според докладите, председателят на парламента Нанси Пелоси и демократите от Конгреса ще имат в събота следобед конферентен разговор, за да обсъдят стратегията си около доклада и следващите стъпки. Редица демократи, включително Пелоси и лидерът на малцинството в Сената Чък Шумър, призовават Бар да представи пълния доклад на Мюлер на разположение на обществеността и да предаде на Конгреса основната му документация.  Бар, Пелоси и Шумър предупредиха: \"Не трябва да даваме на президента Тръмп, неговите адвокати или неговия персонал какъвто и да е \"предварителен преглед\" на констатациите или доказателствата на Мюлер\".  ", "date": "2019.03.23", "title": "В очакване на доклада за намесата на Русия в изборите в САЩ - какво правят ключовите играчи "}
{"url": "http://epicenter.bg/article/Simov--Borisov-otstrelva-Tsacheva-kato-otchayana-nadezhda--che-publikata-shte-se-zadovoli-samo-s-neya/178394/11/0", "text": "  Трогателно е да слушаш политическите анализи на обичайните телевизионни заподозрени за отстреляната Цецка Цачева.   Преди малко чух проф. Антоанета Христова, която нарече всичко това \"черна кампания\". Направо се разхлипах от умиление. Тези хора или не са от този свят или дотолкова са се навели на властта, че вече не виждат нищо друго.   Значи е черна кампания фактът, че една дузина мастити партийци на ГЕРБ са си купили жилища на цени, абсолютно невъзможни за обикновения българин.     Че същите тези се обслужили парламентарно и политически строящата фирма, а когато това не е помогнало докрай даже са използвали максимално силата си натиск.    А най-перверзното от всички умотворения беше тезата, че \"БСП не печели от този скандал\".  Тези хора са така оплетени в интриги, манипулации и поклони, че вече не могат да видят най-важното - скандалът отива много отвъд БСП, европейските избори или каквото й да е друго.    Светкавицата на скандала ни разкри една бърлога от преяли номенклатурчици, неосъществени кариеристи преди, които днес като паразити са се всмукали във властта и консумират като за последно.    Заради това и идеята, че Борисов имал \"морален ход\" звучи поетично, но граничи с безумието.  Борисов отстрелва Цачева не като морален жест, а като отчаяна надежда, че публиката ще се задоволи с нея, че бушонът, който гръмва ще отклони вниманието и никой няма да се вглежда повече в мезонетите на властта, но точно този път това е напразна надежда.    Докараха този народ до просешка тояга, 10 години го пържиха в маслото на жълти интриги и медийни перверзии и днес вече имат възможност да видят резултатите от труда си. Цецка е само началото...", "date": "2019.03.23", "title": "Симов: Борисов отстрелва Цачева като отчаяна надежда, че публиката ще се задоволи само с нея"}
{"url": "http://epicenter.bg/article/Valeriya-Veleva--Kak-minava-svetovnata-slava/178396/11/0", "text": "  Да си първата жена в България председател на парламента! Да си първата жена в България два пъти председател на парамента! Да си първата жена кандидат за президент на най-голямата управляваща партия! Да те издигнат на пиедестала като \"Майката на нацията\"! Да ти простят за загубата на президенските избори! Да си затворят очите за провала ти на парламентарните избори!   Да те направят правосъден министър!  Да ти се размине за  Истанбулската конвенция,  втори път да ти се размине за бягствата от затворите,  трети път да ти се размине за неспособността да се справяш като министър! Да имаш зад гърба си Бойко Борисов, който ти прощава всички издънки и гафове! И да хвърлиш всичко това в един изкоп за апартамент! Това само плевенски рабфак може да сътвори...  ", "date": "2019.03.23", "title": "Валерия Велева: Как минава световната слава..."}
{"url": "http://epicenter.bg/article/Karanikolov--Razbivkata-za-tsenata-na-benzina-mozhe-da-ne-e-na-vsyaka-kasova-belezhka--a-onlayn-/178365/4/0", "text": "Държавата е склонна на нов компромис на пазара на горива. Това стана ясно от думите на икономическия министър Емил Караниколов, който беше гост в предаването Денят започва с Георги Любенов по БНТ. Според Караниколов, разбивката как точно се формира цената на бензин и дизел може да бъде само електронна, а не на всяка касова бележка, както предвиждаше наредба на Министерството на финансите.  Само седмица след като Националната агенция за приходите предложи на Министерството на финансите да отложи с шест месеца въвеждането на новата наредба за касовите апарати за бензиностанциите, в нея се готвят нови промени.  Ще има разговори с бизнеса, сектора, което е правилно за мен, дали ще е на бележката или на една електронна платформа, на която всеки може да влезе и да види как точно в деня се формира цената на горивата, за да не затормозяваме толкова бизнеса, заяви Караниколов.  Срещу изписването на цената на горивото и отделно на данъците в касовата бележка, до момента възразяват не само бензиностанциите, но и Комисията за защита на конкуренцията, която намеква, че това може да се окаже в противоречие с пазарните правила. Крайното решение ще бъде на Министерството на финансите.  Караниколов коментира и споровете между така наречените малки търговци на горива и големите вериги.  Няма големи и малки в този бизнес, дайте да си го кажем, дори малките вече създадоха голяма асоциация, тук бизнесът трябва да намери решението, държавата ще бъде медиатор, заяви министърът.  Министърът призна и че нито България, нито фирмите у нас могат да влияят на цените на горивата. По думите му, ако през лятото бензинът поскъпне, това ще е заради международните тенденции. А иначе Караниколов отрече възможността за нова икономическа криза, но призна, че има известно забавяне на растежа.  Няма как да съм доволен, доходите на българите са все още на едно много ниско ниво. Иначе икономиката на България върви, износът само към началото на този месец имаме ръст от над 3% на износа. България вече е ориентирана не към износ на ресурси, а на стоки с добавена стойност, някои от тях с висока добавена стойност, обясни Караниколов.  Министърът също така призова и за съвместна работа с новосъздадения Стратегически съвет към президента, откъдето включително и той ще очаква добри идеи. До няколко години Караниколов очаква у нас да влезе нов производител на автомобили, като в момента у нас различни части за коли произвеждат вече 220 фирми.  Караниколов коментира и скандала с апартаментите на властта от последните няколко дни.  В крайна сметка, вие ако имате апартамент и аз съм ви много добър приятел, и решите да ми направите и подарък - какво трябва да изповядаме - данъчната оценка. По закон ние не трябва да падаме под данъчната оценка, поясни Емил Караниколов.  Все пак министърът изтъкна, че последна дума ще имат разследващите органи, които вече започнаха проверка.  ", "date": "2019.03.23", "title": "Караниколов: Разбивката за цената на бензина може да не е на всяка касова бележка, а онлайн "}
{"url": "http://epicenter.bg/article/Kola-blasna-dve-detsa-v-stolitsata--ednoto-e-v-protivoshokova-zala-v--quot-Pirogov-quot-/178382/3/0", "text": "Две деца бяха блъснати от автомобил край столичен парк. Инцидентът е станал в квартал \"Света Троица” около 12.00 часа.  Децата са откарани в \"Пирогов”. Едното е в противошокова зала, а другото е без опасност за живота, предаде bTV.  Зад волана е била жена, а свидетели твърдят, че не е успяла да спре, тъй като децата изскочили изневиделица на пътя.  ", "date": "2019.03.23", "title": "Кола блъсна две деца в столицата, едното е в противошокова зала в \"Пирогов\""}
{"url": "http://epicenter.bg/article/Mladen-Marinov-vidya-kak-SASht-pazyat-granitsata-si-s-Meksiko-/178401/3/0", "text": "В последния ден от визитата си в САЩ министър Младен Маринов посети границата с Мексико. Той разгледа ГКПП Сан Исидро, най-големият граничен пункт, който на ден обработва до около 100 000 души и около 35 000 автомобила, съобщиха от пресцентъра на МВР.  Началникът на пункта запозна министър Маринов с организацията на работа на пункта, обработката на пътници и автомобили и техническото оборудване.  Той очерта основните предизвикателства в работата на ГКПП, сред които са трафикът на наркотици и контрабандата на мигранти, като представи и конкретен случай от същия ден, в който са задържани голям брой амфетамини и хероин.  Министър Маринов посети и оградата на границата и се запозна с извършваната в момента подмяна на съоръжението.  В края на посещението си делегацията посети и Граничната охрана на Сан Диего, където бе представена работата на Регионалния координационен център и охраната на морската граница и пристанището на Сан Диего.  ", "date": "2019.03.23", "title": "Младен Маринов видя как САЩ пазят границата си с Мексико (СНИМКИ)"}
{"url": "http://epicenter.bg/article/Lozan-Panov-buta-KTB-v-ratsete-na-Tsvetan-Vasilev-s-talkuvatelno-delo-/178411/3/0", "text": "Скандалният шеф на Върховния касационен съд Лозан Панов намери поредния юридически въртел, с който да обслужи своите ментори – подсъдимите олигарси. Този път „правната услуга“ е за укриващия се в Сърбия банкер Цветан Василев, който задочно отговаря пред Темида за източването и фалита на КТБ.  Става въпрос за поредно тълкувателно дело, образувано от съда на Панов, като този път обект на разсъжденията на магистратите са поправките в Закона за банковата несъстоятелност, внесени от депутатите Делян Пеевски, Хамид Хамид и Йордан Цонев. С тях се даде възможност на синдиците на банката да оспорват пред съда неизгодни цесии и прихващия, както и сделки, които ощетяват масата на несъстоятелността. Чрез подобни врътки банкерът-беглец и кохортата му се опитаха да извършат вторичен грабеж на КТБ, като  В полза на Василев Панов образува тълкувателно дело, като иска да бъде разгледан въпроса дали при оспорване на подобни сделки като страни трябва да се конституират освен кредитора, извършил прихващането и синдиците на трезора, така и самата банка.  Последното решение е твърде алтернативно предвид това, че синдиците имат за цел да опазят именно интересите на трезора и вложителите в него. Освен това те трябва да се разплатят и с кредиторите на банката, най-големият от които в момента е държавата в лицето на Фонда за гарантиране на влоговете. В същото време Цветан Василев все още по документи се води мажоритарен собственик на КТБ. Така на практика може да се окаже, че в съдебната зала банката ще се представлява от юрист, посочен от виновника за нейното източване.  Решението за образуване на тълкувателно дело не е първия опит на задкулисните политико-икономически кръгове да обезсилят поправката „Пеевски“, с който се спира вторичния грабеж на фалираната от банкера беглец Цветан Василев КТБ. Законовият акт вече беше атакуван в Конституционния съд като все още се чака неговото решение по казуса. В същото време през септември 2018 година стана ясно, че само за първите шест месеца от влизането му в сила  Сумата е много възможно да се върне обратно в трезора, тъй като на толкова пари са оценени реалните активи, запорирани в полза на трезора. Цялото това имущество е купено с пари на банката, източени от трезора през схемата за кредитиране на кухи дружества, която Българския Мадоф Цветан Василев е въртял в продължение на над десетилетие. Оценените на четвърт милиард лева имоти, предприятия и други активи предстои да бъдат изнесени на публични продажби, уточниха още от пресцентъра на КТБ. Това означава, че е възможно сумата, която ще постъпи в трезора след тяхната продажба, да се окаже и по-висока, ако има голям интерес към предлаганите на търг активи.  Промените в Закона за банковата несъстоятелност бяха внесени в парламента от депутатите Делян Пеевски, Йордан Цонев и Хамид Хамид от ДПС. Поправките имат за цел да се осветли вторичното разграбване на активите на опосканата от банкера беглец Цветан Василев КТБ, както и да се предприемат мерки по тяхното връщане в масaта на несъстоятелността на фалирания трезор. Новите текстове в закона предвиждат да се обявят за недействителни всички фиктивни прихващания, цесии и прехвърляния, по които няма действително и адекватно плащане и чрез които по законен път се ограбват активите на КТБ.  ", "date": "2019.03.23", "title": "Лозан Панов бута КТБ в ръцете на Цветан Василев с тълкувателно дело "}
{"url": "http://epicenter.bg/article/Rumen-Petkov--Bezhanskite-tsentrove-sa-palni-na-19-23--zashto-pravitelstvoto-iska-da-stroi-novi--/178389/2/48", "text": "Пълняемостта на бежанските центрове е между 19 и 23%, въпросът е какво кара правителството да иска да строи нови. Това каза лидерът на АБВ Румен Петков по време на пресконференция, предаде Агенция „Фокус“.  „До месец февруари включително пълняемостта на домовете за временно настаняване на чужденци в България е между 19 и 23 %“, съобщи той.  „Какво кара българското правителство да тръгне да строи нови домове, при положение тези са далеч незапълнени. Или това е претенция на „Ограда и паспорти“ да крадат и по силата на политиката за жилищно настаняване на правителството като цяло, ще разгърнат на тема ограда и паспорти. Или това правителство не знае коя територия управлява и какви инструменти има, за да решава този тип въпроси“, попита лидерът на АБВ.  По думите му анализът на правителството показва, че към страната няма бежански натиск или ако има, е пренебрежимо малък.  „Убеден съм, че вълна ще има през април-май. Това е друг въпрос. Днес предпоставка за взимане на решение, трошене и крадене на пари, просто няма. Да бъдат любезни това да го изтеглят, да го оставят като материал в една от мазите на апартаментите на Цецо. Предполагам, че там има и празно място. Като му дойде времето, да го извадят“, коментира Петков.  \"Каквото за Цецка, това и за Цецко\", коментира още лидерът на АБВ скандала с апартаментите на властта.  Петков посочи, че Цветанов в момента е на инструктаж в САЩ.  „Като се върне, смело с куфара за село и да обяснява там на комшиите как той спестява 15 хил. на месец“, заяви лидерът на АБВ. Той посочи, че в АБВ е предупредил младежите да внимават с тъщите.  ", "date": "2019.03.23", "title": "Румен Петков: Бежанските центрове са пълни на 19-23%, защо правителството иска да строи нови? "}
{"url": "http://epicenter.bg/article/Kongresat-na-VMRO-preizbra-Krasimir-Karakachanov-za-predsedatel-na-partiyata-/178392/2/48", "text": "На днешния VII редовен конгрес на ПП „ВМРО – Българско национално движение“ Красимир Каракачанов беше преизбран за председател на партията с 516 гласа. Това съобщиха от пресцентъра на партията  Един лидер е толкова силен, колкото са силни и имат доверие в него хората, които го следват, каза в словото си след избора Каракачанов.  Ето част от изказването му с благодарност към делегатите, които му гласуваха доверие за пореден път:  „Успехите са общи, постигнахме ги заедно. Аз съм на този пост благодарение на Вас. Не защото съм най-великия или най-красивия, а защото всички в ръководството успяхме да обединим и мотивираме нашите членове, че има смисъл да се бориш. Когато всички ние си повярвахме, започнаха да ни вярват и други и постигнахме успехи. И изборите го показват. Един човек е велик, според това какво се каже за него след като приключи политическата му кариера. Без труд и усилия, без жертва на лично време, всички знаем, че няма как да се постигне успех\", заяви в словото си след избора Каракачанов.  \"Най-великият за мен лидер на ВМРО Тодор Александров е казал и ще го цитирам: „Едно дело побеждава тогава, когато за него се води борба.“ Ние продължаваме да водим борба за отстояване на българския национален идеал. Благодаря Ви. Да живее България,“ завърши председателят на ВМРО.  Делегатите на конгреса на ВМРО преизбраха досегашните членове на националното ръководство – заместник-председатели Ангел Джамбазки, Искрен Веселинов, Милен Михов, Атанас Стоянов, организационен секретар Юлиан Ангелов, членове – Александър Сиди, Антон Андонов, Борис Вангелов, Васил Христов, Георги Дракалиев, Красимир Богданов, Султанка Петрова.   Конгресът разшири състава на Националния изпълнителен комитет с трима души. Новите попълнения – членове на НИК, са съответно депутатите Йордан Йорданов от Добрич и д-р Калин Поповски от Плевен. За член на НИК бе избран и председателят на политическа група „Патриоти за София“ в Столичния общински съвет Карлос Контрера.", "date": "2019.03.23", "title": "Конгресът на ВМРО преизбра Красимир Каракачанов за председател на партията "}
{"url": "http://epicenter.bg/article/Elena-Yoncheva--Borisov-predade-balgarskite-prevozvachi-dva-pati-i-to-kategorichno-/178395/2/48", "text": "„Правителството изпусна момента за пакета „Мобилност“. В България беше Макрон. Борисов предаде българските превозвачи два пъти и то категорично. Той не постави този въпрос пред Макрон и не защити интересите на нашите превозвачи“. Това заяви водачът на листата на БСП за европейските избори и говорител на ПГ на \"БСП за България\" Елена Йончева пред Дарик радио, съобщиха от пресцентъра на социалистическата партия.  Тя припомни, че по време на нашето председателство тази тема не беше приоритет.  „Ние я оставихме за австрийското председателство, което има най-неблагоприятни позиции за този пакет“, допълни тя. Йончева е категорична, че България е част от ЕС, но трябва да намери своето достойно място.  „За това трябва да се борим. Аз съм против Европа на две скорости“, категорична е тя. По повод Брекзит Йончева е на мнение, че трябва да бъде със сделка.  „Има изследвания, които показват, че ако няма сделка, България губи 111 млн. евро всяка година, а ако е със сделка – около 60 млн. евро. Става въпрос и за нашата сигурност, за българите, които работят там и как ще гарантираме техните права, за тези, които се обучават във Великобритания“, каза още тя.  Йончева коментира и ситуацията във Венецуела. Според нея не трябва да се намесваме във вътрешни отношения, но Европа е голяма сила и трябва да направи всичко възможно за провеждането на честни избори.  „С всяка намеса, виждате какво стана в Ирак, Афганистан, Сирия“, посочи тя.  „Грабежът в България е 11 млрд. лв всяка година, според доклад на Зелените в ЕП“, коментира водачът на листата на БСП за европейските избори.  Като пример за корупция тя посочи случая „Ало, Банов съм!“ и подчерта, че всичко е в ръцете на прокуратурата и ОЛАФ.  „Събираме още документи, които ще докажат по категоричен начин, че всичко, което е наредил Банов от своя кабинет – да не бъдат взети от една фирма минимум 700 000 лв., а става ясно, че са повече от 1 млн.лв., тези нареждания са били изпълнени“, допълни тя.  По повод исканите проби от магистралите, Елена Йончева обяви, че има напредък.  „Всеки опит да бъде показан грабежът в България среща силна съпротива. В началото АПИ казаха, че нямаме право да правим такава проверка. Сега вероятно ще ни мотаят, но тази битка ще я спечелим и благодарение на европейските институции. Битката трябва да започне от България“, категорична е тя.  Йончева подчерта, че проверката ще бъде направена по всички законови изисквания и то в европейска лаборатория.  „Когато ни разрешат от АПИ, ще поканим и журналисти, които да проследят проверката“, каза още тя и допълни, че 40% от стойността на тези магистрали се връща към управляващите.  „ГЕРБ си отиват. Те са пътници. Важно е следващите, които ще дойдат на власт, да променят начина, по който се управлява България“, каза още Йончева.  ", "date": "2019.03.23", "title": "Елена Йончева: Борисов предаде българските превозвачи два пъти и то категорично "}
{"url": "http://epicenter.bg/article/VMRO-i--Ataka--s-naglasa-za-obshto-yavyavane-na--Obedineni-patrioti--na-evrovota--OBZOR--/178400/2/48", "text": "ВМРО и „Атака“ са с нагласа за общо явяване на „Обединени патриоти“ на евровота. Такива бяха посланията на лидерите на двете партии, изразени на VII–ия редовен конгрес на ВМРО – Българско национално движение.  В своето слово пред конгреса лидерът на ВМРО и вицепремиер Красимир Каракачанов посочи, че обединението на патриотите е алтернатива за България. Той коментира, че предстои да се види дали разумът ще надделее. Каракачанов подчерта, че ВМРО няма да участва в сепаративни действия срещу партньорите си. Според него трябва да се запази коалиция „Обединени патриоти“.  „Задачата, която стои пред нас, е максимално добре да си вършим работата, да се подготвим за предстоящите европейски избори, най-вече с присъствието в местната и изпълнителната власт да показваме, че има алтернатива на досегашния политически модел“, допълни Каракачанов. По думите му обединението на патриотичните сили е довело до успешни президентски избори, много добро представяне на парламентарните през 2017 година и за пръв път участие на партията в изпълнителната власт. На конгреса Красимир Каракачанов бе преизбран за лидер на ВМРО.  Лидерът на „Атака“ и председател на ПГ на „Обединени патриоти“ Волен Сидеров бе гост на конгреса на ВМРО. В своето приветствено слово към партньорите си той посочи, че е за единство и за единно явяване на „Обединени патриоти“ на европейските избори.  „Ако с този призив, с това послание остана на този конгрес, ще бъда доволен. Да го чуят и други, да го чуе цяла България“, заяви Сидеров. Според него бият ли се патриотите помежду си, няма как да бият общия си враг.  Лидерът на „Атака“ посочи, че няма да има претенции за евролиста и че е готов да прави компромиси. Пред журналисти Волен Сидеров коментира, че се очертава общо явяване на патриотите на евровота и обърна внимание, че решението зависи и от третия партньор в „Обединени патриоти“ – НФСБ.  „Надяваме се разумът да надделее. Лично нямам претенции за участие в листи“, обясни той. На въпрос дали е съгласен Ангел Джамбазки да е водач на листи, Сидеров посочи, че ако това е общо решение, той е наложил достатъчно името си като евродепутат.  Евродепутатът Ангел Джамбазки отчете изминалия мандат в европарламента пред конгреса на ВМРО – БНД. Той подчерта, че за пет години е дал всичко от себе си, за да защити българския интерес в Европейския парламент.  Джамбазки посочи, че ВМРО са използвали мандата, за да защитят правата и законните интереси на българите в Македония.  „За нас Македония никога няма да бъде Северна, Южна, Горна или Долна. Македония е една, тя е братска и тя е българска“, подчерта Джамбазки.  Той отчете, че връщането на името на Цариброд е исторически пробив. Джамбазки изброи още и резолюцията в Албания, с която се признава българско малцинство.  ", "date": "2019.03.23", "title": "ВМРО и „Атака“ с нагласа за общо явяване на „Обединени патриоти“ на евровота (ОБЗОР) "}
{"url": "http://epicenter.bg/article/Ministar-Rosen-Zhelyazkov--Bitkata-za-paketa--Mobilnost--shte-e-mnogo-tezhka-/178402/2/0", "text": "Напълно подкрепяме протеста на превозвачите - ще водим битката на различни фронтове с една и съща кауза. Това каза за Агенция „Фокус“ министърът на транспорта, информационните технологии и съобщения Росен Желязков по повод заявката на българските превозвачи за протест на 27 март в Страсбург срещу пакета „Мобилност“ 1. Според него протестът е изразно средство на позиция, която и страната, и членовете на ЕП от България защитават много яростно.   „По това време ще бъда на Съвет на министрите по транспорт с моите колеги от Литва, Латвия, Полша, Унгария и Румъния. Ще водим серия разговори за обединени действия за недопускане на триалозите, с които би трябвало да завърши всеки един законодателен цикъл“, заяви министър Желязков.   Битката за пакета „Мобилност“ ще е много тежка – не може да има щипка „катран“ в моменти, в които трябва да сме най-обединени. Така Желязков коментира твърденията, че страната ни не е направила достатъчно по време на европредседателството в защита на превозвачите.  Според него това е българска черта - посочваме някой за виновен, за да ставаме симпатични на аудиторията.  „Тази теза, че не е защитен националният интерес, се прокрадва от време на време. Понеже е толкова несъстоятелна, затова никой не намира в нея чисто политическо основание да я вади аргументирано“, коментира Желязков.  „Пакетът „Мобилност“ е съвкупност от няколко законодателни предложения. Те са свързани с достъпа до пазара и професията, с командироването на шофьорите, тема, свързана с каботаж, с почивката и времето за управление на превозното средство и тахографи“, посочи транспортният министър и уточни, че понеже те са разписани с различни законодателни актове, затова техните изменения условно се наричат пакет.  Тъй като измененията станаха известни и като пакета „Макрон“, Росен Желязков поясни, че само една от темите в исторически план е защитавана от Макрон като негова линия, още когато е бил министър във Франция, а именно командироването на работниците.  „Всички други теми са инициални теми по принцип на европейската комисия. Мисля, че само у нас този пакет получи името на „Макрон“. Това е някакъв никнейм, който в Европа не се припознава като такъв, затова се нарича Пакет за мобилност 1“, каза още министър Желязков. Във връзка с твърденията, че страната ни не е успяла да убеди Макрон по пакета „Мобилност“, министърът обърна внимание, че това е законодателна инициатива на ЕК, не е на Франция.  „Тук не става въпрос за двустранни разговори, за отношения България – Франция или България друга страна. Естествено на ниво Европейски съвет може да се настоява, да се лобира, но когато се стигне до гласуване, гласува се от министри на съвет, от депутати в парламента. Там позициите са и партийни, и национални и разделени по признака, за който ние непрекъснато говорим, че се фрагментира пазарът - на периферни държави и централноевропейски. Настоящите и бъдещи членове на ЕП ще се сблъскат с подобен подход в европейското законодателство не само по отношение на мобилността, а по отношение на всички теми, които разделят държавите на различни скорости и различни географски признаци“, каза още Росен Желязков.  ", "date": "2019.03.23", "title": "Министър Росен Желязков: Битката за пакета „Мобилност“ ще е много тежка "}
{"url": "http://epicenter.bg/article/VMRO--Na-Balgariya-shte-dadem-upravlenie--koeto-shte-vzeme-nay-dobroto-ot-istoriyata--no-gleda-v-badeshteto-/178403/2/48", "text": "Българският патриотизъм е градивен, а не агресивен. Той е разумният български консерватизъм и вярата в националния идеал. Това ще дадем на България – управление, което ще вземе най-доброто от историята, но ще гледа в бъдещето. Без да се съобразява с изток или запад и без да дели хората по партиен или друг принцип. И винаги да работим за силна, единна, независима и благоденстваща България – такава, каквато нашето национално Възраждане искаше. Такава, за каквато се бореха и умираха героите ни. Пътят няма да е лесен и ще е дълъг, но славната историята на ВМРО също е дълга. И никога не е била лесна, но винаги в защита на българската национална кауза и идеали.  Това се казва в Декларация, приета от VII-ия редовен конгрес на ВМРО – Българско национално движение, който се проведе днес в София. На форума присъстваха близо 600 делегати от цялата страна, официални гости бяха български интелектуалци и представители от семейството на европейските консерватори, специално поканени от българския евродепутат Ангел Джамбазки. Това съобщават от пресцентъра на партията.  Конгресът преизбра Красимир Каракачанов за председател, както съобщихме по-рано.    приемаме следната  ВМРО – Българско национално движение призовава всички български граждани, където и да са, да подкрепят нашите усилия за победа на патриотизма.   и поставяме началото на стратегическия път към пълноценно и патриотично управление на страната. Това е волята на българите. Нашата задача е да се подготвим за това управление с разум, с обединение на всички мислещи български политици, с надпартийно съгласие, с експертност и дългосрочно мислене.  , организации, партии. Формулата на „Обединените патриоти“ вече показа и доказа, че това е пътят. Сега започваме да надграждаме.   И зовем всички честни български патриоти, без значение на коя партия симпатизират, къде са по света, да намерят начин и да подкрепят листата на Ангел Джамбазки. Защото така българският патриотизъм ще има по-силно представителство в Европа.   и нейната основа са християнските ценности. Европа трябва да стъпи на традициите си и затова днес заслужено получаваме подкрепа от много наши европейски съмишленици. И заедно с тях сме силата, която ще спаси и промени Европа.   които говорят не само за край на националните държави, но и за отказ от нормалните човешки ценности. Илюзии, които вече струват скъпо.   Ние сме защитници на здравия разум в страната си! България има нужда от радикално обновление, но в същото време – от здрав разум. ВМРО днес доказва с действията си именно това – ние защитаваме ярки идеи, но винаги даваме разумни и надеждни решения. Не се боим да защитаваме истината и отстоявайки своите позиции, сме не крайни, а градивни.   Той е разумният български консерватизъм и вярата в националния идеал. Това ще дадем на България – управление, което ще вземе най-доброто от историята, но ще гледа в бъдещето. Без да се съобразява с изток или запад и без да дели хората по партиен или друг принцип. И винаги да работим за силна, единна, независима и благоденстваща България – такава, каквато нашето национално Възраждане искаше. Такава, за каквато се бореха и умираха героите ни.   И никога не е била лесна, но винаги в защита на българската национална кауза и идеали.   ", "date": "2019.03.23", "title": "ВМРО: На България ще дадем управление, което ще вземе най-доброто от историята, но гледа в бъдещето!"}
{"url": "http://epicenter.bg/article/SDS-reshi-da-podpishe-sporazumenie-s-GERB-za-evroizborite-/178405/2/48", "text": "Националният съвет на СДС дава мандат на председателя на партията да финализира преговорите с ПП ГЕРБ и да подпише политическо споразумение за съвместно явяване на предстоящите Европейски избори на 26 май 2019 г. Това съобщиха от пресцентъра на СДС.  Националният съвет е взел решение и номинации за кандидати на СДС за европейските избори да се приемат в централата на партията до 11.00 часа на 26 март.  Кандидатурите се утвърждават окончателно от НИС на СДС.  ", "date": "2019.03.23", "title": "СДС реши да подпише споразумение с ГЕРБ за евроизборите "}
{"url": "http://epicenter.bg/article/Karakachanov-za-apartamentgeyt--Skandalat-e-nepriyaten--shte-povliyae-varhu-rezultatite-na-GERB--VIDEO--/178407/2/48", "text": "Мисля, че няма логика да се разклати коалицията, но определено скандалът е неприятен факт, който ще повлияе върху резултатите на ГЕРБ, те са наши партньори. Някой много се стреми да се тръгне на избори отново с компромати. Така лидерът на ВМРО и вицепремиер Красимир Каракачанов обобщи в предаването \"Офанзива с Любо Огнянов\" по Канал 3 имотния скандал, довел до оставките на Цецка Цачева и Ваня Колева.  Той не се нае да прогнозира дали това ще се отрази негативно върху резултатите и на коалиционните партньори на ГЕРБ на европейските избори: \"Не знам дали ще се отрази негативно, но вероятно това е целта на скандала\".   ", "date": "2019.03.23", "title": "Каракачанов за апартаментгейт: Скандалът е неприятен, ще повлияе върху резултатите на ГЕРБ (ВИДЕО) "}
{"url": "http://epicenter.bg/article/Zhivko-Georgiev--U-nas-pazarna-ikonomika-deystva-samo-v-kupuvaneto-na-partii-i-glasove--VIDEO--/178408/2/48", "text": "Аз лично не съм фен на президентска република в България, защото за нас този модел е още по-рисков от сегашния. За България, при нашата липса на гражданско общество, на свободни медии и при нашите силни олигархични тенденции - това е по-рисков сюжет. Това заяви в предаването \"Офанзива с Любо Огнянов\" по Канал 3 социологът Живко Георгиев, член на Съвета за стратегическо развитие към президента.  За обявеното от съвета търсене на алтернатива на статуквото, социологът посочи: \"Статуквото е настоящето и тенденциите, по които се развива страната: в образованието, в икономиката, в демографията, в растящото социално неравенство, в растящото регионално различие, в блокажа на настоящия политически модел. Това ще е алтернатива на ново бъдеще на България - естествено, ще е алтернатива на това, което правят управляващите, докато са управляващи. Досега те не са предложили нова алтернатива\".  Според Живко Георгиев, който не крие левите си убеждения, политическата класа на България е тежко болна. \"Което ме връща в темата - нямаме работещ политически модел, допуснахме прекалено голяма роля на парите в демократичния процес, не намерихме начин да се противопоставим на купуването на цели партии, на депутати, не само на гласове - само там има пазарна икономика\", изброи той.  Социологът е убеден, че смяна на политическия модел в страната ще има, но не го свърза с появата на нова формация, евентуално начело с президента. \"Смяна на модела ще има, важното е да стане цивилизовано. Избори ще има много, то с избори ще стане, но преди изборите трябва да има какво да избираш, трябва да създадем политическа система, да си върнем властта на партиите, и да направим позитивна селекция по дарби. Политиката в момента е антиселекция\", категоричен е Живко Георгиев.  \"Аз не виждам демокрация, честно казано - от 10 г. насам имаше много точни термини и названия за това, в което живеем: фасадна, квази демокрация и т. н. Да, има някои атрибути на демокрацията - има избори, има конкурентност, достатъчна прозрачност, благодарение на медиите, новата интернет сфера и т. н. Но същински демократичен режим нямаме, по-скоро виждам авторитарни тенденции.  Нашият дефект е, че когато се оформи мнозинство за управление, се изключва опозицията. И в момента подкрепата за парламента е 21%, колкото е и подкрепата за управляващите. Не говорим за останалите сраствания между бизнеса и политически елит - няма да броя апартаменти, не ми е интересно, лобизма в законотворчеството. Каква демокрация?! Този политически модел очевидно не работи. Събрали сме да обсъждаме, да видим какво искат българите - и ще му намерим начина\", върна се той към дневния ред на Стратегическия съвет към президента.   ", "date": "2019.03.23", "title": "Живко Георгиев: У нас пазарна икономика действа само в купуването на партии и гласове (ВИДЕО) "}
{"url": "http://epicenter.bg/article/Dimitar-Manolov--Za-da-izlekuvame-klasnata-staya--tryabva-da-izlekuvame-semeystvoto--VIDEO--/178409/2/0", "text": "Реформата, която непременно трябва да се направи за пенсионното осигуряване, е за възстановяване на нивата отпреди години. Докато пенсионната система не стане самодостатъчна, да се издържа от собствени приходи, ще бъде доминирана от политически решения, след като е политически зависима от бюджета. Това каза в \"Офанзива с Любо Огнянов\" президентът на КТ \"Подкрепа\" Димитър Манолов.  Според него \"трябва да има един скелет, една схема, която да се спазва и да не се излиза от нея. В този смисъл българската пенсионна система няма нужда от смяна на парадигмата\".  Димитър Манолов изрази несъгласие с решението на управляващите да спират социалните помощи за семейства, чиито деца отсъстват от училище.  \"Не я подкрепям по принципни съображения, защото всичко се стоварва върху хората, които получават най-малко. Защо не се потърси възможност тези хора да бъдат поощрявани вместо наказвани. Мит е, че този тип хора висят на врата на не знам си кого\", обясни Димитър Манолов.  \"Възражението ми срещу това е, че ние стигматизирами тази най-пропаднала част от обществото, искаме с нещо да я накажем. Не ми харесва идеята непременно с наказание и стигма да се върши това. Кое е решението? Не знам, не съм специалист. Но училището ни е болно, семейството е болно, то е проекция на обществото ни. Трябва да излекуваме класната стая, за да я излекуваме, трябва да излекуваме семейството\", продължи президентът на КТ \"Подкрепа\", според когото училището не трябва да се финансира по порочния принцип \"парите следват ученика\".  За имотните скандали, които тресат управлението в момента, Димитър Манолов обобщи: \"Това е безнравствено, но законно. Сега, понеже тия са началници, дай сега тях да ги тричаме. После е ред на другите\".   ", "date": "2019.03.23", "title": "Димитър Манолов: За да излекуваме класната стая, трябва да излекуваме семейството (ВИДЕО) "}
