{"url": "http://epicenter.bg/article/Andrey-Kovachev--Desetiletiya-u-nas-se-prepodavashe-falshiva-istoriya---kato-v-Makedoniya--VIDEO--/174292/2/48", "text": "В българските училища не се преподава това, което се е случило в близката история, като „инерция” има и в паметниците, наименованията в малките населени места и носталгията по комунизма в реториката на бившата компартия БСП. В резултат на всичко това младите хора са застрашени от това да повторят грешките на своите предци, страдали заради идеологии като националсоциализма и болшевизма.  За това предупреди евродепутатът от ГЕРБ/ЕНП Андрей Ковачев в студиото на „Лице в лице” по бТВ. На днешния ден на възпоменание на паметта на жертвите на комунизма той припомни думите на Роналд Рейгън: „Свободата е само на едно поколение от изчезване”.  Той беше категоричен: „В БСП, когато стане въпрос за това, казват „Вие искате да променяте историята!”. Не, г-да комунисти, вие променихте историята, вие преподавахте с десетилетия фалшива история – каквото правеха и в Македония! Сега искаме обективния прочит на историята – за това, което се е случило преди 9 септември и това, което се е случило след 9 септември”.  Обществото реагира много страшно, когато се говори за жертвите на нацизма, но приема сякаш някак си безразлично жертвите на комунизма. Според Ковачев причината е в наслагването на десетилетия страх да се говори за това нещо, насочването на историята само в една посока: „Това е десетилетното наслагване на темата в тази посока. Защо е толкова сложно в Македония да кажеш истината, защо е толкова опасно да кажеш какъв е Гоце Делчев или Даме Груев – десетилетия е бил насаждан страх”.  Ковачев беше категоричен, че комунистите са виновни за избухването на гражданската война у нас, започнала с атентата в „Света Неделя” през 1925 г. Според него ликвидираните от царския режим са по-малко от жертвите на „червения” терор: „Какво трябва да направи една държава, когато има въоръжена банда в гората, сега има такива хора и ги наричат „терористи”.  Той все пак изрази надежда, че БСП ще намери сили да участва в общоевропейския Ден в памет на жертвите на тоталитарните режими (23 август), за да почете загиналите в условията както на националсоциализъм, така и на болшевизъм и на всичките им форми.  ", "date": "2019.02.01", "title": "Андрей Ковачев: Десетилетия у нас се преподаваше фалшива история – като в Македония (ВИДЕО) "}
{"url": "http://epicenter.bg/article/Aleksandar-Simov--BSP-e-seriozna-partiya--ne-e-poshtenska-kutiya/174211/2/0", "text": "„Всичко по схемата „Ало, Банов съм“ е проверено от нашите експерти“. Това заяви в сутрешния блок на Нова телевизия депутатът от БСП Александър Симов. Твърдението, че разговорът, изнесен от Елена Йончева, е монтаж, за Симов това е невярно. Той заяви, че се има пълно доверие на източника на колежката му от БСП. „Не знам каква е точно облагата на министър Боил Банов“, каза още социалистът. „Не подхождам с доверие към думите му за изнудване от години“, добави той и заяви: „Но, ако версията му е вярна, ако има наистина такива изпечени рекетьори, как работят министерствата?“ Според Симов, не обвинителният акт срещу Елена Йончева е причина да се огласи схемата сега. Александър Симов заяви още, че не е подменян сюжетът на това, което е трябвало да бъде изнесено от Йончева. „БСП не е несериозна организация и не може да си позволи да действа като пощенска кутия“, обясни той. На въпрос кога БСП вярва на Прокуратурата, Симов отговори: „Ние нямаме друга Прокуратура. Добра, лоша, това е“. Мануил Манев от ГЕРБ хвърли бомба в ефира, докато коментираше скандала „Ало, Банов съм” и по-специално изнудването, на което четири години е бил подложен министър Банов от служителя на Министерството Ангел Ангелов. „Сезирана е прокуратурата и тя провежда проверка по случая. Ще ви кажа един интересен факт, свързан с предишната работа на човека, за който министър Банов казва, че го е изнудвал – Ангелов. Да не се окаже след проверката, че той примерно е кадър на Сергей Станишев и по негово време е бил в НАП.”, изригна Манев..", "date": "2019.02.01", "title": "Александър Симов: Твърдението, че разговорът, изнесен от Елена Йончева, е монтаж, е невярно"}
{"url": "http://epicenter.bg/article/VMRO-i-GERB-v-zhestok-skandal-za-gradskiya-transport-na-stolitsata-/174243/2/98", "text": "Остри пререкания се разразиха между ВМРО и общински съветници от ГЕРБ в залата на Столичния общински съвет по темата за градския транспорт на София. Повод за напрежението стана икономическата рамка на обществения транспорт за 2019 г., която определя средствата за финансиране на автобусните, трамвайните, тролейбусните линии и метрото. Това съобщиха от пресцентъра на ВМРО.  Председателят на „Патриоти за София – ВМРО и АТАКА“ Карлос Контрера директно обвини вносителите от ГЕРБ – Зафир Зарков и Екатерина Йорданова, че внасят документ с невярно съдържание, който бил стъкмистика. Според общинския съветник от ВМРО, умишлено се залагат дефицити, всички ги виждат, но двамата вносители от инат и твърдоглавие не приемат да се увеличи финансирането за транспортните оператори с 4,1 млн. лв., което групата на Патриотите предложи миналия петък.  Като мотиви Контрера посочи, че заложените 70 млн. лв. за метрото няма да стигнат и операторът ще излезе на загуба, защото през 2019 г. е предвидено увеличение на заплатите, на разходите за охрана по договора със СДВР, както и разходите за Трети метродиаметър, които ще се извършват, но няма да носят приходи поне до есента на 2019 г. Той посочи, че вероятното повишение на цената на електроенергията и газа също ще увеличи разходите.  Според него, средствата за „Метрополитен“ ЕАД трябва да са около 73-75 млн. лв. Общинският съветник от ВМРО запита и защо не се предвижда увеличение на цената на километър пробег за Столичен автотранспорт, която не е индексирана от години, а дружеството тепърва трябва да увеличи заплатите с 10% и да заплаща повече за газ, тъй като новите автобуси, които се пускат, са на метан.  Допълнителен спор се разрази между ГЕРБ и ВМРО за крайградските автобусни линии. Според Контрера, умишлено не е увеличен отново пробегът с нужното, въпреки че Центърът за градска мобилност е правил разчети за това предвид поети ангажименти към граждани.  Няма да спестя критиките си по тази точка. В продължение на спора, който имаме от заседанието на транспортна комисия, държа да отбележа, че тази икономическа рамка съдържа в себе си голяма доза хубави пожелания и мокри розови сънища, нападна вносителите Карлос Контрера.  Според него, отново не се прави достатъчно за подобряване на интервалите на движение на наземния транспорт, а най-големият проблем с крайградските линии не е решен. Съветникът посочи, че през годината едно се обещава на гражданите, а после друго се прави. Системата на управление на градския транспорт е на принципа на час по лъжичка. Представителят на ВМРО описа ситуацията така:  \"Единият път аргументът е, че няма възможност за повече пробег, после – че нямало автобуси. Чакаме новите, след това няма пари, ще чакаме догодина. И след това идва икономическата рамка и пак същото. Това е принципът.\"  От групата на „Патриоти за София – ВМРО и АТАКА“ гласуваха против доклада, а след заседанието съветници споделиха, че след 3-4 месеца със сигурност ще се наложи актуализация, защото сметките и разчетите на ГЕРБ за транспорта били сгрешени. Според Патриотите, има няколко човека в ГЕРБ с големи претенции и мнение за собственото си величие по транспортните въпроси, които непрекъснато забъркват каши, подвеждат Общинския съвет и кмета на общината и творят хаос в транспортната комисия на СОС. Резултатът е, че в крайна сметка всички са недоволни. Карлос Контрера се закани да внесе доклад за корекция през март с актуализацията на бюджета, за да се поправят, по думите му, купищата глупости, които са сътворени с този доклад.  ", "date": "2019.02.01", "title": "ВМРО и ГЕРБ в жесток скандал за градския транспорт на столицата "}
{"url": "http://epicenter.bg/article/Angel-Dzhambazki--Evropeyskite-izbori-shte-badat-vot-na-doverie-za-upravlenieto/174245/2/48", "text": "Европейските избори ще бъдат своеобразен вот на доверие за управлението на страната. Тази позиция изрази евродепутатът и заместник-председател на ВМРО Ангел Джамбазки в разговор с Клара Маринова в ефира на „Радио К2”. Той говори и по темите за арестите в „Столипиново” и проблема с гетата.  Ангел Джамбазки заяви, че случаят в Столипиново е чисто криминален, но местните жители са се опитали да го политизират, като са започнали да скандират срещу вицепремиера Красимир Каракачанов, който няма нищо общо с техните незаконни активности. „С поведението си тези хора само и единствено потвърдиха наша теза, а тя е ясна – гетата са вредни и трябва да бъдат разрушени! Каквото и да скандират тези хора, гетото там трябва да бъде разрушено, а продавачите на наркотици осъдени и да ходят в затвора, там им е мястото!”, категоричен бе евродепутатът.  „Вдигаме гетата, но как, къде ги пращаме и кой ще им осигури жилища?”, попита водещата Клара Маринова. Събеседникът й отговори, че никой не трябва да им осигурява жилища, това си е тяхно задължение. Водещата отбеляза, че така се е случило, че тези хора са бедни, безработни и не си плащат комуналните сметки.  Ангел Джамбазки отговори: „Тези хора оправдават своя мързел и криминално поведение с това, че са цигани, това за мен е неприемливо! Това, че някой се е родил циганин, мароканец или марсианец не означава, че ние трябва да се грижим за него, да го дундуркаме цял живот! Не ме интересува дали е циганин, ще работи! Има работа, но циганите, не всички, но в голямата си част, обитателите на гетата не искат да работят! Те искат да получават наготово изработеното от нас, не е справедливо, не е редно!”.  „Имаше един период в България, в който това население беше приобщено и работеше, и в трудови войски усвояваше занаят, и задължително ходеше на училище, техните деца бяха издирвани от учителите и завеждани, ако трябва насила в училище. Защо този модел ние го унищожихме и сега търсим нови начини да ги приобщаваме?”, попита водещата Клара Маринова. Ангел Джамбазки отговори, че случилото се през последните 3 десетилетия е свидетелство за разпада на обществото ни.  „Но това, за което ние настояваме, е връщане на този модел на вписване. Няма работа – ще ти намерим! Не искаш да работиш – чудесно, няма да получаваш помощи! Факт е, че в голямата си част обитателите на гетата, тези криминални типове, за които говорим, конкретно тези от вчера, каква работа да им намерим на тях? Ислямисти, наркодилъри – каква работа да им намерим на тях? Да отглеждат марихуана? Може, ако е законна, но те предпочитат да не е!”, категоричен бе евродепутатът.  Относно конкретния случай в „Столипиново” Ангел Джамбазки каза, че категорично заявяват подкрепата си за действията на МВР, на МП, а виновните лица за разпространение на наркотици трябва да понесат своята отговорност и да лежат в затвора, където отново да придобият трудови навици. Според него в затвора трябва да се върне принудителния труд като средство за превъзпитаване и връщане на трудови навици.  „Болно ли е българското общество?”, попита водещата Клара Маринова. Събеседникът й отговори, че лесният отговор е „да” и той донякъде ще бъде верен. Джамбазки продължи, че нашето общество е болно толкова, колкото са болни и западноевропейските общества. „Ние станахме част от запада, но продължаваме да страдаме от недъзите на това да се глезим и лигавим една част от нашето общество, която не се вписва в общоприетите правила за труд, за печалба, за поемане на стопански риск. Тези хора трябва да разберат, че трябва да се учат и да работят. Ако не работят и не се учат, няма да ядат, това е техен проблем, а не мой!”, категоричен бе евродепутатът.    „В България започна ожесточена битка между партиите и коалициите, започнаха да се замерят със скандали, от всеки храст изникват или компромати, или позабравени нелицеприятни факти и събития. Знаете, че от вчера имаме нов скандал у нас, това е случаят с МК и едни 700 000 лева, с които по твърдение на депутата от БСП Елена Йончева министър Банов се е опитал да ощети България. Вероятно не сте запознат добре с конкретния случай, но защо такава ожесточена битка и то не толкова близо до изборите, а от самото начало на годината започна?”, попита водещата Клара Маринова. Ангел Джамбазки отговори, че в момента БСП и ДПС са изнервени партии, защото не са в изпълнителната власт, а това дразни техните функционери, които са свикнали да паразаритират върху обществените пари. Затова и се опитват да злоупотребяват с всяка тема, която им попадне. Конкретно случаят с министър Банов също показва една изнервеност и прибързано показване на едни записи, които не е ясно какво точно показват.  „Очевидно е следното, БСП и ДПС ще направят всичко възможно да дестабилизират управлението на държавата заради личния си собствен користен интерес! Тези хора не се интересуват от добруването на българските граждани и на българската държава, те се опитват да се върнат във властта! Както виждате ефектът от „бомбастичните” разкрития на бившата разследваща журналистка, а сега народен представител Елена Йончева са доста съмнителни!”, категоричен бе евродепутатът. Той обясни, че лицето, което е правило въпросните записи, е свързано с опити за източване на европейски средства и с опити за изнудване. Има твърдения на поне двама висши държавни служители, че това лице се опитва да изнудва и да заплашва.  „Според изследване на „Трансперънси” и на една наша социологическа агенция усещането за корупция е над 70% и над 70% смятат, че политическата система и политическата класа обслужват богатите, а не бедните, как ще обясните този факт?”, попита водещата Клара Маринова. Ангел Джамбазки отговори, че след като българските граждани привиждат в държавното управление корупция значи има защо.  „Тези управляващи са избрани с гласовете на мнозинството от българското население и аз се чудя как е възможно да има управление избрано от повече от половината български граждани и същевременно 70% от българските граждани да имат усещане за корупция!”, заяви той. Евродепутатът изрази мнение, че ГЕРБ управляват вече 10 години и ако 10 години избираш една и съща политическа сила и след това казваш, че тази политическа сила е корумпирана, това означава, че гласуваш за една корумпирана политическа сила. Или това е вярно, или е вярно твърдението, че в една част от българското общество продължава да живее Андрешко, който избира на избори според интереса си и после казва „всички са маскари”.  „Не може с Вас, като с виден представител на политиката в България, да не са споделяли хората, че наблюдават процеси на корупция в България, самият Вие не може да не сте се сблъсквали с тях!”, отбеляза водещата Клара Маринова. Събеседникът й отговори, че наистина са му споделяли и той винаги е изпращал сигналите където трябва. Той заяви, че проблемът с корупцията наистина съществува, но той има две страни – този който дава и този, който взима. Проблемът в българското общество е, че гражданите са склонни да преживеят малката корупция, за да си решат някакъв въпрос, но се възмущават от голямата корупция. Но по същество това е едно и също, независимо дали даваш подкуп на катаджията или на някой висш чиновник, това е едно и също.  „Минимална разлика от 1%-2% между ГЕРБ и БСП прогнозират социолозите за предстоящите местни избори, допускат, че евентуално ще имат и еднакъв брой евродепутати. Това означава ли, че подобна ситуация можем да очакваме и на едни предсрочни парламентарни избори и това сближаване за какво свидетелства?”, попита водещата Клара Маринова. Ангел Джамбазки отговори, че ако ГЕРБ и ОП имат повече представители от БСП и ДПС, това е вот на доверие. Ако е обратното, това е вот на недоверие. Точно в средата на управлението европейските избори ще бъдат вот на доверие, ако няма доверие, това ще означава нужда от предсрочни избори.  „Минаха два високи форума на ГЕРБ и на БСП, какво запомнихте от тях и какво можете да коментирате като важно послание към обществото?”, попита водещата Клара Маринова. Ангел Джамбазки отговори, че сигналите и от двата форума показват, че в обществото има напрежение и това е ясен сигнал към управляващите, че трябва да бъдат отчетени тези гласове и да бъде променен начина, по който се управлява държавата. Трябва да бъдат решени проблемите с бедността, с неравенството, с гетата и т.н. „А вие като коалиционни партньори какво правите в това време?”, попита водещата Клара Маринова.  Събеседникът й отговори, че ОП следват своята програма, а основните теми в нея са запазване на националната сигурност, премахване на гетата, спиране на социалните помощи за хора, които нямат основание да ги получават, прекратяване на практиката за източване на социалната система през фалшиви инвалидни пенсии. Най-сетне прокуратурата се е задействала в тази посока, което е добра новина.    „Вашата предизборна кампания очевидно вече започна, група интелектуалци издигнаха кандидатурата Ви, как възприемате това доверие, което Ви дават тези интелектуалци?”, попита водещата Клара Маринова. Събеседникът й отговори, че го приема като задължение.  „Това е решение на хора, които са извън ВМРО, хора, над които ние нямаме никакво влияние или лостове за въздействие и тяхно решение беше да направим този разговор и да дадат тази подкрепа. Имайки предвид жизнения път на тези хора, тяхната биография, усилията им в живота, това е по-скоро задължение, а не е лицемерна заявка за едно или друго. Това, че тези хора казват – имаме доверие във Вас, искаме да продължите да вършите Вашата работа, е задължение за мен да положа още повече усилия!”, завърши Ангел Джамбазки разговора си с Клара Маринова в ефира на „Радио К2”.  ", "date": "2019.02.01", "title": "Ангел Джамбазки: Европейските избори ще бъдат вот на доверие за управлението"}
{"url": "http://epicenter.bg/article/Grubi-narusheniya-pri-stroezhite-do-kamping--Arapya--i--quot-Alepu-quot--otkri-DNSK--VIDEO-/174247/2/0", "text": "Груби нарушения при строителството на ваканционно селище в горичката при къмпинг „Арапя” и курортен комплекс при \"Алепу\" установи проверката на дирекцията за строителен контрол, предаде бТВ.  Проверките продължиха една седмица.  Според резултатите и двата строежа трябва да бъдат временно спрени, но това трябва да стане със заповед на съответните общински администрации на Созопол и Царево.  По казуса „Арапя” проверката е установила, че няма издадено строително разрешение за пътя до вилното селище, което в момента се изгражда в боровата гора.  Няма издадено становище от екоинспекцията колко дървета могат да бъдат изсечени, тъй като в разрешението за строеж на вилното селище от 2007 г. е посочено, че там ще бъде изградена една сграда, а не 23 къщички, както е сега по проект.  За строителството на курортно селище край \"Алепу\" е констатирана грешка на главния архитект на община Созопол, че е допуснал едновременно укрепване на свлачището и изграждане на курортния комплекс.  Кметът на Созопол трябва да издаде заповед временно да бъде преустановено изграждането на жилищните сгради, докато изцяло не бъде укрепен брегът.  „В случая, тъй като и за двата обекта е налице разрешение на строеж и частична проектна документация, ние не можем да говорим за безспорно незаконно строителство. Ние говорим за обекти, които са започнати в отклонение на определени текстове на Закона за устройство на територията, за които нямаме или имаме частично налична техническа документация”, отбеляза началникът на ДНСК арх. Иван Несторов.  По отношение на строителството край екоплаж „Корал” има валидна заповед на министъра на околната среда от 2014 г. да не се извършват строително-монтажни работи. Става въпрос за всички имоти край плажа.  ", "date": "2019.02.01", "title": "Груби нарушения при строежите до къмпинг „Арапя” и \"Алепу\" откри ДНСК (ВИДЕО)"}
{"url": "http://epicenter.bg/article/Vladislav-Goranov--Oshte-nyama-reshenie-koy-shte-poeme-zadalzheniyata-na-bolnitsa--Lozenets--/174251/2/0", "text": "Все още няма решение кой ще поеме задълженията на вече бившата правителствена болница „Лозенец“. Това стана ясно от изявление на финансовия министър Владислав Горанов в кулоарите на парламента, предаде БНР.  По стари договори болницата има разходи за около 30 млн. лв. годишно, а досега тя е разчитала изцяло на държавната субсидия:  \"Не съм запознат днес с финансовото състояние на лечебното заведение дотолкова, доколкото знаете, че в края на миналата година 23 млн. бяха допълнително отпуснати от бюджета на МС по бюджета на болница \"Лозенец\", за да разплати част от просрочените задължения. На мен не ми е известно да има утвърдена от правителството, или от който и да било инвестиционна програма в мащабите, в които тя се анонсира. Ако има сключени договори, трябва да се зададат въпроси към този, който ги е сключил\".  Това поставя под въпрос и възможността Софийският университет да поеме ръководството на болница Лозенец като база за обучение на студентите от Медицинския факултет без допълнителна субсидия заради натрупаните задължения.  \"Ако въпросът е дали правителството ще доразплати натрупаните от някого просрочени задължения, първо трябва да направим анализ защо и как функционира това лечебно заведение, на какви основания се предоставя допълнителна субсидия и след това ще преценяваме,\" обясни министърът на финансите.  ", "date": "2019.02.01", "title": "Владислав Горанов: Още няма решение кой ще поеме задълженията на болница „Лозенец“ "}
{"url": "http://epicenter.bg/article/Ministar-Valchev-e-naredil-proverki-na-skandalite-v-MON/174252/2/0", "text": "В момента Ангел Ангелов работи в дирекция „Подбор на проекти по оперативната програма\", а в образователното министерство е постъпил през 2017 г. след спечелен конкурс. Министърът на образованието и науката Красимир Вълчев каза в Пловдив, че преди повече от 10 дни е разпоредил проверка заради сигнали, постъпили при него, както от Гератлиев, така и от Ангелов, предаде БНР.   По думите на министър Вълчев притеснителната информация, свързана с дейността на Ангел Ангелов, е от последните месеци, макар че съмнения е имало още преди година в хода на процедурата за оценяване на проектите по операциите за центровете за върхови постижения и центровете за компетентност.   \"Тъй като се натрупа информация, бих казал, повече от два или три източника за изтичане на информацията, второ за свързаност на служителя Ангел Ангелов с консултант на име Иво Костов, бяха предприети мерки от страна на изпълнителния директор, освен, че уведоми мен, той е предприел мерки за отстраняване на служителя вътре в процесите, които касаят оперативната програма и конкретно тези операции. Това може би е създавало и усещане в служителя, че той ще бъде освободен от януари месец. Знае, че веднъж годишно през януари месец се пишат оценките, при които при поставянето на най-ниска оценка се дава възможност за прекратяване на трудово правоотношение\".   Помолен да е по-конкретен за освобождаването на Ангелов, министър Вълчев каза, че негов работодател е Кирил Геретлиев. Иначе той очаква резултатите от назначената от него проверка.   \"Имам сигнали и от двете страни. Тези сигнали са от този месец, сигналите от Ангел Ангелов са за упражнен психологически тормоз, желание да бъде уволнен. Сигналите от Геретлиев са за свързаност и конфликт на интереси, за изнасяне на информация. Трябва малко време да приключи проверката. Всъщност на мен това ми е основният инструмент. За другото препоръчах на Геретлиев преди две седмици за другите сигнали да сезира институции с разследващи функции, става въпрос за сигналите за свързаност, за работа на консултанти и бенефициенти, за спуканите гуми и така нататък\".  ", "date": "2019.02.01", "title": "Министър Вълчев е наредил проверки в МОН по скандала около Банов"}
{"url": "http://epicenter.bg/article/Boil-Banov--Kakvoto-sa-me-pitali-razsledvashtite--sam-obyasnil--Ostavka-vinagi-moga-da-podam-/174256/2/0", "text": "Каквото са ме питали разследващите за Ларгото, съм обяснил. Това каза министърът на културата Боил Банов пред журналисти във връзка с твърденията на БСП, че е участвал в корупционни схеми при строителството, предаде Агенция „Фокус“. Банов заяви, че не може да влиза в детайли около разследването.  „Аз не ползвам НСО. Вървя си по улиците, разхождам се, ходя си на кино. Ходя си в парка. Някои хора ме гледат положително, обаче виждам едни хора, които ме гледат като крадец и престъпник. Сега като ме питате неща и аз започна да казвам, че не мога да отговарям заради следствието, хората ще кажат, че веднага съм се скрил. Знаете какви са правилата. След като има вече дадени обяснения, влиза се в една друга процедура, която трябва да спазваме“, допълни Банов.  \"Оставка винаги мога да подам\", категоричен бе Банов.  „Така говорихме с премиера Бойко Борисов. Аз съм декларирал още веднага. Казах - на мига. Той каза: „Не““, посочи той и допълни, че премиерът го е посъветвал да разкаже, да разясни и да обясни. Попитан дали премиерът стои зад него, министърът коментира: „Поне аз така го разбирам“.  Боил Банов отговори отрицателно на въпроса дали има някакви опасения. Той обяви, че ще направи всичко, което е в рамките на закона, за да заведе дело срещу Елена Йончева.  „Каквото е необходимо, ще направя“, каза Банов. Попитан защо толкова време не е сигнализирал, че служителят Ангел Ангелов го е изнудвал, министърът уточни: „Ако той дойде при мен и ме изнуди, първо е малко опасно. Аз съм експанзивен човек. Все още театърът е повече в кръвта ми, отколкото политиката.\"  Банов обясни, че някой му е казал, че въпросният Ангелов го е заплашвал, че ще му счупи краката, но ако е дошъл при него с лицето си, е щял да подаде съответните сигнали.  „Плашили са ме много. Проблемът е, че аз по принцип не се плаша. Опериран съм от чувството за страх“, коментира министърът на културата.   Проверката „ще ми развърже ръцете“, каза още министърът.  Според него записът, който е представен от Елена Йончева, е „пипан“.  „Режимът на подслушване ни връща в едни други години и това е една от най-големите простотии, които прави Цола“, коментира Боил Банов.  Попитан какви са били разговорите за Ларгото, министърът обясни, че е имало десетки оперативки, както по въпросите за този обект, така и за театрите. „Моят работен ден е 12-14 часа“, допълни министърът. В отговор на въпрос дали има други хора като Ангел Ангелов в Министерство на културата, министърът посочи: „Така не се говори за колеги. Въобще целият този режим - ще се подслушваме, ще имаме съмнения към този, към онзи, ни връщат в едни години. Не е добре. За вас не е добре, за мен, за децата ни, за майките ни, за бащите ни“.  „Ако почнем пак да се притесняваме какво ще кажем, къде ще го кажем. Ако аз сега кажа и започнат да се притесняват колеги в министерството – 150 човека: „Той мен ли визира?“, каза още министърът на културата.  ", "date": "2019.02.01", "title": "Боил Банов: Каквото са ме питали разследващите, съм обяснил. Оставка винаги мога да подам "}
{"url": "http://epicenter.bg/article/Mazh-nahlu-v-zhenskata-banya-v-Blagoevgrad/174221/3/0", "text": "45-годишен психично болен мъж от Благоевград влезе през прозорец в женската баня рано тази сутрин, задържан е от полицията, предаде БГНЕС.   Сигналът за инцидента е подаден към 5 ч. тази сутрин, мъжът се вмъкнал през малък прозорец. Влизайки вътре съблякъл дрехите си, правейки нищо като стриптийз, но без публика. След това, след като не открил чаршаф, се завил с покривка. След подадения сигнал от нощния пазач в комплекс „Монте Кристо”, същият е задържан от полицаите, които го облекли и завели в Спешно приемно отделение на МБАЛ-Благоевград.   След консултация с лекар-специалист, в 7 ч. е настанен в Центъра за психично здраве на МБАЛ-Благоевград. По време на нахлуването банята още не била отворила за клиенти, тя започва работа в 7 часа. ", "date": "2019.02.01", "title": "Мъж нахлу в женската баня в Благоевград"}
{"url": "http://epicenter.bg/article/Petya-Avramova---Avtomagistrali--EAD-ima-kapatsiteta-i-resursa-da-izgradi-AM--Hemus--/174208/4/0", "text": "  Министърът отбеляза, че в дружеството работят близо  200 квалифицирани работника, без ръководството. Притежава 137 бр. специализирана техника, отделно е техниката за изпълнение на текущата дейност.     Регионалният министър бе категорична, че  дружеството няма сключени договори и рамкови споразумения с частни фирми за изграждане на АМ „Хемус“.   „Имаме решение на правителството, с което бяха предоставени 1,350 млрд.лв., целеви средства за строежа на  134 км от  АМ  „Хемус“. Тези средства са в специална сметка на МРРБ, като ще се изразходват само и единствено за строителството на магистралата, която е най-важният проект за Северна България“, увери пред депутатите регионалният министър.    Аврамова коментира, че  държавата трябва да има силно строително дружество с капацитет, което да заеме позиции в строителния бранш по примера на държави в ЕС, чийто  държавни и общински дружества, оперират в частния и публичен сектор.   По време на заседанието членът на Управителния съвет на Агенция „Пътна инфраструктура“ инж. Дончо Атанасов  съобщи, че предсрочно, със седем месеца,  ще приключи изготвянето на техническите проекти за строителството на АМ „Хемус“ в участъка между Боаза и разклона за пътя Плевен-Ловеч.   В момента се процедират парцеларните планове. В някои участъци няма да се наложи отчуждаване на частни имоти, защото трасето преминава през държавни и общински терени, където процедурите са много по-лесни. Така в тези участъци много бързо може да започне реално строителство от Боаза до разклона за Плевен и Ловеч.   Парцеларен план ще се възложи за трасето между главен път II 35  и разклона за Велико Търново, след което ще се започнат отчуждителни процедури, след които ще започне строителство.    Членът на УС на АПИ информира още, че предстои произнасяне на Петчленен състав на ВАС по делото за ОВОС-а трасето на АМ „Русе-Велико Търново“. Там също предстои процедура по изготвяне на парцеларни планове.    „Преди не беше уточнено трасето на АМ „Хемус“, а сега се проектира и връзката между двете магистрали, което значи, че в следващите две години ще има актива строителна дейност.   Няма забавяне в процедурите за строителството на магистрала Видин-Враца и четириленство скоростен път от Мездра до Ботевград, информира още министър Петя Аврамова. За двата проекта има изработени подобрни-устройствени планове, процедират се от общините. Готвят се и отчуждителни процедури.    „Намерението ни е да вървят успоредно и процедурите за избор на изпълнител. Работим и до края на годината ще имаме приключени процедури и избран изпълнител, за да стартираме реално строителство“, каза министър Аврамова.   За участъка между Мездра-Ботевград до крайния срок за подаване на оферти е подадена една жалба за един от лотовете, но днес с решеше на КЗК, жалбата е отхвърлена и предстои  отваряне на офертите. Искрено се надявам да няма обжалване на последващите процедури и да започнат реалните строителни дейности“, коментира тя.    Паралелно с това се проектира и нов четирилентов обходен път на Враца, чието изграждане да е успоредно с магистралата. В началото на лятото приключва и рехабилитацията на пътя през прохода „Петрохан“, приключват и предпроектните проучвания за тунел под него, стана ясно още на заседанието.   Министър Аврамова съобщи още, че следващата седмица ще бъде представен докладът на Световна банка за тарифирането с тол такса на тежктоварните превозни средства от 16 август.   Таксите ще бъдат обсъдени с всички заинтересовани страни – автобусни превозвачи, собственици на транспортни фирми и др. структури, за да се избере най-целесъобразния модел за заплащане.   „Търсим логиката обаче тези, които най-много рушат и замърсяват да плащат най-много, което е справедливия модел на таксуване“, коментира министър Аврамова.   Тя допълни, че голяма част от дефектите, проявени при старта на е-винетките вече са отстранени.    „Въвеждането на системата не е нещо, което може да се пусне за един ден. Това ще е цялостен процес през 2019г., защото става дума за много компоненти“, обясни тя. Тя поясни, че техническата инфраструктура включва изграждане на 100 нови стационарни контролни точки и надграждане на първите 100 съществуващи контролни точки, както и на останалите 95 стационарни; конфигуриране на обхвата на елементите на пътната инфраструктура; извършване на тестове и взаимодействие с доставчиците на услуги; приемането на тол системата и въвеждането й в експлоатация.   Министърът уточни, че всички тези дейности трябва да бъдат извършени до 16 август, когато е срокът за въвеждането на системата. Министърът допълни, че продължава проверката за пропуски от страна на фирмата изпълнител при доставката и монтажа на терминали по граничните пунктове.  До края на годината ще се структурира и цялостно дирекцията за управление.     \"Тази реформа в пътния сектор, свързана с промяната и начина на плащане на пътните такси и финансирането на пътния сектор е много важна за всички в България.   Важна е за Агенция \"Пътна инфраструктура\", която очаква повече средства, с които да може да ремонтира, рехабилитира и изгражда пътища, допълни Аврамова.   Регионалният министър информира депутатите от Комисията в НС, че цената на водата не се определя от ВиК, а от КЕВР на база икономически обосновани разходи и приходите на ВиК дружествата.  „Един от сериозните разходи на дружествата е ел. енергията, която те купуват от свободния пазар, но заплащат с регулираната цена на водата.  Ако е прекалено ниска цената на услугата дружествата няма да могат да покриват разходите си и ще трупат дългове.    С цената на водата се осигуряват и инвестициите, особено в населените места, в които няма възможност за влагане на европейски средства“, коментира министър Аврамова. Според нея  е въпрос на дискусия какви трябва да са и социалните помощи за водоснабдяване.   Според данни на статистиката средното потребление на вода  на домакинство е около 3 кубика, което при цена на водата от 3 лв. прави 9 лв. „Едва ли точно тези разходи са най-големи за едно домакинство, но дискусията е отворена и ще намерим най-правилния механизъм за подпомагане, коментира министърът.    Има готовност в началото на февруари първите две ВиК дружества да кандидатстват за финансиране с проекти по Оперативната програма \"Околна среда\". \"Ние имаме готовност и ще стартираме в началото на февруари с първите две дружества, които ще кандидатстват по оперативната програма\", каза още министърът. ", "date": "2019.02.01", "title": "Петя Аврамова: „Автомагистрали“ ЕАД има капацитета и ресурса да изгради АМ „Хемус“ "}
{"url": "http://epicenter.bg/article/Prof--Ivan-Angelov--Naistina-li-zavodite-u-nas--niknat-kato-gabi-/174205/11/0", "text": "              Разтревожени от словото на Президента Радев на пресконференцията по повод втората годишншнина на неговото президентство, Бойко Борисов, министрите и тяхното политическо обкръжение, се заеха да му отговарят. Някои от тях дори заявиха, че словото приличало на изявление на ръководител на враждебна към нас държава. Обвиниха го, че разделял народа, въобразявайки си, че те – управляващата група, са народът, Забравяйки, че политическата картина на Народното събрание се различава драматично от тази на народа.               Той заяви, че БВП нарастнал с 40% през последните няколко години; че новите заводи растели като гъби; че с построяването на магистралата през Северна България бизнесът ще потече през нея като през река; че расте благосъстоянието на народа и т.н. Той обаче пропусна да спомене някои особено важни неща.                 на хората. Пропусна да каже как се разпределя този растеж между различните слоеве от населението. Забрави за масовата бедност , растящата пропаст между бедни и богати, по която сме рекордьори в ЕС. Пропусна да каже, че според най-нови данни за издръжката на живота на едно лице се падат 602 лв. в домакинските бюджети и че 70% от населението живее под тази граница. Пропусна да спомене за надвисналата ни демографска катастрофа.                 Вярно е, че по принцип, с развитието на инфраструктурата заедно с много други фактори, се улеснява развитието на производството.    , магистралата още не е завършена. Това може да стане най-рано след 3-4 години.   от собствен опит знаем, че у нас след завършване на магистрали в продължение на 10-15 години по тях не се изграждат дори елементарни тоалетни, бензостанции, места за почивка на шофьорите, места за закуска, магазини за покупка на дребни хранителни стоки, кътчета за игра на децата, мотели, пътни знаци, нормално осветление и вътрешна уредба на тунелите, важни отклонения за съседни селища и т.н. Посетилите съседна Гърция, например по магистралата „Виа Игнатия“, знаят каква е огромната разлика между тях и нас. С горчивина заявявам, че навярно ще са нужни 15-20 години докато постигнем равнището им по магистралите и около тях.   още повече години ще са нужни докато в съседните на магистралата региони от ляво и дясно се появят малки, средни и големи стопански обекти. Ще бъдем доволни ако имаме картината, която Премиерът описва слез 20-30-40 години. Дано я имаме. Недопустимо е, обаче да се говори така „на ангро“, да се внушава на гражданите, че тази река от бизнес и благоденствие ще потече през близките години. Всеки средно интелигентен човек знае, че такива чудеса не са възможни. Още по-малко у нас.    Виждал съм много обхванати от бурени входове на някогашни заводи и стопански дворове на ТКЗС, буренясали, подивяли и изсъхнали бивши овощни градини и лозя и като селско момче ми е ставало тъжно. Но от прословутите „нови гъби“ не съм виждал.    след дъжд  е чрез тяхното посещение и преброяване. За лица извън държавната администрация, това не е възможно.   е чрез анализ на икономическите, техническите, кадровите и други предпоставки за такова впечатляващо стопанско оживление. Аз избирам втория..    Световният опит показва, че при нормални условия растежът на инвестициите трябва да изпреварва 2-3 пъти растежа на производството. Годишният размер на инвестициите у нас преди кризата от 2008-2009 г. беше 27-28 млрд. лв. – от вътрешно натрупване и от преки чуждестранни инвестиции (ПЧИ). Той обаче не е достатъчно показателен, защото голяма част от тогавашните  ПЧИ бяха заложени в имоти и други спекулативни дейности. Затова нека видим какво става през последните десетина години (виж таблица 1.).                            БНБ и НСИ   Инвестиционната дейност през последните десетина години обхваща плътно периода през който са замисляни, изграждани и пуснати в действие сегашните нови заводи. При такова мизерно ниско и стабилно годишно равнище на инвестициите не е възможно рязко увеличение на темповете на растежа у нас и никнене на нови заводи „като гъби след дъжд“. Освен ако ги нарисуваме на картинки, както правят малките деца. По простата причина, че   При по-високо вътрешно натрупване можем да инвестираме 2,5-3`0 пъти повече и да постигнем 7-8% средногодишен растеж на БВП през следващите 15-20 години. При всичките й недостатъци, това което икономиката ни създава се ограбва от наши и чуждестранни бандити. Затова инвестиции няма и няма да има в обозримото бъдеще.   Досегашният ни растеж се дължи главно на вътрешно потребление, финансирано главно от трансферите на нашите гастарбайтери в чужбина на техни близки в България. По-нататъшният растеж на това потребление е ограничен.  Очакваните проблеми в европейската и световната икономика през следващите години ще се отразят  и върху нас. За появата на нови заводи като „гъби след дъжд“ е несериозно да се мисли. Камо ли да се говори!   При силно ограничено вътрешно натрупване инвестиционната активност ще зависи от външни източници, като ПЧИ, трансфери от еврофондове и други. В другите източноевропейски страни важна роля играят ПЧИ. Логично е да се очаква същото и у нас. Нека проверим официалните данни за притока на ПЧИ към нас през последните години (виж таблица 2.)                                        БНБ, Раздел Статистика   Ако започнем анализа от предкризисните години (2007-2008 г.) установяваме драматично намаление на притока на ПЧИ. През последните десетина години притокът е около един милиард евро, с резки колебания през някои години, особено през 2012, 2014 и 2016 г. Данните от този статистически ред, покриват периода на засяването и поникването на въпросните „гъби след дъжд“. Те не дават основание да се мисли, че ПЧИ играят съществена роля за нашето развитие – както сега, така и през следващите години. Резкият спад на притока на ПЧИ се дължи на влошена световна и европейска конюнктура, а също и на неблагоприятна икономическа, социална, кадрова, законодателна, инфраструктурна среда, на широка престъпност и корупция в България.    Затова не ги очаквайте. Ще се разочаровате.   Анализирайки ролята на ПЧИ за нашето развитие,   „Искам да кажа нещо за инвестициите, защото напоследък много се спекулира, а аз обичам да говоря с цифри. Данните на БНБ сочат за 2016 г. 1003 млрд. лв., а за 2017 г. – 1389 млрд. лв. Който е учил аритметика знае, че това означава увеличение на инвестициите“.   Аз съм учил аритметика, но твърдя че това не означава нищо. Той се хвали, че   Аз също обичам да правя това, но по безпристрастен начин. Трябва да се знае, че  На студент се пише двойка за такъв отговор на изпит. За целта трябва да се проследяват   Така се постъпва навсякъде по света. Това е известно и на студентите по икономика в първи курс.   За разлика от задължителните правила за обективен анализ,   Ако толкова много обича цифрите защо не анализира спада на притока на ПЧИ през 2012 г. спрямо предходната година. Или драматичния срив през 2014 спрямо 2013 г. Или срива през 2016 г. спрямо 2015 г. Там би се сблъскал с неприятни въпроси, на които ще му бъде трудно да отговори.   За развитието на модерна индустрия, земеделие, инфраструктура,  Защото не могат да си ги произведат сами. Имам предвид модерни машини, уреди, апарати електрически машини, транспортни средства, най-нови технологии и т.н. Без такъв внос модернизацията на националния производствен апарат на България не е възможна. От анализа на структурата на вноса  по начина на използване може да се получи най-обща представа дали българските власти го правят или не. Виж таблица 3.   Статистика на БНБ.               От гледна точка на потенциала за икономическо развитие и модернизация, за повишаване на конкурентоспособността на икономиката  и като сравнявам с политиката на други страни в Европа и извън нея, със сходни на нашите условия, стигам до извода, че правителствата ни не правят достатъчно за осигуряване на ускорено догонващо развитие.   Може да се направи много за   вместо твърде големия, дори безразборен, внос на луксозни строителни материали. За по-рационално използване на местните енергоизточници, за намаляване енергоемкостта на продукцията и на загубите в домакинския секткор.    При благоприятните природно-климатични условия за отглеждане на плодове, грозде, зеленчуци, животновъдство и други земеделски дейности у нас, не е нормално 70-75-80% от потребностите ни за плодове и зеленчуци, за млеко и млечни продукти, за месо и месни продукти да са от внос. Аз не пледирам за въвеждане на ограничителния режим от преди 30-40 години и появата на банани, портокали и други южни плодове в магазините само около Коледа.    и облагани с 20% ДДС, както при лекарствата и детските храни, едва ли е нормална за бедна страна като нашата. Страна на която тепърва предстои да изкачва стръмните върхове на модерното високотехнологично индустриално развитие. Изкачване, което изисква огромни ресурси, каквито нямаме.   По-рационално поведение при тяхното използване, от което сме отвикнали. Затова е наложително да разпределяме и използваме ограничените си ресурси по-рационално. С грижа не само за настоящето, но и за бъдещето на нашите деца и внуци.    че продължаването на сегашния режим за потребление на екстравагантни вносни храни, напитки и цигари, означава по-малко пари за развитие на модерна индустрия, земеделие, инфраструктура, здравеопазване, образование, наука.    Тази политика трябва да стимулира производството на качествени импортозаместващи местни стоки. Такава политика ще има огромни икономически, финансови, кадрови, социални и други ефекти.     без индустрия, без модерно земеделие, без съвременна инфраструктура, без образование и наука. И един ден няма да можем да си купуваме дори най-нискокачествени банани.    За вноса на храни, напитки и цигари през 2017 г. са изразходвани  2,1 млрд. евро, за мебели и домшно обзавеждане – 0,8 млрд. евро, за дрехи и обувки – 0,8 млрд. евро, за автомобили почти 0,5 млрд. евро. А за машини, уреди и апарати – едва 2,6 млрд. евро, за електрически машини – 1,0 млрд. евро, за производствени транспортни средства само 1,4 млрд. евро и т.н. В словото си на срещата с българския бизнес Бойко Борисов се похвали как нашите заводи „бълват“ продукция за износ.     А в сравнение със съизмеримите ни по мащаби западноевропейски страни, като Белгия, Холандия, Дания, Австрия, Швейцария и други е 8-10-12 пъти по-малък. Едни и същи по наименование според международните индустриални класификации наши стоки, изнесени в Западна Европа се приемат там на 2,0-2,5 пъти по-ниски цени, от същите стоки, внесени от други западни страни. Това се дължи на разликите в качеството, в маркетинга, в предразсъдъците към нас.    И не полагаме достатъчно усилия да се измъкнем от тази група. В същото време протестираме срещу прилагането на различни скорости в ЕС. Тези различия се обуславят от съществуващите реалности. Така е в ЕС от много години. Така ще бъде и през следващите години, ако не запретнем ръкави.    с около 45% от неенергийния ни износ. Потребителските стоки със средно, а в някои случаи и с посредствено качество, са около 30% от износа ни. Само от това личи, че около 70-75% от нашия неенергиен износ са суровини, първично обработени и с посредствено качество стоки, а също и ишлеме.    Масовата емиграция на високо и средно квалифициран наш персонал, главно поради ниско заплащане тук, ще забави още повече този процес на индустриално узряване на България. Всяко напудряне на картината пък ни прави за смях. За съжаление, ето това „бълват“ нашите производители за износ  от който някои политици се възторгват (виж таблица 4.).   БНБ, Статистика   Добре е, че през последните 5-6 години  в неенергийния ни износ, но не по най-добрия за нас начин.   износът на машини, уреди и апарати – едва около 6% и не нараства. На електрически машини – около 3% и почти не расте. На транспортни средства– около 2,5-3,0% и расте незначително. Не особено радващо е, че малко по-бързо расте делът на резервните части и особено на експортната позиция – други. Тя допринася най-много за общия растеж на износа на инвестиционните стоки. Но поради своя характер, го прави до известна степен илюзорен. Не можем да се радваме прекалено много на растежа му от 21% в 2013 г. на 28,5% в 2017 г. Оптимизмът щеше да е по-голям ако растежът на групата на инвестиционните стоки се дължеше главно на машини, уреди и апарати, на електрически машини, на транспортни средства.    като кабели, фарове и други подобни. В повечето случаи не можем да обвиняваме западните си партньори, защото едва сега се учим на модерна индустрия. И още по-лошо е че губим най-квалифицирания си персонал, поради дългогодишното потискане на заплатите от нашия частен бизнес, толериран от сервилната му държава. Това е крайно погрешна политика, но правителството и крупният частен бизнес преследват задружно и не желаят да променят. Поради тези причини от 5-10 години напускат не само висококвалифицираните, но и средноквалифицираните. Това ще забавя още повече нашето индустриално съзряване.    Нашите управници често се гордеят с тази ниска безработица. А безработицата е ниска не поради рационална държавна политика, а защото голяма част от нашата работна сила вече е извън България – може би над един милион души. Ако още 150-200 хил. души напуснат България, нашите управници, вместо да се тревожат, ще се хвалят с нулева безработица. От години предлагам мерки за решаване на този проблем, но нашият крупен капитал предпочита най-нерационалния, крайно рискован вариант – привличане на евтина работна сила от други страни, включително от Африка и Азия.    на България е записано, че   и Народното събрание“. На 28 януари 2019 г. Президентът Радев произнесе слово-отчет за своята дейност през първите две години. Такъв отчет се дава веднаж в годината и е нормално да бъде излъчван по медиите. Частните медии правят това по свой избор и не могат да бъдат задължени да го излъчват.    Националното държавно радио предаде словото на Президента и на Вицепрезидента, но държавната национална телевизия не го излъчи. Като един от данъкоплатците в България и като един от над двата милиона граждани, гласували за избирането на г-н Радев преди повече от две години, исках да чуя и видя отчета на Президента по държавната телевизия. Тя обаче бойкотира словото на Президента и лиши мен и стотици хиляди други зрители да го видим и чуем. Това ме изненада много силно. То едва ли е случаен пропуск. Очевидно някои хора са предполагали какво ще каже Президентът и са се постарали думите му да достигнат до по-малко български граждани.", "date": "2019.02.01", "title": "Проф. Иван Ангелов: Наистина ли заводите у нас „никнат като гъби“?"}
{"url": "http://epicenter.bg/article/yu/174218/6/0", "text": "Той е най-самобитният български художник, синоним на националния ни дух.   На 1 февруари 2019 г., 12.00 ч., в Художествена галерия „Владимир Димитров – Майстора“ ще се състои седмото издание на церемонията по връчване на Националната награда за живопис на името на Майстора. Тя съществува от 1973 г. до края на 80-те години на миналия век, след което е възстановена през 2012 г. Събитието отрежда значимо място на град Кюстендил в културния живот на страната. Наградата се присъжда всяка година на един български художник за изключителните му постижения в изобразителното изкуство през изтеклата година и е учредена от Община Кюстендил и ХГ „Владимир Димитров – Майстора“, Министерството на културата на Република България и Съюза на българските художници. Тя е не просто признание и стимул за българските творци – връчването ѝ се превърна в празник и събитие от национална величина.   От 2013 г. насам с престижната награда са отличени Андрей Даниел, Свилен Блажев, Ивайло Мирчев, Станислав Памукчиев, Николай Майсторов и Анета Дръгушану. Името на новия лауреат на наградата ще бъде обявено на официална церемония в деня на рождението на Майстора – 1 февруари. По традиция награденият от предходната година показва изложба в деня на обявяването на следващия носител на наградата. Живописната експозиция „Движение и покой“ на Анета Дръгушану ще бъде представена в зала „Стоян Венев“. В залите на Галерията присъстващите на събитието ще имат възможност да разгледат представителната постоянна експозиция и акварели на Майстора, експозиция с творби на Николай Дюлгеров, както и живописната композиция „Голям сърдечен иконостас“ на кюстендилския художник Станислав Божанков. В 13.30 ч. участниците в честването ще посетят къща музей „Владимир Димитров – Майстора“ в с. Шишковци. Ще бъдат поднесени цветя пред паметника на художника. ", "date": "2019.02.01", "title": "Отбелязваме 137 години от рождението на Владимир Димитров – Майстора"}
{"url": "http://epicenter.bg/article/Feysbuk-e-iztril-stotitsi-akaunti--svarzani-s-Iran-/174225/7/0", "text": "Компанията Фейсбук обяви, че е разкрила голяма кампания за манипулации, организирана от Иран и насочена срещу много страни, предадоха световните агенции, цитирани от БТА.  Социалната мрежа съобщи, че е заличила 783 страници, групи и акаунти, които излагали и предавали иранската официална позиция по деликатни въпроси като например израело-палестинския конфликт, Сирия или Йемен. Те действали в засегнатите от иранската позиция страни, както и в други държави под прикритието на местни акаунти и страници. Акаунтите, групите и страниците са били заличени както от мрежата Фейсбук, така и от мрежата Инстаграм.  \"Въпреки че хората зад тези дейности са се опитали да укрият самоличността си, ръчна проверка ни позволи да свържем тези акаунти с Иран\", се казва в изявление на Фейсбук.  Въпросните дейности са били разкрити в общо 26 страни, повече от които с голямо мюсюлманско население, в Европа, в Северна Америка, в Близкия изток, а също в Афганистан и Пакистан, в Индия и дори в Индонезия, Малайзия и Южна Африка, уточнява Франс прес.  Около 2 милиона акаунта са следвали най-малко една от въпросните заличени страници, а 1600 акаунта участвали в една от групите. Най-малко 254 000 акаунта са следвали най-малко един от закритите профили в Инстаграм.  В последно време Фейсбук съобщи за подобни прочиствания на акаунти, включително на такива свързани с групировки в Бангладеш, Русия и Мианма, припомня Асошиейтед прес. При сегашния случай Туитър е помогнал на Фейсбук в неговото разследване, като е споделил информация за подозрителни дейности в своята собствена социална мрежа.  Фейсбук съобщава, че най-малко 30 000 долара са били платени за реклами, които са се появявали в заличените акаунти, предаде ДПА  Фейсбук вече изтри фалшиви акаунти и сайтове, свързани с Иран, миналата година.  Компанията също така е изтрила и над 1700 акаунта, свързани с \"фабрика за тролове\" в Индонезия, предаде ТАСС. \"Фабриката за тролове\" Сарацин е разпространявала невярна информация. Миналия месец един от нейните служители е бил осъден от Върховния съд на Индонезия на 32 месеца затвор.  Компанията Туитър пък съобщи днес, че е премахнала близо 6000 туита миналия ноември по време на междинните избори в САЩ, предаде Ройтерс. Повечето от тях са се опитвали да накарат хората да не гласуват посредством сплашване или споделяне на фалшива информация.  Повечето от дезинформациите около изборите са дошли от САЩ, но Туитър е идентифицирал и \"ограничени дейности\" за оказване на влияние, които потенциално са били свързани с източници в Иран, Венецуела и Русия.  ", "date": "2019.02.01", "title": "Фейсбук е изтрил стотици акаунти, свързани с Иран "}
{"url": "http://epicenter.bg/article/Grigor-Dimitrov-se-zavrashta-na-korta-v-Akapulko/174276/8/0", "text": "Григор Димитров ще се завърне на корта за турнира в Акапулко, Мексико. Надпреварата започва на 25 февруари и ще продължи до 2 март 2019 г., съобщи  bTV.   За последно българският тенисист игра на първия за годината турнир от Големия шлем - Откритото първенство на Австралия, където отпадна на осминафинал.   Дни по-късно Димитров обяви, че страда от възпаление на сухожилие в рамото. Тази контузия няма да му позволи да вземе участие в турнира в Ротердам. Очаква се заради нея българският тенисист да запише нов спад в световната ранглиста. В момента той е на 24-а позиция. През 2018 г. пък игра на финал в холандския град, а заради травмата няма да защитава спечелените точки.   В Акапулко роденият в Хасково тенисист не е играл от 2016 г. През 2014 г. той стана шампион.   Очаква се Димитров да има сериозна конкуренция в Мексико през настоящия сезон. Участие в надпреварата са заявили Рафаел Надал, който игра на финал в Мелбърн, Стан Вавринка, Кевин Андерсън, Ник Кирьос, Александър Зверев и Джон Иснър.  ", "date": "2019.02.01", "title": "Григор Димитров се завръща на корта в Акапулко"}
{"url": "http://epicenter.bg/article/Helan-Miran-spodeli--che-se-vazhishtava-na-Megan/174229/10/100", "text": "Актрисата Хелън Мирън, която спечели \"Оскар\" за невероятното си превъплъщение в ролята на кралица Елизабет II, уважи най-новият член на кралското семейство - Меган Маркъл, по време на участието си в Good Morning Britain. \r\n \r\n 73-годишната актриса, която се появи в шоуто в ролята си на посланик на благотворителната организация на Чарлз - Тръстът на принца, говори за тясната си връзка с кралското семейство и бременната херцогиня на Съсекс.   Тя каза за Меган, която се омъжи за принц Хари през май 2018 г.:  сподели голямата актриса мнението си за младата херцогиня.   Мирън разкри, че принц Хари шеговито я наричал \"бабо\", когато се срещнали след излизането на филма \"Кралицата\" през 2006 година. Мирън е поредната звездна личност, която изрази одобрението си и засвидетелства уважение към херцогинята на Съсекс - Меган Маркъл.  Наскоро главната редакторка на модната библия Vogue Анна Уинтур, също сподели, че харесва Меган и оцени високо сватбения ѝ тоалет. \r\n \r\n \r\n \r\n Вчера Меган бе на визита в Националния театър в Лондон. Тя се появи в свежа и същевременно нежна визия в бледорозово. Тя бе с рокля по тялото, с която ясно личеше коремът ѝ, с V-образно деколте и сако в същия цвят. Тя носеше малък клъч със златисти орнаменти, с който бяха съчетани обувките на висок ток.   Източник: Дир.бг", "date": "2019.02.01", "title": "Хелън Мирън сподели, че се възхищава на Меган Маркъл"}
{"url": "http://epicenter.bg/article/Printsesa-Dayana-sled-ubiystvoto-na-Dzhani-Versache--Shte-napravyat-sashtoto-s-men--kogato-sam-v-kola/174236/10/99", "text": "Принцеса Даяна е на яхта в Средиземно море с любовника си Доди ал Файед, когато до нея достига информацията за убийството на един от най-близките й приятели – Джани Версаче. Италианският дизайнер е убит в имението си в Маями от изстрели във врата и главата. В 09:15 лекарите, пристигнали на мястото, го обявяват за мъртъв, пише \"Мирър\". Убиецът е младият Андрю Кънанан. Версаче е четвъртата и последна жертва на 27-годишния хомосексуалист, който се самоубива осем дни по-късно. Една от запомнящите се корици на принцесата е за \"Харпърс базар\", където тя позира именно с рокля на \"Версаче\".   Принцесата присъства на погребението на Джани в Милано. На сутринта след показното убийство, бодигардът на Доди ал Файед намира Даяна на палубата на яхтата и споделя, че тя му задава въпрос, който поражда хиляди разсъждения и до днес: \"Мислиш ли, че ще се случи същото и с мен? Съкрушена съм от загубата на толкова велик и талантлив човек.\"   Даяна се е страхувала, че може да има същата съдба като на Джани, споделят източници, включително в писмо, за което се твърди, че е написано лично от нея до бившия й иконом Пол Бърел. \"Те ще го направят, когато съм в самолет, в кола, когато карам, или в хеликоптер\", споделя още принцесата на своя приятел и дизайнер Роберто Девори. Само седем седмици по-късно лейди Даяна и Доди загиват в автомобилна катастрофа в Париж, в тунела под моста Алма, когато тя е едва на 36 години.   Автомобилът, в който тя е пътувала, се опитвал да избяга от папараци и с голяма скорост се ударил в стената на тунела, след това в една от колоните, разделящи потоците на движение, и накрая се преобърнал.   Източник: Канал 3", "date": "2019.02.01", "title": "Принцеса Даяна след убийството на Джани Версаче: Ще направят същото с мен, когато съм в кола"}
{"url": "http://epicenter.bg/article/Sofka-vze-Misis-Baba-za-shaferka--Halkite-im-s-Gringo-shte-sa-ot-zlato-i-cherni-diamanti/174249/10/100", "text": "Ромската перла Софи Маринова избра носителката на титлата \"Мисис Баба\" Дони Василева – Чачова, за своя шаферка, съобщава \"Телеграф\".  Фолк певицата и възлюбеният ѝ Тодор Давидов – Гринго вече са готови с приготовленията за пищната си сватба, която предстои през март. Младоженците се похвалиха с луксозни халки, изработени от злато и черни диаманти. По план певицата ще е с две рокли, а шаферките ще блестят в еднакви тоалети – по идея на булката, писа „Телеграф“.  Софи и Гринго ще сключат граждански брак на 5 февруари. Шаферките ще са 4 на брой – Мис Баба Дони Василева – Чачова, нейната дъщеря Роси, кметицата на Владая Тони Иванова и близка приятелка на Софи.  Тортата ще е \"царствена\", казва Маринова. \"Ще пускаме гълъби, ще има много-много снимки\", с широка усмивка споделя певицата. На програмата са поканени голяма част от нейните колеги.  Бъдещото семейство си е наело и прислуга. \"Има жена, която чисти стаите и подрежда, било то дрехи, бижута, сервизи. Аз успявам един път в месеца да си подредя сама нещата, затова имам нужда от помощник. Гринго обаче не обича друг да подрежда нещата му, дава само на мен\", споделя Софи.", "date": "2019.02.01", "title": "Софка взе Мисис Баба за шаферка! Халките им с Гринго ще са от злато и черни диаманти"}
{"url": "http://epicenter.bg/article/Trifonovden-e--Zapochva-rezitbata-na-lozyata-s-blagosloviya-za-plodorodie/174028/2/0", "text": "На 1-ви февруари по стар стил църквата отбелязва паметта на мъченик Трифон, славен като светец лечител.     Наречен е Зарезан, защото се празнува в началото на пролетния сезон, когато започва резитбата на лозята и се благославят за плодородие    Една от тях разказва как едва 17-годишен той излекувал дъщерята на римския император Гордиан и спечелил признание и завидна слава. Обреди и Традиции.   40 дни след раждането на сина си света Богородица отишла да чете молитва. На връщане минала край брат си Трифон, който зарязвал лозето. Тя го поздравила с “Помози Бог”, както си му е редът, но той като я видял с дете на ръце се присмял и изрекъл хулните думи: “Мома си, пък син имаш”. Богородица много се обидила, като стигнала до дома си, накарала майка си да вземе чиста кърпа и сол и да иде на лозето, защото Трифон си бил отрязал носа. Отива майка й на лозето и каква била почудата й, като видяла Трифон здрав-здравеничък да пее и реже лозите. Казала му какво е научила от дъщеря си, а Трифон се изсмял и отвърнал:” Аз не режа така, а така!” Замахнал да покаже как точно реже и си отрязал носа. Подигравателните думи и клетвата го застигнали жестоко. И тъй като сестра му била самата Богородица, Трифон е светия и в негова чест празника е наречен Трифон Зарезан (заради отрязания нос).  В нова вълнена торба се слага питата, кокошката и бъклица с вино. С такива торби на рамо мъжете отиват на лозето. Там се прекръстват, вземат косерите и от три главини всеки отрязва по три пръчки. След това отново се прекръстват и поливат с донесеното вино лозите. Този ритуал се нарича „зарязване\". След това всички се събират и избират „царя на лозята\". Едва тогава започва общо угощение.  Те се празнуват както следва: 1 февруари - Трифоновден; 2 февруари - Сретение господне и 3 февруари - Свети Симеон. 2 и 3 февруари се почитат за предпазване от вълци. Тогава жените не режат с ножици, за да не се разтваря устата на вълка, не плетат, не предат и не шият. Приготвят обреден хляб и след като раздадат от него на съседите, слагат залъци от хляба в кърмата на животните - за предпазване и на добитъка, и на хората от вълците.", "date": "2019.02.01", "title": "Трифоновден е! Започва резитбата на лозята с благословия за плодородие"}
{"url": "http://epicenter.bg/article/Petima-ministri-otgovaryat-na-deputatski-vaprosi-dnes/174206/2/0", "text": "Регионалният, финансовият, здравният, транспортният и министърът на културата днес ще отговарят на въпроси в рамките на петъчния парламентарен контрол в Народното събрание.   \r\n Министърът на културата Боил Банов ще вземе участие в парламентарния контрол с отговор на много въпроси . Той ще трябва да внесе яснота относно къща - музей на Алеко Константинов в гр. Свищов, състоянието на кораба-музей „Радецки“, участието на България в 58-то Венецианско биенале, подписка на гилдията на скулптурите в подкрепа на изпълнение на законната дарителска воля на българския творец Андрей Николов, както и за ремонта на покрива на Националната библиотека \"Кирил и Методий\". \r\n   \r\n Министърът на регионалното развитие и благоустройството Петя Аврамова ще отговаря на четири въпроса. Те са свързани с провеждане на процедура по избор на длъжността Инспектор в сектор \"Контрол и правоприлагане\" -Бургас, отдел \"Контрол и правоприлагане\" в Национално ТОЛ управление; със състоянието на Автомагистрала \"Марица\", участък Оризово – Димитровград; проектирането и изграждането на път ІІІ-8611 и състоянието на републикански път ІІІ-5507 на територията на Хасковска област. \r\n   \r\n Финансовият министър Владислав Горанов ще отговаря за подготовката и приемането на общинските бюджети за 2019 г. \r\n   \r\n Има въпроси адресирани и до министъра на здравеопазването Кирил Ананиев. Той ще трябва да предостави пред депутатите информация за изплащане на надлимитната медицинска дейност от НЗОК, за броят раждания за 2018 г., доизграждането на новия болничен комплекс в Ямбол, дейността на болниците за психично здраве и други. \r\n   \r\n Инцидентите и нещастните случаи на обгаряне на железопътни гари в страната – с това е свързан въпросът, на който ще трябва да отговаря транспортният министър Росен Желязков. \r\n   \r\n", "date": "2019.02.01", "title": "Петима министри отговарят на депутатски въпроси днес"}
{"url": "http://epicenter.bg/article/Kiril-Geratliev/174207/2/0", "text": "Кирил Гератлиев, който е директор на оперативна дирекция в МОН, която се занимава с еврофондове, разказа за работата си с Ангел Ангелов.   Припомняме, че той беше посочен като човека, който е дал записите на Елена Йончева от министър Боил Банов. По думите на културния министър, Ангелов го е рекетирал със записите.    \r\n \r\n   \r\n \"Той ми каза, че ще срути всичко. Очевидно има нарушени икономически интереси за над 80 милиона лева“, заяви той. \r\n   \r\n \"Веднага след това го изолирах от проектите и му ограничих достъпа до информация. Възможно е да има и конфликт на интереси. Той касае член на Комитета за наблюдение, който присъства на последното заседание - Иво Костов. Той използва информация, която е вътрешна и поверителна и няма как да я има. Той я представи пред присъстващите\", разкри Гератлиев. \r\n   \r\n \"След това последваха нови заплахи и подаване на сигнали срещу мен. Сега обмислям да подам и следващи сигнали. Извършвам много щателна проверка какво е правил г-н Ангелов от септември месец 2016 г. до този момент. Ще се върнем и по-назад\", заяви заплашваният шеф от МОН. \r\n Той не изключи Ангелов да е действал подмолно, за да попречи на европейски проект, а това би рефлектирало и върху кабинета. \r\n   \r\n \"Не мисля, че този случай хвърля сянка върху целия проект, защото има контрол на различни нива и от различни служби\". \"Аз имам основание да го уволня. Не е лесно обаче, тъй като законът пази държавните служители. Той в момента е в болничен. Това е чест прийом в структурата ни. Заплатата му е над средната за страната“, каза още Гератлиев. \r\n   \"Г-н Ангелов явно прилага методите, които ползвал и в други ведомства. Нека той да отговори, дали има политически гръб. Заплашваше ме със сигнали и доноси. Мога да го уволня, но много трудно се прави това, защото държавата пази служителите. Ангелов в момента е болничен. В държавната администрация това е чест прийом\", каза още Гератлиев.  ", "date": "2019.02.01", "title": "Кирил Гератлиев за сочения за рекетьор Ангелов: Нахлу в МОН и ме заплаши, че ще срути всичко"}
{"url": "http://epicenter.bg/article/Zhurnalist--Ostavkata-na-Boil-Banov-e-edinstveniyat-hod-za-upravlyavashtite/174210/2/0", "text": "  Най-важното в случая е, че виждаме как един бивш зам.-министър нарежда на подчинените си да подменят реалността, да подправят документи, което е незаконно. Този зам.-министър трябва да си понесе отговорността. Трябва да научим политиците, че не може да продължават да се случват такива неща и да карат влака, заяви Баджева.   Рано или късно ще се стигне до неговата оставка, особено в контекста на приближаващите избори. Това тежи, ще им се отрази лошо на имиджа. Оставката на Банов е единственият ход за тях. В ГЕРБ виждаме нещо, което го имаше и при случая с Делян Добрев – дилемата дават ли своите ценни кадри или не ги дават, посочи журналистът.   По думите на Баджева с поведението си премиерът Борисов показва, че 10-те години управление все повече му тежат. Той вече се дистанцира, все още не е коментирал случая с Боил Банов, както беше и при случая с Валери Симеонов.  Показва, че не му се играе този мач. Той може би вече е изгубил илюзии, че някои неща могат да бъдат променени, коментира тя.   Едва ли обаче на управляващите им се иска президентът Радев да направи нов служебен кабинет. Затова ГЕРБ ще искат да изкарат докрай мандата и ще си тръгнат, само ако бъдат свалени от власт, каза още Елена Йончева.   Това, което направи Елена Йончева, направи политическия живот по-интересен. Разкритието й обаче не е релевантно на очакванията, каза главният редактор на \"24 часа\" Борислав Зюмбюлев. Подаването на оставка ще бъде признаване на вина и според мен Банов няма да си подаде оставката. В случая има неща, които не са безспорни, има хора със засегнати интереси и това ще бъде използвано от управляващите, за да отвърнат на атаката, заяви още Зюмбюлев.", "date": "2019.02.01", "title": "Журналист: Оставката на Боил Банов е единственият ход за управляващите"}
{"url": "http://epicenter.bg/article/Boil-Banov-v-efira-na-BTV--Angel-Angelov-direktno-ne-me-e-zaplashval/174213/2/0", "text": "  \"Във всеки един момент, в който бъда заплашен директно, ще подам сигнал. Аз не съм човек, който лесно се плаши. Той го направи през трети лица\", добави той.   Банов отново бе силно афектиран и на моменти агресивен към водещия.   \"На записа е моят глас, но той е манипулиран. Вкаран съм в капан от малка организирана престъпна група. Това ще го докаже проверката на прокуратурата. Защитавал съм държавния интерес през цялата си работа\", категоричен бе Банов.   \"БСП достигнаха с манипулацията си до отвратително ниво. Ангел Ангелов е човекът зад кадър. Той е тайният човек на Елена Йончева. Целта е в обществото да се насади усещането, че има един качествен човек, който записва и един, който ще свидетелства. Това е гнусно и подвеждащо. Същият свидетел казва тези и си ги защитава. Това е един мръсник. В момента Йончева заблуждава цялото общество, включително и органите на реда. Ще проверя дали това не е наказуемо\", изригна отнова в ефира Боил Банов.   Министърът на културата е категоричен, че файловете са манипулирани. Банов заяви, че записите са монтирани и думите са му подредени и се нахвърли върху Елена Йончева. \"Не може да лъжеш хората, че имаш  \"защитен свидетел\" и да казваш колко бил почтен. Това е Ангел Ангелов, който ме рекетираше. Винаги съм работил в полза на държавата. Става въпрос за един мръсник! Цола Драгойчева, извинявайте, Елена Йончева, е контрабандистка на сведения\", каза министърът на културата.    \"Фирмата-изпълнител на ремонта на Ларгото е избрана по времето на Орешарски. И ние бяхме притеснени, но проектът е качествен и стана едно бижу на София“, призна министърът на културата.   Той призна, че е приемайки поста на министър, е очаквал по него да се хвърля мръсотия и е предупредил семейството си за това. Всеки един министър си ходи с оставката в джоба“, каза още Банов.   \"Предупредих моите близки преди да вляза в политиката, че ще има много кал. Бойко Борисов ми каза да продължа да работя. Всеки мистър е в постоянна оставка\", коментира Банов. Той нарече действията на БСП \"гадна и мръсна манипулация\". По думите му, се цели хората да живеят в страх и да не говорят, за да не бъдат следени и записвани. \r\n \r\n \r\n \r\n  ", "date": "2019.02.01", "title": "Боил Банов изненадващо в ефира на БТВ: Ангел Ангелов директно не ме е заплашвал"}
{"url": "http://epicenter.bg/article/Deputat-ot-BSP--GERB-sa-v-panika--govoryat-veche-gluposti-/174215/2/0", "text": "БСП не е „Пощенска кутия за фалшиви новини”, както твърдят ГЕРБ, те са в паника и започват да твърдят абсолютни глупости – те са уплашени и усещат, че концертът свършва и те си отиват. Това заяви в ефира на БТВ депутатът от БСП и зам.-председател на ПГ „БСП за България” Христо Проданов.   „Паниката е страшна, те толкова се объркаха вече. Представяте ли си обикновен чиновник да рекетира шефа си в едно или друго министерство. Къде е бил Боил Банов, за да не подаде сигнал четири години в прокуратурата, че е рекетиран или изнудван”, попита депутатът. Проданов заяви, че БСП успоредно са изнесли информация за случая и са уведомили прокуратурата. „Тя се самосезира на базата на този сигнал. Главният прокурор и говорителката му казаха какви престъпления може де се очакват. Те са престъпления по служба и безстопанственост. Ще разгледат доказателствата и ще се произнесат”, допълни Проданов.   Депутатът посочи, че БСП разполагат със запис и анализ на документите за обществената поръчка. „Договорът изтича на 20 декември 2015 г., подписан е анекс за 1 месец увеличение, след него срокът изтича на 20 януари 2016 г., те се опитват на 25 януари да направят Акт 15 – готовност за въвеждане в експлоатация, два дни по-късно отива проверка на ДНСК и казват, че има несъответствие. На 29 януари фирмата изпълнител продължава да работи и на 25 февруари, което е 36 дни закъснение, фирмата издава оригиналният Акт 15. Декември, след протокол на АДФИ, те са задължени да заведат дело. Къде са били през тези 10 месеца”, каза Проданов.   Той заяви, че има нарушения по проекта и в периода май-юни 2015 г., когато според депутата пет пъти е издаван Акт 10 за временно спиране на обекта. По думите му, те сезират прокуратурата именно за този период. „Превишението на времето за изпълнение е с 59 дни. Ние сезираме за тези 33, за които се говори в записите, стига се до тези 33 дни чрез тези актове 10, за да няма увеличение на сроковете”, поясни депутатът и допълни, че според него това е документна измама.", "date": "2019.02.01", "title": "Депутат от БСП: ГЕРБ са в паника, говорят вече глупости "}
{"url": "http://epicenter.bg/article/Prof--Kantardzhiev--Registrirame-po-dvama-na-den-s-vazpalenie-na-mozaka-sled-grip/174216/2/0", "text": "Грипът не бива да се подценява. Това е много тежка инфекция, протичаща с различни усложнения. Всяка година умират хиляди хора от него. Това каза проф. д-р Тодор Кантарджиев, директор на Центъра по заразни и паразитни болести, в ефира на БТВ.   Тази година случаите са по-малко от миналата година, но има много усложнения, подчерта той. Д-р Кантарджиев изтъкна, че грипната епидемия започва да отшумява.   „За първите 4 дни на тази седмица болните с четири пъти по-малко от миналата седмица. Вече не сме в пика, но епидемията продължава. Колегите правят каквото могат, но усложненията са много тежки. От една от столичните университетски болници получаваме информация за по двама души на ден с възпаление на мозъка, което се проявява при вирусния енцифалит. Това е много сериозно“, предупреди той.   „Ако през първите 6 часа от началото на симптомите на грип, не се вземат двата от антигрипните препарати - озелтамивир и занамивир, после става много тежко. Може да се възпали и мозъка“, каза д-р Тодор Кантарджиев.   „Детето от Велинград, което почина, е получило бактериална инфекция след грипа. То е трябвало да влезе в болница. Инфекции не се лекува лесно. Когато се каса за дете, лекарите правят всичко, което могат“, увери той.   „В нашата страна често се подценяват усложненията. При другия случай от Плевен, много ми прилича на инфекция, която развиват недоносените деца. Старите хора знаят, че при епидемия, малките децата не трябва да има контакт с възрастни, освен майката. В момента децата ги морят три вида грип. Те са много тежки“, каза Кантарджиев.   Той добави, че от Плевен все още не са изпратили проби на тежко болни към Националната референтна лаборатория.   „Тази година ваксината срещу грип работи много добре. Канадските учени са улучили“, каза той. По думите му 82% от ваксинираните са прекарали грипа леко.", "date": "2019.02.01", "title": "Проф. Кантарджиев: Регистрираме по двама на ден с възпаление на мозъка след грип"}
{"url": "http://epicenter.bg/article/Prezidentat-pred-sanarodnitsi-v-Lisabon--Shte-zasilim-vrazkite-si-s-balgarskite-obshtnosti-zad-granitsa/174217/2/0", "text": "„През годините много наши сънародници потърсиха по-добро бъдеще зад граница, но съм уверен, че където и да се намирате, оставате завинаги свързани с България. Знам колко усилия е струвало на всеки от вас да успее на нова земя и това могат да го постигнат само хора с талант, с упоритост, затова и вашият успех в Португалия е такъв и за България“. Това заяви държавният глава Румен Радев, който в сградата на българското посолство в Лисабон разговаря с наши сънародници, които живеят и работят в Португалия.   В срещата участваха преподаватели от Българското неделно училище „Св. св. Кирил и Методий“, лекари, културни дейци, десетки наши сънародници. Сред гостите беше и легендарният футболист на „Спортинг“ Лисабон и националния отбор Ивайло Йорданов, съобщиха от прессекретарията на президента. Държавният глава благодари на нашите сънародници за начина, по който представят своята родина. „С успехите, които постигате в областите на културата, образованието, инженерните дейности и високите технологии, вие давате необходимото доверие на държавното ръководство на Португалия и на местния бизнес да инвестират в България“, заяви президентът Румен Радев.  „Чрез хора като г-жа Давидова с нейния екип от Българското неделно училище и отец Христов, който поддържа нашата християнска вяра тук, България живее в Португалия“, посочи още държавният глава.  Румен Радев отбеляза пред гостите, че страната ни е в процес на предефиниране на своите приоритети и визия за контактите и помощта, която оказва към българските общности зад граница. „Тази помощ не трябва да се ограничава само с подкрепа към българските църкви и културно-просветните дружества, защото вие заслужавате по-голяма подкрепа по отношение на квалификация, социални и пенсионни права, както и достъпност на транспортните връзки“, подчерта още Румен Радев и увери сънародниците ни, че президентската институция е отворена за техните предложения и идеи.  Със срещата с нашите сънародници приключи държавното посещение на президента Румен Радев в Португалската република.", "date": "2019.02.01", "title": "Президентът пред сънародници в Лисабон: Ще засилим връзките си с българските общности зад граница"}
{"url": "http://epicenter.bg/article/Parlamentat-dade--quot-zelena-svetlina-quot--za-preobrazuvaneto-na-bolnitsa--Lozenets-/174220/2/0", "text": "Парламентът даде \"зелена светлина\" за преобразуването на болница „Лозенец“. Това се случи след като депутатите приеха текстове от Закона за лечебните заведения на второ четене, предаде а генция „Фокус“.   Болницата вече няма да е второстепенен разпоредител с бюджет към Министерски съвет. Депутатите възложиха на Министерски съвет в срок до 6 месеца от влизането в сила на този закон да преобразува болница „Лозенец“ в лечебно заведение – еднолично акционерно дружество – Многопрофилна болница за активно лечение „Лозенец“.   Народните представители регламентираха в Закона, че при преобразуването на болницата движимото и недвижимо имущество – държавна собственост, предоставено за управление на лечебното заведение, което се преобразува и е включено в баланса му, става собственост на дружеството.   До получаване на разрешение за лечебна дейност преобразуваното лечебно заведение ще осъществява лечебна дейност в съответствие с Правилника за устройството и дейността на болницата.   Парламентът реши лечебното заведание ще продължи да осъществява дейностите по обучението на студенти и специализанти въз основа на определената на болница „Лозенец“ акредитационна оценка.   Съгласно текстовете в срок до три месеца от влизането в сила на този закон Министерският съвет одобрява проект на договор, с който се уреждат отношенията между министъра на здравеопазването и ректорите на съответните висши училища, на които е предоставено управлението на държавно лечебно заведение.", "date": "2019.02.01", "title": "Парламентът даде \"зелена светлина\" за преобразуването на болница „Лозенец“"}
{"url": "http://epicenter.bg/article/Tsvetanov--1-fevruari-e-edna-ot-nay-chernite-dati-v-balgarskata-istoriya-/174222/2/48", "text": "Днес, на 1 февруари, честваме Деня на признателност и почит към жертвите на комунистическия режим. Това стана възможно, след като през 2011 г. правителството на Бойко Борисов взе решение на 1 февруари да се почита паметта на жертвите на Народния съд. Това написа във Фейсбук председателят на ПГ на ГЕРБ и заместник-председател на партията Цветан Цветанов.  Датата не е избрана случайно, тъй като в нощта на 1 срещу 2 февруари 1945 г. е изпълнена смъртната присъда, издадена от Първи състав на Народния съд, срещу регентите Принц Кирил Преславски Сакскобургготски, Богдан Филов – министър-председател и ген. Никола Михов., както и срещу 67 депутати, министри, генерали и полковници.  \"Според доклад на Държавна сигурност, за девет месеца в страната са изселени 28 131 души и хиляди са убити без съд и присъда. 1 февруари е една от най-черните дати в българската история, която свързваме единствено с жестокост, но и на която отново трябва да си припомним, че демокрацията е най-ценното нещо за нашето общество и затова трябва да я пазим!\", завършва Цветанов.  ", "date": "2019.02.01", "title": "Цветанов: 1 февруари е една от най-черните дати в българската история "}
{"url": "http://epicenter.bg/article/Pochitame-zhertvite-na-komunisticheskiya-rezhim/174223/2/0", "text": "Днес почитаме паметта на жертвите на комунистическия режим.   Предложението за отбелязването на този ден дойде от президентите Жельо Желев и Петър Стоянов и беше прието от първия кабинет на Бойко Борисов през 2011 г.   На 1 февруари 1945 г. Народният съд осъжда на смърт 67 депутати и 23 министри от кабинетите на Богдан Филов, Добри Божилов и Иван Багрянов. Смъртни присъди получават още тримата регенти на малолетния цар, секретарите към двореца, издатели, публицисти и висши военни.   Според докладите на Държавна сигурност, за девет месеца в страната са убити или изселени десетки хиляди души.", "date": "2019.02.01", "title": "Почитаме жертвите на комунистическия режим"}
{"url": "http://epicenter.bg/article/Simeonov--Obshtestvoto-ochakva-da-chue-tselevi-plan-i-togava-shte-reagira-po-spokoyno-i-na-loshite-novini/174226/2/0", "text": "Българските политици трябва да си поставят дългосрочни цели, за да няма политическа безтегловност, която създава негативна нагласа на общественото мнение. Това каза за сутрешния блок „Добро утро, България“ на Радио „Фокус“ социологът и Директор на „Галъп интернешънъл“ Първан Симеонов по повод издаването на годишника на агенцията.   Той добави, че обществото очаква да чуе целеви план и тогава ще реагира по-спокойно дори и на лошите новини. Политологът каза още, че през 2017г. -2018г. хората са били с по-положителна нагласа, за разлика от края на миналата и началото на тази година. Първан Симеонов обясни тази статистика с множеството скандали и протести, които безспорно разклатиха страната ни и управляващите загубиха доверието на народа.   „Политиците в България трябва да се стараят да работят последователно и да свикнат, че това е маратонско бягане, няма бързи решения. Още повече, че ние живеем в страна, в която има доста бедност. Страна, в която политиката все още се разглежда като единствения възможен работодател в много от малките населени места в страната.   Административните назначения са свързани с политика и това се явява единствения възможен вариант за работа. Това са само откъслечни примери, ние сме страна, в която много от политиците в момента са хора, които човек се чуди дали биха могли да си намерят друга работа, ако не бяха политици.   В една бедна страна е нормално да има корупция, затова и корупцията няма да се изкорени бързо. Политиците ще трябва да свикнат, че ще отнеме дълго време и неблагодарно усилие. Най-противопоказното е политиците да се сърдят на обществото, че мисли така, както мисли. Просто те не са си свършили работата да изкоренят корупцията.“, добави социологът Първан Симеонов. Той каза още, че колкото по-голяма е корупция, толкова по-влошена е демокрация.  ", "date": "2019.02.01", "title": "Симеонов: Обществото очаква да чуе целеви план и тогава ще реагира по-спокойно и на лошите новини"}
{"url": "http://epicenter.bg/article/Karakachanov-informira-shvedskiya-si-kolega-za-reshenieto-da-pregovaryame-sas-SASht-za-F-16-/174233/2/0", "text": "Министърът на отбраната Красимир Каракачанов информира министъра на отбраната на Кралство Швеция Петер Хултквист за решението на Народното събрание за формиране на екип и започване на преговори с правителството на САЩ за нов самолет F-16. Срещата между двамата министри се състоя в рамките на неформалната среща на министрите на отбраната на държавите-членки на ЕС, която се проведе на 30 и 31 януари в Букурещ, Румъния. Това съобщиха от пресцентъра на министерството на отбраната.  Кралство Швеция се отнася с уважение към решението на Народното събрание на Република България за формиране на екип и започване на преговори с правителството на САЩ за нов самолет F-16, заяви министър Хултквист и изтъкна готовността на своята страна за нови разговори по темата, в случай че такива се окажат необходими в бъдеще.  Характеристиките на самолетите Grippen са изключително добра алтернатива на вече взетото решение, посочи министър Хунквист по време на срещата, проведена по инициатива на шведската страна.  В хода на разговорите бе обсъден и опитът на Кралство Швеция с възстановяването на наборната военна служба. От началото на миналата година наборните войници служат във Въоръжените сили на Швеция от 9 до 12 месеца. Страната е започнала успешно с набор от 4 хиляди души, а към настоящия момент те са около 5 хиляди.  Целта, която Швеция си е поставила, е да поддържа до 8 хиляди войници годишно, с помощта на които да могат да се формират цели войскови подразделения. Планът е през следващите десет години броят на подготвените войници от резерва да достигне 40 хиляди. В заключение шведският министър на отбраната сподели, че в страната му отчитат закриването на наборната военна служба като грешка, която е поправена с новото правителствено решение, и в същото време е запълнена една празнота в шведската култура и общество.  Министър Каракачанов благодари за подробната информация по този въпрос и подчерта, че в българското общество този дебат вече също е на дневен ред.  ", "date": "2019.02.01", "title": "Каракачанов информира шведския си колега за решението да преговаряме със САЩ за F-16 "}
{"url": "http://epicenter.bg/article/Informatorat-po--quot-Alo--Banov-sam-quot--Angel-Angelov--Geratliev-unizhava-i-zaplashva-sluzhitelite-si/174234/2/0", "text": "Човекът, сочен за информатор на БСП по скандала \"Ало, Банов съм\" отправи обвинения към настоящия си началник.   \"За обвиненията на Банов - не искам да коментирам повече невярната информация, която залива общественото пространство. Относно Кирил Гератлиев, той просто използва създалата се ситуация, за да се представи за жертва, вместо да обясни на заместник-министър Сачева и министъра на образованието Красимир Вълчев защо си позволява да упражнява психологически тормоз и да злоупотребява със служебното си положение, за да принуждава експерти от изпълнителната агенция, която ръководи, да напускат работата си под натиск\".  , посочен от министъра на културата като информатора на БСП, предоставил записа, който разбуни духовете в последните дни.   В него се чува как глас, за който се предполага, че е на Боил Банов, настоява за спестяване на неустойка на фирмата изпълнител на проекта за Ларгото в София. Банов заяви, че от години е бил изнудван от Ангелов. В четвъртък подобни твърдения отправи и директорът на Изпълнителна агенция \"Оперативна програма \"Наука и образование за интелигентен растеж\" Кирил Гератлиев.   след като бил уличен в изнасяне на информация. Конкретните два проекта, от които се интересувал, били на обща стойност над 83 млн. лева.   \"Аз и още трима колеги още през декември 2018 г., вследствие на дискриминация и психологически тормоз на работното място, подадохме жалба до Софийска районна прокуратура. Вследствие на подадената жалба бяхме викани в ГД \"Национална полиция\", за да потвърдим представената информация. Пак там, на 21.01.2019 г., е бил извикан за снемане на показания и Кирил Гератлиев.   В същото време сезирах и инспектората на МОН за слабости и пропуски в работата на изпълнителната агенция. В резултат на подадената от мен писмена информация министърът на образованието изпрати инспектората на проверка, като в близките дни се очакват резултатите\", казва Ангелов.   И добавя: \"Вероятно поради всичко изложено дотук Кирил Гератлиев използва създадената ситуация, за да избегне понасянето на съответната административна отговорност за изключително порочната практика, която използва като   многократно надвишаващ неговия собствен\".   \"Отново обръщам внимание на факта, че жалбата до прокуратурата, изпратена от мен и колегите ми, е с дата 21.12.2018 г., а обвиненията на Гератлиев за посегателство върху автомобила му, както и други подобни безпочвени обвинения бяха отправени, след като беше викан в ГД \"Национална полиция\" във връзка с жалбата, както и след като е започнала проверката на инспектората на МОН.   но твърдо вярваме в органите на правораздаването и затова ще използваме всички законови начини, за да защитим професионалната си репутация и човешко достойнство\", пише Ангелов. И подчертава, че все още е държавен служител.  ", "date": "2019.02.01", "title": "Информаторът по \"Ало, Банов съм\" Ангел Ангелов: Подложени сме на психологически тормоз"}
{"url": "http://epicenter.bg/article/GERB-s-deklaratsiya-po-povod-Denya-na-zhertvite-na-komunizma-/174235/2/48", "text": "Днес на 1-ви февруари отбелязваме една от най-жестоките, най-черните и най-срамните страници в историята на България. На тази дата преди 74 години е извършено най-масовото произнасяне на незаконни смъртни присъди в страната ни. На днешния ден през 1945 г. Първи и Втори съдебни състави на т. нар. Народен съд осъждат на смърт регентите принц Кирил, Богдан Филов и генерал Никола Михов. На смърт са осъдени още 8 царски съветници, 22 министри, 67 народни представители и 47 генерали и висши офицери. Осъдените са разстреляни и заровени в общи ями на централните софийски гробища.  След разправата с цвета на нацията, България е превърната в соцлагер, а инакомислещите са изпращани, измъчвани и избивани в комунистическите концлагери на смъртта. В тях червената коса е покосила живота на над 100 хил. човека. Терорът на БКП продължава през всичките 45 години безконтролна власт. След 1989 година историята ни е до болка позната. Фалит на държавата, демагогското пребоядисване от комунисти в социалисти и разграбването на всичко онова, което под техния режим бе построил огнетеният български народ. За да помнят идните поколения зверствата на този режим, през 2011 година правителството на ГЕРБ с министър-председател Бойко Борисов прие решение, с което обяви 1 февруари за Ден на признателност и почит към жертвите на комунистическия режим.  Днес, 30 години след прехода, тази глутница ренегати нагло и безцеремонно посягат с мръсните си пръсти към законната власт в България. Посягат доста самоуверено, защото освен директивите на генерал Решетников зад тях изцяло е и неговото творение президента Румен Радев.  В този контекст цяла седмица наблюдаваме активните мероприятия на председателя на БСП Корнелия Нинова, която отново и отново забърква вече до болка познатата смесица от полуистини, внушения и откровени лъжи. С огромно изумление станахме свидетели как за пореден път Корнелия Нинова се опита да заеме позата на честен борец с корупцията – човек, току-що пристигнал в политиката, за да твори чудеса.  Нашата отговорна позиция на народни представители обаче ни задължава да браним фактите и истината. От уважение към истината ще припомним на българските граждани коя всъщност сте Вие, г-жо Нинова, и дали позата на борец за правда е удачна с оглед на миналото Ви в политиката.  Уважаема госпожо Нинова, похватът на Вас и Вашата партия да боравите с манипулирани компромати, с незаконни прийоми, изфабрикувани сензации и ченгеджийски номера, на които се базират поредицата от несъществуващи скандали, не е новина. Не е новина и прозвището Госпожа Лъжа, с което се прочухте в последните години – защото хората още помнят лъжите Ви за задлъжняването на България, за липсващите милиарди от Програмата за развитие на селските райони, за пропускането и настаняването в България на хиляди бежанци и още, и още, и още.  Но днешната ни декларация не е посветена на лъжите, госпожо Нинова, а на истините. Истините, които трябва да бъдат припомняни на българските граждани, за да се открояват още по-ярко фалшивите пророци и измамните месии в българската политика, които имат претенцията да управляват страната.  Затова, госпожо Нинова, нека оставим настрани пламенните Ви опити да изфабрикувате нова порция ало-измами и да се обърнем към истината и фактите, а именно:  Вие, госпожо Нинова, сте единственият лидер на партия в тази зала, приватизирал с незнайно какви пари държавни дружества на крехката 28-годишна възраст. Историята Ви на тъмносиня приватизаторка, за която Вие никога не дадохте логично обяснение, може би просто защото такова няма, продължава и до ден днешен да поднася поредица от скандални факти за начина, по който Вие сте управлявала поверените Ви по онова време активи на българските данъкоплатци. Кога ще кажете истината за Техноимпекс?  Вие, госпожо Нинова, сте единственият лидер на партия в тази зала, забъркал България в тежък международен лобистки скандал, отразил се изключително неблагоприятно на образа на страната ни пред международните партньори. Защото точно Вие, госпожо Нинова, в качеството Ви на вече червена председателка на борда на Пловдивския панаир, вземате дейно участие в аферата „Хохегер“, заплащайки в нарушение на куп правила и закони огромният хонорар на австрийският лобист Хохегер, осъден впоследствие на затвор.  Вие, госпожо Нинова, сте единственият лидер на партия в тази зала, уволняван заради съмнения за корупция. Няма друг случай в новата ни история, при който говорителят на Европейската комисия изрично да приветства нечие уволнение от българското правителство. А ставаше дума за Вашето уволнение, г-жо Нинова, което е може би и причината за днешният ви реваншизъм спрямо уволнилият Ви тогава премиер Сергей Станишев, понастоящем председател на ПЕС.  Вие, госпожо Нинова, сте единственият лидер на партия в тази зала, за когото има доказано законни СРС-та - разсекретени и качени на интернет страницата на парламента. Точно Вие, така ентусиазирано цитираща ни ало-измамите, с които се опитвате да компроментирате правителството, обещавате във въпросните СРС-та да спирате проекти срещу благодарности, да носите подаръци на разследващата Красимир Фронтиера следователка Шарланджиева и да правите услуги на разследвани бизнесмени чрез правомощията на тогавашния Ви пост.  Вие, госпожо Нинова, сте единственият лидер на партия в тази зала, позволил си да звъни над 200 пъти на български следовател, а именно въпросната г-жа Шарланджиева, разследваща същия този Красимир Фронтиера, заради чиито услуги Вашето име е в СРС-тата по тази разработка. Ще имате ли някога доблестта да кажете истината по този случай, а именно защо български политик звъни над 200 пъти на български следовател, разследващ злоупотреби в сектора на същия този политик? Едва ли, госпожо Нинова. Вие доказано не обичате истината.  Защото точно Вие, госпожо Нинова, сте единственият лидер на партия в тази зала, доказано съгласуващ програмите и политиките си с генерал Решетников и със службите на чужди държави, извършвайки по този начин тежка форма на национално предателство. Спомняте ли си ген. Решетников, госпожо Нинова? Същият този ген. Решетников, когото отричахте да сте срещала и познавала, докато не бяхте за кой ли път изобличена в лъжа от организиралите и присъствалите на въпросната среща, сред които има и видни Ваши съпартийци.  Ето така, уважаема госпожо Нинова изглежда Истината. Колкото и да е неприятна за Вас.  И това, че Вие сте неин враг и че притискате и съпартийците си да се включат в хора на клеветниците и ало-измамниците, е изключително лоша новина за българската демокрация. Защото докато обществото ни се развива и върви напред, втората политическа сила у нас се връща към най-гнусните практики от годините на комунистическото безвремие - а именно пропагандата, посочването на враг, оклеветяването и съсипването на човешки съдби и всичко това заради пустата Ви жажда за власт. Власт, която българските избиратели отказаха и ще отказват да Ви дадат, госпожо Нинова. Защото хората се умориха от лъжите Ви.  Дано се уморите и Вие най-накрая, за да прозрете и заобичате Вашият неприятел Истината.  Искрено Ви го пожелаваме!  ", "date": "2019.02.01", "title": "ГЕРБ с декларация по повод Деня на жертвите на комунизма "}
{"url": "http://epicenter.bg/article/Aferata--Alo--Banov-sam--Prokuraturata-e-snela-obyasneniya-ot-ministara-i-Elena-Yoncheva-/174238/2/0", "text": "Специализираната прокуратура вече е снела обяснения от министъра на културата Боил Банов и народния представител от \"БСП за България\" Елена Йончева по аферата „Ало, Банов съм”. Това съобщиха за Нова тв от държавното обвинение.  Официално обаче депутатът от БСП още не е подала сигнал до държавното обвинение за схемите, които цитира.  Преди два дни тя разпространи запис, на който, както твърдят социалистите, се чува гласът на министъра на културата и как той настоява да бъде спестена неустойка на фирмата изпълнител на проекта за Ларгото в София.  Продължават да се искат обяснения от хора, свързани със скандала.  Вероятно прокуратурата ще излезе с официално изявление в средата на следващата седмица.  ", "date": "2019.02.01", "title": "Аферата „Ало, Банов съм”: Прокуратурата е снела обяснения от министъра и Елена Йончева "}
{"url": "http://epicenter.bg/article/-Galap--Obshtestvoto-sachuvstva-na-Elena-Yoncheva--GERB-gubi-poveche-ot-skandala-s-obvinenieto/174241/2/0", "text": "Това са част от изводите от независим бърз телефонен сондаж на „Галъп интернешънъл“.  „Галъп интернешънъл“ провери общественото мнение по скандала „Йончева“. Респондентите бяха помолени да определят кое от двете наложени в обществото становища е по-близо до собственото им мнение: „Това е репресия против смел депутат и журналист, който уличава властта в корупция“ или „Това е обвинение срещу корумпирана жена, която тенденциозно пречи на управляващите“.    17% не споделят нито едно от двете становища, а 18% признават, че не се интересуват. Останалите се колебаят. Затова и в избора коя от двете основни политически сили в обществото губи от скандала,   Дяловете са в близки стойности, но са показателни за посоката на обществените настроения. Отвъд партийния сблъсък обаче,   Останалите се колебаят.   На този фон   Разбира се, в подобен тип данни партийните пристрастия оказват най-сериозно влияние. В същото време Йончева се възприема сравнително далеч от обичайната партийна политика и затова се ползва и с по-скоро високото за българския политически процес доверие от 34%. Това е и част от обяснението за положителната обществена реакция към нея. Сходна е логиката и по отношение на президентската институция –  50% не намират пряка връзка между евроизборите и съдбата на правителството. 43% обаче намират, че евроизборите всъщност ще играят ролята на допитване или своеобразен референдум за съдбата на правителството и ГЕРБ. Останалите се колебаят. И тук дяловете са сходни и това показва известна поляризация на общественото мнение.", "date": "2019.02.01", "title": "“Галъп“: Обществото съчувства на Елена Йончева, ГЕРБ губи повече от скандала с обвинението"}
{"url": "http://epicenter.bg/article/Ivo-Kostov--Ne-sam-bil-sluzhitel-na-Ministerstvoto-na-kulturata/174244/2/0", "text": "„Хората, които разпространяват обвинения срещу мен и Ангелов, нямат абсолютно никакви доказателства”. Това заяви пред Нова телевизия Иво Костов – човекът, сочен за консултант по проекти и използвал вътрешна информация от Ангел Ангелов.   За Ангелов министърът на културата Боил Банов заяви, че заплашвал и изнудвал държавни служители. Ангелов се счита и за информатора, предал на Елена Йончева от БСП разбунилият духовете в обществото запис на Банов. На него, твърдят социалистите, се чува гласът на министъра и как той настоява да бъде спестена неустойка на фирмата изпълнител на проекта за Ларгото в София.   Банов заяви, че Иво Костов и Ангел Ангелов – бивш служител на културното министерство и настоящ на просветното, действали заедно. Двамата целели изпълнението на проекти по начин, който вероятно ги е облагодетелствал.   Костов заяви, че не бил служител на Министерството на културата, а в качеството си на експерт по европроекти многократно бил задавал неудобни въпроси. Колкото до замесването на неговото име в казуса, Костов коментира, че е „изкуствено пришит”.", "date": "2019.02.01", "title": "Проговори Иво Костов - един от замесените в скандала \"Ало, Банов съм\": Изкуствено съм пришит!"}
{"url": "http://epicenter.bg/article/Nay-izvestnite-modeli-v-sveta-mozhe-da-vlyazat-v-zatvora--Vizhte-zashto/174262/10/99", "text": "Един от най-популярните и успешни модели в света, 23-годишната Кендъл Дженър, заедно с 22-годишната Бела Хадид, 27-годишната Емили Ратайковски и 22-годишната Хийли Болдуин са част от добре обмислена измама за милиони долари и скоро могат да се изправят пред съда.   Те са били ангажирани в кампанията на фестивала \"Фаджар\", организиран от предприемача Били Макфарланд, който измамил инвеститорите за огромната сума от 26 милиона долара, като част от тези пари е похарчил за техните хонорари.   В историята е замесен и рапърът Джа Рул, вероятно като партньор, но не е ясно дали той самия е жертва на измамата.   Кендъл, Бела, Емили и Хийли са нарушили федералния закон на Съединените щати, тъй като рекламирайки в социалните мрежи, те не са обявили, че става въпрос за платена реклама. Твърди се, че само един от тях го е направил. Техните хонорари възлизат на около 1,25 милиона долара и ще трябва да обяснят пред съда защо не са спазили законовите разпоредби. Фестивалът \"Фаджар“ трябваше да бъде нещо, което досега не е наблюдавано на Бахамите, но това не се случи. Много заинтересовани хора искаха да го посетят и да си купят билети, включващи луксозно настаняване и храна, концерти на звезди от световната музикална сцена, но вместо това те бяха посрещнати от буря, мокри тенти и сандвичи на мястото. Концертите не се проведоха, както и самият фестивал, а хиляди хора останаха без пари. Билетите бяха продадени само за два дни, а цената на някои бе 250 000 долара.   27-годишният Били Макфарланд в момента е в затвора и ще прекара следващите шест години там.    Източник: Канал 3", "date": "2019.02.01", "title": "Най-известните модели в света може да влязат в затвора! Вижте защо"}
{"url": "http://epicenter.bg/article/Kralskoto-semeystvo-se-bori-sas-seksistki-i-rasistki-komentari-po-adres-na-Keyt-i-Megan/174274/10/99", "text": "Британската преса призова социалните медии да смекчат неуместното критично отношение към    и  , предаде Асошиейтед прес, цитиран от Дарик.   Официални представители на двореца потърсиха помощ от  , за да бъдат следени и отстранени оскърбителни коментари.   Служители на двореца ежеседмично отделят часове, за да смекчат коментари на страницата на двореца в Instagram и да отстранят  и  .   В. \"Таймс\" пише, че много от коментарите по адрес на  и  са прекалено злостни, за да бъдат публикувани, и дори включват заплахи за насилие.   Сп. \"Хелоу!\" поде кампания за доброжелателно отношение, призовавайки потребителите на интернет да помислят два пъти, преди да постнат  .", "date": "2019.02.01", "title": "Кралското семейство се бори със сексистки и расистки коментари по адрес на Кейт и Меган"}
{"url": "http://epicenter.bg/article/Dzholi-i-Pit-postignaha-izvansadebno-sporazumenie-sled-tayna-sreshta-v-Los-Andzhelis/174283/10/100", "text": "Вчера Анджелина Джоли и Брад Пит бяха заснети заедно в Лос Анджелис за първи път след раздялата им през септември 2016 г. След големи несъгласия те най-после постигнаха извънсъдебно споразумение за децата, но още уточняват други подробности около развода. \r\n \r\n Междувременно стана ясно, че Пит и Джоли ще пуснат второ вино розе от общото си имение \"Миравал\" във Франция през март. Въпреки развода, холивудските звезди изглежда са добри бизнес партньори, когато става въпрос за френско вино. Двойката закупи имението през 2012 г. и година по-късно лансира първото розе от неговото лозе.   Новото вино се нарича \"Студио\" във връзка с музикалната история на имота. След развода на Джоли и Пит се предполагаше, че те ще започнат да разпродават своите общи имоти, но се оказа, че звездната двойка няма такива намерения.   \"Новото вино показва тяхното общо и дългосрочно решение да не продават имението\", каза човек от обкръжението на звездите. Той добави, че Пит усилено е работил по миналогодишната реколта и че той и Джоли гледат на лозята като на \"инвестиция\" за шестте си деца.   Източник: дир.бг", "date": "2019.02.01", "title": "Джоли и Пит постигнаха извънсъдебно споразумение след тайна среща в Лос Анджелис (Снимки)"}
{"url": "http://epicenter.bg/article/Izleze-biografichna-kniga-za-Brizhit-Makron/174289/10/0", "text": "Френските журналистки Ава Джамшиди и Натали Шук написаха неоторизирана биография за френската първа дама Брижит Макрон, озаглавена \"Госпожа президентшата\", съобщават \"Мадам Фигаро\" и Ел Се И. От книгата става ясно, че първата дама далеч не играе аксесоарна роля във френското президентство. \"Тя е котвата и компасът\" на Макрон, разказват авторките на творбата. \"Тя е жената, която шепне на ухото на артиста\", допълват те.   Брижит Макрон е омъжена за Еманюел Макрон от 11 години. Двамата официално са заедно от 17 години. Брижит и Еманюел са двойка извън стандартите, казват авторките на книгата. Приближени на семейството, сред които и бившият вътрешен министър Жерар Колон, казват, че по света има малко такива двойки. От биографичната книга става ясно, че първата дама има роля в някои решения, взети от Макрон. Според приближени на двойката първата дама дори била главен съветник на президента. Именно тя изиграла роля в подтикването на Макрон да говори директно с французите, за да разчупи имиджа си на \"президент на богатите\".   Книгата разкрива, че някои членове от близкия антураж на Макрон се дразнели от ролята, която играела първата дама и си мечтаели \"Брижит да изчезне\". В биографията се припомня, че Брижит Макрон вече е свикнала с критиките и нападките, по-специално тези за възрастта й. Още преди Макрон да навлезе в политиката, когато излизали на вечеря с доста по-младия от нея Еманюел, зад гърба й подхвърляли \"дъртата\". Неотдавна приятел на семейството се обезпокоил на висок глас от побеляващите коси на Макрон. Тогава Брижит се пошегувала: \"О, аз виждам в това само предимство. Това означава, че той остарява по-бързо от предвиденото и скоро ще ме настигне\". Книгата разкрива още, че когато имала свободно време, Брижит обичала да слуша френския певец Виани и да гледа музикалния риалити формат \"Гласът\".   Източник: Нова.тв", "date": "2019.02.01", "title": "Излезе биографична книга за Брижит Макрон"}
{"url": "http://epicenter.bg/article/Balgarin-s-priznanie-na-Oskarite-za-vizualni-efekti/174290/10/0", "text": "  Камен Марков е първият българин, номиниран като главен дизайнер и технически ръководител в категория реклама на най-престижните награди за визуални ефекти – VES (Visual Effects Society Awards).   Световната асоциация за визуални ефекти раздава холивудските отличия за най-забележителните постижения всферата на VFX. Сред номинираните тази година са филми като „Отмъстителите: Война без край”, „Феноменалните 2”, „Изгубени в космоса”,„Бохемска рапсодия” и „Първият човек”.   Камен Марков, който живее и работи в Лондон, е номиниран за две от престижните награди за визуални ефекти за коледната реклама на британската луксозна верига Jоhn Lewis. „Момчето и пианото” е с участието на сър Елтън Джон – кампания, която бе очаквана с голямо нетърпение и стана вайръл за часове след излъчването й през ноември миналата година.   Двете номинации са в категориите Outstanding Visual Effects in a Commercial и Outstanding Compositing in a Photoreal Commercial („Най-добри визуални ефекти в ТВ реклама” и „Най-добро фотореалистично изпълнение на визуални ефекти в ТВ реклама”).   Камен работи  по рекламата като главен дизайнер и технически ръкодовител на екип от около 40 специалиста, част от водещата международна VFX компания MPC.   , коментира Камен Марков.   От техническа гледна точка „Момчето и пианото” е голямо предизвикателство, създадено с необичайни творчески идеи.   Използваният от Камен VFX подход е уникален, тъй като рядко се среща в създаването на реклами и обикновено се използва в игрални филми. Чрез специален софтуер и голям набор от фотографски и филмови референции, Камен и екипът му успяват да пресъздадат етапи от живота на Елтън Джон в прецизни детайли.   Камен Марков започва кариерата си в областта на специалните ефекти на родна земя, когато рекламният, музикален и кино пазар у нас са все още изключително неразвити. През 2004 г. стремежът му към по-големи предизвикателства и повече перспективи го отвеждат в Мексико, където работи за голямото VFX студио - The Filter FX.   След множество успешни проекти в Латинска Америка, той се присъединява към екипа на MPC в Лондон през 2010 г. Оттогава Камен се налага като един от водещите VFX супервайзери на компанията и работи върху кампании за брандове като Visa, Vodafone, Audi, Carlsberg, Sony, Cravendale и John Lewis. Сред популярните лица, с които е работил са Юсейн Болт, Кайли Миноуг, Лили Алън, Ева Грийн и Никол Шерцингер.   В ролята си на Visual Effect Supervisor & Senior Flame Artist, Камен си сътрудничи с някои от най-почитаните режисьори и таланти на филмовата и рекламната индустрия като Сам Браун, Даниел Клайнман, Джонатан Глейзър и Себ Едуардс.   Сред международните награди и отличия, които Камен печели през годините са: APA Collection Diamond за кампанията на Cravendale \"Milk Me Brian\", Eurobest Gold и APA Showcase Diamond за кампанията на Cravendale \"Cat's with thumbs\", APA Showcase Diamond за кампанията на John Lewis \"Tribute to Givers\", награда от London International Awards за кампанията на  MTV – \"Staying Alive\" и бронз от Cannes Lions за Sony.   Негови проекти са отличавани многократно и в Мексико и Аржентина.   Церемонията по връчването на 17-тите ежегодни награди на Visual Effects Societyще се проведе на 5 февруари в Бевърли Хилс, Калифорния.     MPC е водещо студио за визуални ефекти, печелило множество награди, сред които и „Оскар”-и. Световен лидер в областта на визуалния сторителинг, със студиа в девет града в световен мащаб, компанията работи в областта на VFX, дизайн и съдържание, вдъхновено от технологии. Сред проектите на студиото са филми и клиенти, носителите на награди, като „Блейд Рънър 2049”, „Книга за джунглата”, Samsung, Edeka, Balmain и  John Lewis.   Световната асоциация за визуални ефекти (VES) е международна почетна асоциация и единствена организация в развлекателната индустрия, която представлява и отличава абсолютно всички сфери в областта на визуалните ефекти, включително художници, преподаватели, студийни ръководители, супервайзори, PR/маркетинг специалисти и продуценти.   ---", "date": "2019.02.01", "title": "Българин с признание на Оскарите за визуални ефекти"}
{"url": "http://epicenter.bg/article/Nov-doping-skandal-s-ruski-sportisti---otneha-zlatoto-na-olimpiyski-shampion-/174294/8/0", "text": "Руските лекоатлети Иван Ухов и Светлана Школина бяха уличени в употреба на забранени медикаменти. Иван Ухов ще бъде лишен от олимпийската си титла в скока на височина от Лондон 2012-а година. Това стана ясно от официалния сайт на Спортния арбитражен съд, предава Агенция \"Фокус\".  В същата дисциплина от бронз ще бъде лишена и Светлана Школина при жените.  32-годишният Ухов е със забрана за участие на състезания за 4 години, като неговото наказание започва от днес. Всичките му резултати от юли 2012 година до декември 2015 ще бъдат заличени.  ", "date": "2019.02.01", "title": "Нов допинг скандал с руски спортисти - отнеха златото на олимпийски шампион "}
{"url": "http://epicenter.bg/article/Huan-Guaydo-ne-izklyuchi-voenna-namesa-na-SASht-za-razreshavane-na-krizata-vav-Venetsuela-/174231/7/0", "text": "Самообявилият се за президент на Венецуела Хуан Гуайдо заяви в интервю пред американския телевизионен канал CNN, че не изключва да приеме военна помощ от САЩ за разрешаване на политическата криза в страната. Той посочи, че народът иска да прекрати диктатурата на държавния глава Николас Мадуро на всяка цена, предаде Агенция \"Фокус\".  Но той предупреди, че се надява да не се стигне до там.  На въпрос дали ще приеме военна помощ от Вашингтон, Гуайдо отговори: „Тук, във Венецуела, ние правим всичко възможно, за да осъществим натиск, така че да не се стига до такъв сценарий и никой не иска той да се случва“.  „Опитваме се да възстановим суверенитета на тази страна, да възстановим свободата и демокрацията на Венецуела“, добави той.  Гуайдо заяви още, че смяната на властта в страната ще е от полза за нейните основни търговски партньори – Москва и Пекин, предава РИА Новости.  „Русия и Китай трябва най-много да ги устройва стабилността и смяната на сегашния режим“, заяви той.  По неговите думи, президентът на страната Николас Мадуро „не защитава интересите на Венецуела“ и чуждестранните инвестиции и затова е неизгоден като партньор.  Освен това, Гуайдо отбеляза, че вече се е опитал да направи контакт с Москва и Пекин. Говорителят на парламента обеща в случай, че опозицията победи, да се придържа към по-рано поетите задължения пред кредиторите и притежателите на държавни книжа.  Хуан Гуайдо показа и план за развитието на страната. Той го представи в Централния университет на Венецуела в столицата Каракас и увери, че иска да създаде доверие за привличане на инвестиции за интегриране на Венецуела в света.  Опозиционният лидер заяви, че правителството може да се бори с проблемите, пред които са изправени венецуелците в областта на електроенергията и другите услуги.  „Хората са в центъра на този план“, заяви Гуайдо, добавяйки, че най-важните сектори за осъществяването му са „фермерите, въоръжените сили и международната общност“.  Той добави, че хуманитарната помощ е приоритет и неговият национален план не е нещо ново, а продукт на години усилия.  Гуайдо също призова венецуелците да излязат на улиците, особено в Каракас, за демонстрациите в събота.  ", "date": "2019.02.01", "title": "Хуан Гуайдо не изключи военна намеса на САЩ за разрешаване на кризата във Венецуела "}
{"url": "http://epicenter.bg/article/ES-vavezhda-bezvizov-rezhim-za-britantsite-sled-Brekzit/174246/7/0", "text": "Посланиците на 27 страни от ЕС се споразумяха за въвеждането на безвизов режим за гражданите на Великобритания, след като кралството напусне общността. Това се посочва в изявление на Съвета на ЕС, обявено в Брюксел.  „Посланиците на ЕС решиха днес, че след Брекзит на британските граждани, пристигащи в шенгенската зона за кратко време (90 дни на всеки 180 дни), трябва да бъде предоставено безвизово пътуване“, се казва в документа, цитиран от ТАСС. В документа се казва, че посланиците са възложили на румънското председателство на Съвета на ЕС да започне преговори с Европейския парламент, за да изпълни това решение на законодателно ниво.  Същевременно съветът подчерта, че тази мярка следва да бъде взаимна. „Според правилата на ЕС безвизовите пътувания се предоставят при реципрочни условия. Правителството на Обединеното кралство заяви, че не възнамерява да изисква виза от граждани на ЕС, пътуващи до Великобритания за кратък престой,\" обясни съветът. При уреден Брекзит (със споразумение), тези правила ще влязат в сила след преходния период, който се очаква да продължи до края на 2020 г., а в случай на Брекзит без споразумение - от датата 29 март 2019 г., ако тази дата не бъде отложена със съгласието на страните.  Източник БГНЕС", "date": "2019.02.01", "title": "ЕС въвежда безвизов режим за британците след Брекзит"}
{"url": "http://epicenter.bg/article/Kremal-ne-priznava-Guaydo-za-prezident-na-Venetsuela-/174253/7/97", "text": "Кремъл счита Хуан Гуайдо за председател на венецуелския парламент и не го признава за президент, заяви прессекретарят на руския президент Дмитрий Песков, цитиран от РИА Новости.  „Държавен глава е господин (Николас) Мадуро, който е, заедно с неговото правителство, наш партньор във Венецуела“, напомни той.  Провъзгласилият се за президент Гуайдо заяви, че е отправил послание в Китай и Русия. Той изрази мнение, че на Москва и Пекин им е изгодна промяната на икономическия модел във Венецуела.  От Кремъл все още не са получили такова писмо, но обещаха да се запознаят с него, ако то постъпи.  РИА припомня, че Европейският парламент призна Гуайдо за „легитимен временен президент“ на страната и призова страните от Съюза да приемат аналогично решение.  Освен тях, Гуайдо се ползва с подкрепата на САЩ, Канада, Аржентина, Чили, Колумбия, Коста Рика, Гватемала, Хондурас, Панама, Парагвай, Перу, Грузия, Албания и редица други страни.  Мадуро обяви лидера на венецуелската опозиция за „марионетка на Вашингтон“. В Москва споделят неговата позиция. Външният министър Сергей Лавров подчерта, че Русия е готова да помогне за изграждането на диалог между законния президент и опозицията.  Също така в подкрепа на Мадуро се обявиха Китай, Турция и редица други държави.  Във Венецуела от 21 януари се провеждат масови протести срещу действащия президент. Гуайдо се обяви за държавен глава в периода, докато действа временно правителство.  ", "date": "2019.02.01", "title": "Кремъл не признава Гуайдо за президент на Венецуела "}
{"url": "http://epicenter.bg/article/Izsledvane--Doverieto-v-Erdogan-se-stopyava/174254/7/0", "text": "Икономическата и социалната криза в Турция, започна да рефлектира и върху подкрепата за властта и водената от нея политика.   Поскъпването на живота и безработицата се превръща в проблем номер едно на страната, а това разклаща и доверието в управляващата Партия на справедливостта и развитието.   Според изследване, осъществено от Университет „Кадир Хас“ на тема „Проучване на социалните и политическите нагласи в Турция – 2018 г.“, доверието в президентската институция е намаляло до 44,1 процента.   Данните от изследването показват, че най-високо е доверието в жандармерията.   Докато през 2017 г. доверието в президента Ердоган е било 55,6 на сто, през 2018 г. то е спаднало на 44,1 процента.   Има спад и в доверието към Турските въоръжение сили, сега се регистрира 51,2 на сто, докато по-рано е било 60 процента.   Най-ниско е доверието в медиите – 31,9 на сто.   Според информацията на в. „Джумхурийет“, който публикува откъси от изследването, за турците най-големите проблеми от 2010 г. насам са безработицата и поскъпването на живота.   Друг съществен проблем за турските граждани е обезценяването на лирата. От друга страна, турците виждат тероризма сред големите заплахи за сигурността си.   Ето и по-важните акценти в изследването:   • От 2015 г. до 2018 г., броят на самоопределящите се като „религиозни“ е стигнал 30,9 роцента. Броят на хората, които се самоопределили като „кемалисти“ през 2018 г. е нараснал с един процент в сравнение с предходната година, достигайки 16,9 на сто. Има спад в броя на определилите се като „социалдемократи“, който е намалял до 6,3 на сто. Общият брой на религиозно-консервативните хора е във възход до 2017 г., когато е достигнал 47,4 процента от 37,1 на сто през 2014 г., а през 2018 г. се наблюдава изоставане до 44,4 на сто.   • 58,7 на сто от турците подчертават, че страната трябва да остане членка на НАТО.   • На въпрос дали Турция е изправена пред риск от разцепване, 18,8 на сто отговарят положително. През 2017 г. броят на мислещите по този начин е бил 28,8 процента.   • Според изследването 81,9 на сто от турците смятат, че САЩ е най-голямата заплаха за страната им, което е увеличение със 17,6 на сто за предходния период. На второ място анкетираните са посочили Израел като заплаха за Турция – 63,3 на сто. За най-верен съюзник на Турция 63,6 на сто от турците са посочили Азербайджан, следван от Северната кипърска турска република и Пакистан.   • На въпроса какви качества трябва да притежава кметът на града им жителите на Истанбул отговарят, че на първо място той трябва да бъде „вярващ мюсюлманин“, на второ място да е „работлив“, а жителите на столицата Анкара и в град Измир на първо място са посочили, че градовете им трябва да се управляват от „работлив“, „честен и почтен“ човек.   • Само 28,6 на сто от участниците в проучването са на мнение, че е налице вакуум в политиката. В процентно съотношение 35,7 на сто смятат, че вакуумът съществува в „центъра“, докато за 30,8 на сто този вакуум е в „левия“ политически спектър.   • 30,8 на сто от турците смятат, че в Турция съдът е политизиран.   • Докато 38,8 на сто от турските граждани са отговорили, че са „щастливи“, то 20 процента са изтъкнали, че при наличието на възможност биха предпочели да живеят в чужбина.   • През 2018 г. процентът на турците, които не са прочели нито една книга е скочил с 8,1 на сто и е достигнал 60,9 процента.   • 53,8 от турските граждани са заявили, че не биха искали да бъдат съседи с хора с хомосексуална ориентация. А 45,8 на сто са отговорили, че не биха искали да живеят в съседство с бежанци. ", "date": "2019.02.01", "title": "Изследване: Доверието в Ердоган се стопява"}
{"url": "http://epicenter.bg/article/Germaniya-obvini-Rusiya-za-provala-na-raketniya-pakt-sas-SASht-/174255/7/0", "text": "Германия обяви днес, че Русия „де факто е направила невалиден“ ключовия ракетен пакт, който САЩ напускат на фона на опасения в Европа от нова надпревара във въоръжаването, предаде АФП, цитирана от БНР.  Срокът на американския ултиматум към Москва да започне да се съобразява с Договора за ликвидиране на ракетите със среден и малък обсег изтича на 2 февруари. Но се очаква държавният секретар на САЩ Майк Помпео да обяви напускането на Вашингтон още днес.  Западните столици твърдят, че нова руска ракета - „Новатор“ 9М729, нарушава условията на пакта от 1987 г. с обсега си от над 500 км и излага на риск европейски градове. Москва отрича това и на свой ред отправя контраобвинения към Вашингтон в неспазване на договора и разполагане на елементи от ПРО в Централна и Източна Европа.  Германският външен министър Хайко Маас, който предприе совалки между Москва и Вашингтон през последните седмици в опит да спаси договора, каза, че Русия продължава да е в нарушение.  „Руската страна наруши договора, а призивите през последните 60 дни за повече прозрачност и информация не доведоха до нищо“, каза Маас при пристигането си в Букурещ за среща с колегите си от ЕС.  Европейските съседи на Русия Литва и Латвия подкрепят решението на САЩ, но Унгария изрази резерви от него. „Научили сме си урока от историята. При конфликт между Изтока и Запада ние - централноевропейците, винаги сме губещата страна“, отбеляза унгарският външен министър Петер Сиярто.  Русия обяви днес, че съжалява за планираното напускане на ракетното споразумение от страна на САЩ, което официално ще стане след изтичането на 6-месечно предизвестие, очаквано да започне днес или утре.  „Решението да бъде счупен договорът е взето във Вашингтон отдавна“, изтъкна говорителят на Кремъл Дмитрий Песков.  ", "date": "2019.02.01", "title": "Германия обвини Русия за провала на ракетния пакт със САЩ "}
{"url": "http://epicenter.bg/article/Arestuvaha-bivshi-ministri-v-Makedoniya/174261/7/0", "text": "Министерството на вътрешните работи на Македония съвместно с прокуратурата днес проведе акция за задържане на четирима бивши министри и заместник-министри във връзка с разследване за злоупотреба със служебно положение и разрешение за предоставяне на земеделска помощ и отдаване под наем на държавна земеделска земя. Така те са ощетили бюджета с 1,4 милиона евро. Главната прокуратура за борба с организираната престъпност и корупцията информира, че четиримата, в качеството си на министри на земеделието, горите и водното стопанство и техните заместници, са сключили договори за отдаване под наем на земеделска земя за определен период, който не са разтрогнали, въпреки че арендаторите не са плащали лизинговата вноска. „Това са около 584 договора за отдаване под наем на земеделска земя на различни места в цялата страна. Това е нанесло щети на бюджета на Република Македония в размер на 88 467 607 денари (над 1,4 млн. евро), информира прокуратурата. Арестуваните са бившите министри на земеделието Ацо Спасеновски, Михаил Цветков и Люпчо Димовски, както и срещу заместник-министъра Кристиян Делев.", "date": "2019.02.01", "title": "Арестуваха бивши министри в Македония"}
{"url": "http://epicenter.bg/article/Udar-po-narkomafiyata--Zaloviha-kokain-za-nad-polovin-miliard-evro-v-Italiya--VIDEO--/174263/7/0", "text": "Италианската полиция залови дрога за над половин милиард евро. Двете пратки от над 2,7 тона чист кокаин от Колумбия са били предназначени за Испания.  Огромните количества кокаин са заловени благодарение на сътрудничеството със службите от Колумбия, Великобритания и Испания, предава бТВ.  Първият удар е бил нанесен в сряда, 30 януари, на пристанището в Ливорно. Там дрогата е била укрита в контейнер с други стоки. Количеството е над 2 тона кокаин с изключително висока чистота, като стойността му се оценява на около 500 милиона евро.  Това е най-тежкият удар срещу наркомафията за последните 25 години.  Две седмици по-рано в пристанището на Генуа карабинерите заловиха друга пратка от 650 килограма.  Полицията смята, че цената на дрогата е около 130 милиона евро.  Количеството на заловения в двете операции кокаин е двойно повече от конфискувания за цялата 2018 година.  Каналът е бил организиран от клан на калабрийската мафиотска организация „Ндрангета”. И двете пратки са били доставени от действащия в Колумбия „Клан от Залива”. Това е сравнително нова организация, запълнила празнотата в производството на наркотици след разбиването на картелите „Кали” и „Меделин”.  „Кланът от Залива” е паравоенна структура, която брани с оръжие контролираните от нея територии с кокаинови плантации от правителствената армия и другите наркокартели. Международни експерти смятат, че кланът контролира около 70% от производството на кокаин в страната.  ", "date": "2019.02.01", "title": "Удар по наркомафията: Заловиха кокаин за над половин милиард евро в Италия (ВИДЕО) "}
{"url": "http://epicenter.bg/article/Zoran-Zaev--Tsar-Samuil-e-bil-sin-na-Gospod--znachi-e-obsht-s-balgarite-/174265/7/0", "text": "„Вчерашни новини“ (македонско комедийно телевизионно предаване) няма да успее да направи толкова скечове, колкото гафове направи македонският премиер Зоран Заев в 50 и няколко-минутното си интервю пред босненската телевизия „Н1“. Това коментира опозиционното скопско електронно издание „Република“, цитирано от Агенция \"Фокус\".  По необяснима причина, въпреки че бе домакин, Заев се бламира с отговорите на въпросите на журналиста, който разбира македонския, на „югославския есперанто“. Нейсе, свикнали сме на унижения от този човек и този езиков миш-маш го приписваме на това - радва се да ни унижава.  Говорейки за факта, че до появата му, Македония е била в конфликт с всичките си съседи, което означава, че проблемът е в нея, Заев обясни на журналиста, че „с българите сме сключили споразумение за добросъседски отношения, приехме да споделяме общата история“.  „Ние имаме своя собствена, България също има своя собствена, но имаме и обща история. И приехме това! Например, на кой е бил цар Самуил? Като четем учебниците – той е син на Господ! Значи не е бил македонец, нито е бил българин, така че е общ. Направихме това и България се превърна в приятел за пример“, заяви Заев и потвърди, че не е чел учебниците, преди да нареди да им се направи ревизия, отбелязва медията.", "date": "2019.02.01", "title": "Зоран Заев: Цар Самуил е бил син на Господ, значи е общ с българите "}
{"url": "http://epicenter.bg/article/Silen-snegovalezh-blokira-Velikobritaniya/174268/7/0", "text": "Стотици шофьори във Великобритания прекараха нощта блокирани в автомобилите си или се подслониха в страноприемници и училища, след като страната беше засипана от обилен снеговалеж, предаде Асошиейтед прес, цитирана от Нова.тв \r\n \r\n \r\n \r\n През нощта в северната част на Шотландия беше измерена минимална температура минус 15,4 градуса по Целзий - най-ниската стойност във Великобритания от 2012 година. Дори в Лондон, където времето обикновено е меко, сутринта имаше снежна покривка.   Полицията посъветва шофьорите да не пътуват, освен ако не е необходимо.    В Югозападна Англия повече от сто човека прекараха нощта в прочутата страноприемница \"Ямайка\" от 18 век, след като колите им били блокирани на път в района. Засегнат шофьор разказа, че \"хора продължавали да пристигат до ранните часове на сутринта - хора, оставили колите си и ходили пеш, някои от тях по няколко мили\".   Обилният снеговалеж наруши работата на летища, причини аварии, блокира пътища и предизвика затваряне на над 1000 училища във Великобритания, посочва ТАСС.   Британската метеорологична служба обяви оранжев и жълт код за опасност в Англия, Уелс и Шотландия. Според Би Би Си на лондонското летище \"Хийтроу\" са били отменени над 35 полета заради лошото време.", "date": "2019.02.01", "title": "Силен снеговалеж блокира Великобритания"}
{"url": "http://epicenter.bg/article/SASht-se-ottegliha-ot-dogovora-s-Rusiya-za-ogranichavane-na-yadrenite-raketi/174271/7/0", "text": "САЩ отдавна възнамеряваха да се оттеглят от Договора за контрол върху ракетите с малък и среден обхват, сключен с Русия през 1987 г. Днес, ден по-рано от изтичане на ултиматума, държавният секретар Майк Помпео съобщи новината официално.  По думите на Помпео оттеглянето ще влезе окончателно в сила след шест месеца, ако дотогава Русия не спре да го нарушава.  Москва отрича да е нарушавала договора за въоръжение, способно да пренася и ядрени бойни глави със скорост, при която на противника почти не остава време да реагира. Договорът обхваща базирани на сушата ракети с обсег от 500 до 5500 км. Още преди изявлението на Помпео говорител на Кремъл каза, че „отсъстващото желание на американците да изслушат аргументите ни и да преговарят, показва, че решението за прекратяване на споразумението е взето отдавна.“ За Европа решението е изключително опасно, защото може да отключи надпревара в ядреното въоръжване, коментираха веднага европейски медии.  САЩ аргументират стъпката си с това, че новите руски ракети 9M729 нарушават договора. Москва твърди, че обхватът им е 480 километра.", "date": "2019.02.01", "title": "САЩ се оттеглиха от договора с Русия за контрол върху ядрените ракети"}
{"url": "http://epicenter.bg/article/Merkel-zakri-stranitsata-si-vav-Feysbuk/174279/7/0", "text": "Германският канцлер Ангела Меркел закри днес личната си страница във Фейсбук и благодари на всички, които са я следвали в социалната мрежа. Това тя направи в кратък видеоклип.  „Днес е денят, в който искам да ви благодаря за широката подкрепа, която получих от вас на страницата си във фейсбук. Знаете, че вече не съм лидер на ХДС, затова ще затворя профила си. Но можете да следите работата ми и занапред на страницата на правителството или в Инстаграм“, заяви Меркел.  За четири часа краткото клипче, в което тя благодари на последователите си беше гледано 90 000 пъти, а коментарите бяха близо 2000.  Последното видео, което Меркел е качила на страницата си преди да я закрие, е от речта й пред делегатите на партийния конгрес на 7 декември. ", "date": "2019.02.01", "title": "Меркел закри страницата си във Фейсбук"}
{"url": "http://epicenter.bg/article/Naprezhenieto-raste--SASht-i-NATO-plashat-Rusiya-s--quot-optsii-za-voenen-otgovor-quot--/174287/7/96", "text": "САЩ ще работят със страните от НАТО и други съюзници, за да попречат на Русия да извлече каквито и да било военни предимства от нарушаване на договори, заяви президентът Доналд Тръмп в изявление, цитирано от ДПА и БТА.  \"Ще предприемем разработване на наши собствени опции за военен отговор и ще работим с НАТО и другите ни съюзници и партньори, за да не позволим на Русия да извлече каквото и да било военно предимство от своето противозаконно поведение\", се казва в комюникето, разпространено от Белия дом.  Американското президентство подчертава, че съюзниците от НАТО напълно подкрепят САЩ, защото разбират заплахата, която представляват нарушенията от Русия и рисковете за оръжейния контрол от пренебрегването на нарушаването на договори.  Комюникето бе разпространено във връзка с направеното днес съобщение, че Съединените щати от утре ще спрат да изпълняват задълженията си по Договора за ликвидиране на ракетите със среден и малък обсег. Държавният секретар Майк Помпео каза още, че Вашингтон ще се изтегли до 6 месеца от това ключово споразумение с Москва, ако тя не престане да го нарушава.  В същото време Помпео изрази надежда, че Русия ще започне отново да спазва договора, и каза, че САЩ са готови да преговарят с нея по въпроса.  НАТО \"напълно подкрепя\" САЩ в решението им да спрат да изпълняват задълженията си по ключов ракетен договор с Русия, предаде Ройтерс, цитирайки комюнике на Алианса.  \"Съединените щати предприемат това действие в отговор на значителните рискове за евроатлантическата сигурност в резултат на прикритото тестване, производство и разполагане на наземно базираните крилати ракетни системи 9M729 (\"Новатор\")\", се припомня в изявлението. НАТО подчертава, че \"съюзниците напълно подкрепят това действие\".  Москва категорично отрича да е нарушавала договора и на свой ред обвинява Вашингтон, че разполага забранени елементи от ПРО в Централна и Източна Европа.   Москва си запазва правото да реагира и да предприеме мерки във връзка със спирането от страна на Вашингтон на 2 февруари на изпълнението на задълженията му по Договора за премахване на ракети със среден и по-малък обсег (ДРСМО), заяви официалният представител на Министерството на външните работи на Русия Мария Захарова в програмата \"60 минути\" на телевизионния канал \"Россия-1\", цитирана от TACC.  \"Ако американската страна най-накрая формира становището си и се оттегли от ДРСМО, Москва си запазва правото да реагира съответно. Естествено, това ще бъде направено\", каза дипломатът.  Оттеглянето на САЩ от ДРСМО е част от националната стратегия на Вашингтон за отказ от международни правни задължения в различни области, каза Захарова. \"Всъщност, това е само една част от общата американска концепция за прекъсване и излизане от голям брой международни споразумения\", отбеляза тя. \"Следователно въпросът е не само за оттеглянето от този договор, не става въпрос за Китай или други международни фактори за сигурност. Това е стратегия на Съединените щати да се оттеглят от своите международни правни задължения в различни области. \"   ", "date": "2019.02.01", "title": "Напрежението расте! САЩ и НАТО плашат Русия с \"опции за военен отговор\", Москва с ответни мерки"}
{"url": "http://epicenter.bg/article/Mogerini--ES-nyama-da-priznae-Huan-Guaydo-po-printsip--tova-e-pravo-na-otdelnite-strani-chlenki-/174288/7/0", "text": "ЕС няма да последва решението на Европейския парламент за признаване на Хуан Гуайдо по принцип, тъй като \"правомощието да направи това не е в Европейския съюз, то е в държавите-членки\". Това каза върховният представител Федерика Могерини след среща с министри на външните работи в неформална обстановка, след срещата в Букурещ, пише европейското електронно издание Euroaktiv, цитирано от Агенция \"Фокус\".  В предишно изявление, публикувано в събота (26 януари), Могерини предупреди, че ЕС ще предприеме \"по-нататъшни действия\", ако не бъдат насрочени избори в следващите дни.  Министрите решиха да създадат международна контактна група, която цели да изгради доверие и да създаде необходимите условия за свободни и честни избори в латиноамериканската страна, за да могат венецуелците да определят собственото си бъдеще, обясни Могерини.  Върховният представител подчерта, че целта не е да се открие официален диалог със заинтересованите страни, а „да се подкрепи политическа динамика“.   Международната група ще се опита да постигне по-добро разбиране на ситуацията; второ, да се достигне до главните участници в кризата на национално ниво, да се определят техните очаквания и най-добрият път напред; и трето, да съпътства политическия преход.  От страна на ЕС в преговорите ще участват Франция, Германия, Италия, Испания, Португалия, Швеция, Холандия и Обединеното кралство. Групата има 90-дневен мандат. При липса на напредък „той ще бъде прекратен“.  ", "date": "2019.02.01", "title": "Могерини: ЕС няма да признае Хуан Гуайдо по принцип, това е право на отделните страни-членки "}
{"url": "http://epicenter.bg/article/Nikolay-Mladenov-pristigna-v-Ivitsata-Gaza-za-pregovori-s--Hamas--/174293/7/0", "text": "Специалният координатор на ООН за мирния процес в Близкия изток Николай Младенов пристигна в Газа в петък, преди ежеседмичните протести по границата между анклава и Израел, пише израелското англоезично издание The Jerusalem post, цитирано от Агенция \"Фокус\".  Младенов е призовал „Хамас“ и Израел да се въздържат от насилие, особено по границата.  Министерството на здравеопазването в Газа заяви, че повече от 220 палестинци са били убити от израелските сили за 10 месеца протести. Пострадалите от израелска страна са минимални и има един загинал войник.  Делегация от египетски разузнавателни служби също е в ивицата Газа в петък, за да разговаря с „Хамас“ за запазването на спокойствието и неуспешните усилия за помирение с \"Фатах\" (управляващата фракция на ООП на Западния бряг на река Йордан и официално призната палестинска власт - бел. ред.), според арабски медии.  Бившият министър на външните работи на България настоя за подобряване на хуманитарните условия на място за 2-те милиона жители на Газа, което ще намали стимула за палестинското насилие срещу Израел.  В неделя вечерта ООН подписа меморандум за разбирателство с Катар, който се съгласи да даде 20 милиона долара на Газа за  хуманитарни проекти на ООН. Катар също така предоставя месечни плащания в размер на 10 милиона долара, за да осигури гориво за Газа и да облекчи кризата с електроснабдяването в анклава.  ", "date": "2019.02.01", "title": "Николай Младенов пристигна в Ивицата Газа за преговори с „Хамас“ "}
{"url": "http://epicenter.bg/article/Nova-poreditsa-v-Literaturniya-klub-na-Stolichna-biblioteka----Literaturnite-medii--/174280/6/0", "text": "Поредицата има за цел да представи пред четящата аудитория литературните издания – в интернет и на хартия, – които са действащи в момента. Първото събитие е посветено на десетгодишния юбилей на интернет изданието „Кръстопът“ и ще се проведе на 4 февруари 2019 (понеделник) от 19:00 ч. в Литературния клуб на Столична библиотека (пл. „Славейков“ № 4), съобщиха оттам.  На 8 януари 2019 г. се навършиха 10 години от деня, в който „Кръстопът” започна своите всекидневни публикации на текстове от български автори, мнозина от които – растейки заедно със списанието – днес са сред най-различимите имена в българската литература; други вече бяха нейно лице и подкрепиха първите стъпки на „Кръстопът”, подкрепят ги и днес. Над 3000 уникални публикации, над 90% от които са на български автори, представени над 600 книги и творчески биографии на повече от 300 творци, стотици събития.  Заповядайте да отпразнуваме заедно 10-годишнината на „Кръстопът“ и асоциираното с него издание DICTUM! В четенето ще се включат някои от многобройните автори, представени там през годините, а именно: Стефан Гончаров, Иван С. Вълев, Крис Енчев, Хайри Хамдан, Иван Ланджев, Яница Радева, Полина Господинова, Амелия Личева, Яна Монева, Левена Филчева, Камелия Спасова, Васил Балев, Петър Чухов, Теодора Тотева, Виолета Кунева, Антонина Георгиева, Анна Лазарова, Георги Гаврилов.  ", "date": "2019.02.01", "title": "Нова поредица в Литературния клуб на Столична библиотека – „Литературните медии“ "}
{"url": "http://epicenter.bg/article/Dramata-na-Balgariya---izbitata-balgarska-inteligentsiya/174196/11/0", "text": "          Истината за т.нар. Народен съд никога не е била еднозначна. През последните 25 години на прехода тази тема често се използва с идеологически привкус и пропаганда, независимо от чия гледна точка. Каква е истината за българския трибунал от 1944-1945 г., доколко издадените по него присъди са законни и каква е цената - морална и материална, на случилото се преди 70 години? На тези въпроси няма да се чуят еднакви отговори, винаги ще има противоположни оценки от двете страни. Но не бива да си затваряме очите за зловещия факт: за по-малко от година новата комунистическа власт избива повече български генерали и висши офицери, отколкото са загинали във всички войни, които България е водила от Освобождението си насам. С право наричат Народния съд неизживяната трагедия на българския народ. Той започва да действа, след като на 30 септември 1944 г. Министерският съвет приема Наредба-закон за съдене от Народен съд виновниците за въвличане България в Световната война срещу Съюзените народи и за злодеянията, свързани с нея. Още в този ден председателят на Народния комитет на Отечествения фронт (ОФ) Цола Драгойчева е инструктирана да поеме цялата подготвителна работа по организацията на Народния съд. Така трябва да се създаде представата, че той е дело на всички партии, влизащи в ОФ, и се подкрепя от широки обществени среди. В началото на октомври 1944 г. ОФ започва да изпраща следователи по места за провеждане на дознанията във връзка с Народния съд. Те са одобрени предварително от ЦК на Българската работническа партия (комунисти). На практика с Народния съд властта на Отечествения фронт узаконява започналите веднага след преврата на 9 септември 1944 г. Някои изследователи посочват най-малко 18 000 жертви на комунистическия терор - убити и безследно изчезнали - в първите месеци на режима. Управлението тогава всъщност използва извънредната съдебна процедура за разправа с противниците на съветизацията и комунизацията на страната. Създадени са 13 върховни съдебни състава (всеки с 13 членове) и 69 областни (петчленни). Съставите, обвиняемите и присъдите се определят на практика от централното и местните ръководства на комунистическата партия. От „народните съдии“ не се изисква дори юридическо образование или квалификация. Адвокати масово отказват от страх да поемат защитата на арестуваните. За главен народен обвинител е определен Георги Петров. Започва „законна чистка“ във всички учреждения. - така наричат нощта на 1 срещу 2 февруари 1945 г. Тогава в Орландовци, гробищата на София, под прикритието на нощта, в изровена от бомбардировките яма, с безмилостна жестокост е погубен елитът на нацията. Осъдени на смърт са 67 депутати, трите правителства за периода януари 1941 г. - 3 септември 1944 г. начело с министър-председателите Богдан Филов, Добри Божилов и Иван Багрянов (общо 23 политици). На смърт са осъдени и тримата регенти на малолетния Симеон II - княз Кирил Преславски, проф. Богдан Филов и ген. Никола Михов, девет секретари към двореца, издатели на централни вестници и публицисти, 47 генерали и полковници. Останалите депутати и министри се отървават с различни срокове затвор. Оцеляват само един премиер - Константин Муравиев, и неговият кабинет, управлявал страната от 3 септември до 9 септември 1944 г. и свален с преврата (Муравиев получава доживотна присъда и излиза от затвора през 1961 г.). Присъдата над тях е произнесена в 4 ч. следобед на 1 февруари пред 150-хиляден митинг в центъра на София. Изпълнена е след няколко часа, а протокол от екзекуцията няма. Гроб също няма. Осъдените на смърт са лишени и от утехата да прегърнат за последно родителите си, децата и съпругите си, а те - дори от човешкото право да оплачат и погребат своите мъртви. Навързани на вериги, хората са откарани с камиони до една дупка от паднала бомба в района на Софийските гробища. На тази екзекуция липсват прокурор, свещеник. Разстрелвани са един по един. Първият куршум е за княз Кирил Преславски, брат на цар Борис III. Според свидетелства преди изпълнението на присъдите възникват пререкания кой кого лично да разстреля, като най-големи апетити били проявени именно към него (кои са другите вижте най-долу). Ужасен от хаоса и некадърната стрелба, при която хората падат ранени, но не и убити, професор Александър Станишев, прочут кардиолог и бивш министър на здравето, моли убийците да му разрешат да установи смъртта им, за да не ги хвърлят полуживи в гроба. Накрая убиват него - застрелват го с пистолет в тила, както е коленичил над последния разстрелян. Труповете са съборени в трапа и зарити със сгурия. Въпреки тайната много бързо след зловещата нощ из София се разнася истината за През следващите дни и месеци близки на загиналите носят цветя и свещи на мястото. За да предотвратят това, комунистите правят отгоре бунище. Царица Йоанна пише в спомените си: „Върху телата на жертвите бяха изсипани камиони със сгурия. Надяваха се така да отклонят вниманието и народните поклонения. Узна се обаче кого прикриваха тези черни могили. Жени - и млади, и стари, се спираха безстрашно да се молят на тази земя. И аз самата, придружавана от една или друга от моите дами, отивах да коленича край този общ гроб. Носех пълен траур…“ По време на социализма се разпространява слух, според който княз Кирил е разстрелян лично от известния поет антифашист Веселин Андреев. Заради юридическото си образование той е бил назначен за съдия по дело № 6 на Народния съд срещу интелектуалците. След това обаче този слух е отхвърлен, като се обявява друго име - това на милиционерския комендант на София подп. Веселин Георгиев. След 10 ноември 1989 г. историците публикуваха телеграмите на Георги Димитров от Москва от декември 1944 г. до април 1945 г. с разпореждания до ЦК на комунистическата партия, сред които се открояват две забележителни „препоръки“: „Никой не трябва да бъде оправдан“ (21 декември 1944 г., написана на руски!)“ и „И никакви съображения за хуманност и милосърдие не трябва да играят каквато и да е роля“ (януари 1945 г.).     На 12 март 1945 г. сутринта се открива първото заседание на Шести състав на т. нар. Народен съд. Дело № 6, на интелектуалците, е продължение на серията от скалъпени дела. Подсъдимите са били 101 - писатели, художници, журналисти, между тях и мъртвите Йордан Бадев, Данаил Крапчев, Райко Алексиев и Петър Амзел. Свидетелите са 145 души - техни колеги. По това дело е осъден Димитър Павлов, журналист и главен редактор на в. „Демократичен сговор“ и в. „Мир“. Присъдата е за „скудоумие и шовинизъм“. Осъдена е и писателката Фани Попова-Мутафова за прогерманското й поведение.      - регент, брат на цар Борис III   - световен учен, археолог, регент, бивш министър-председател   - регент и военен министър   - български хирург, лекар и учен със световна известност, министър на здравето   - дипломат, министър на външните работи   - племенник на Иван Вазов, капитан - командир на Балканския полк, герой от войните. Носител на три кръста „за храброст“ и орден „Австрийски орел“.   - 49 г., брат на художника Илия Бешков. Герой от Първата световна война, с два ордена „За храброст“, депутат, министър на земеделието.   - виден юрист, министър на правосъдието   - учен, министър на просвещението   - министър на железниците, пощите и телеграфите   - началник на дворцовата канцелария   - български офицер, герой, носител на всички отличия на Царство България, министър на войната, внук на Бачо Киро   - военен министър   - глaвен инспектор на войската и началник на щаба   - командир на Трета българска армия   - командир на Четвърта българска армия   - командир на Първа българска армия   - командващ българската армия през 1915-1918 г.   - командир на ВВС   - командир на Морските войски   - герой от войните, един от основателите на Военното училище. Признат за най-ерудирания български офицер след 1939 г. Комендант на жандармерията   Смъртните присъди над нашия политически, военен и духовен елит са заради това, че го смятат за виновен за въвличане на България във войната. А истината е, че нашите държавници са имали една цел - нито един български войник да не участва в бойните действия. И те постигат тази цел.", "date": "2019.02.01", "title": "Народният съд и избитата българска интелигенция. Кървавият четвъртък..."}
{"url": "http://epicenter.bg/article/Boyan-Chukov--Gazovite-polutonove--koito-pravyat--muzikata--/174219/11/33", "text": "В края на месец ноември 2018 г. Реджеп Ердоган беше много щастлив. И не го криеше. По време на церемонията при полагането на последната морска тръба на „Турски поток“ той припкаше като юноша около Владимир Путин. Турският президент аплодираше всяка една дума на своя руски гост. Реджеп Ердоган при полагането на тръбата даже подаде гръмко командата на руски език: „Начинайте!“. Тези, които познават добре турския президент, едва ли са го виждали скоро в подобно празнично настроение. Реджеп Ердоган се радваше истински. И определено имаше повод за тържествуване.  Само два дни след мероприятието около „Турски поток“, на 21 ноември, се състоя още едно тържествено събитие. На река Марица (на турски Мерич), която разделя Турция и Гърция, се състоя официално стиковане на газопроводите TAP (Trans Adriatic Pipeline, Трансадриатически газопровод) и TANAP (Trans-Anatolian Natural Gas Pipeline, Трансанадолски газопровод). TAP е готов 86% за експлоатация сгласно съобщение на държавната нефтогазова компания на Азербайджан SOCAR (State Oil Company of Azerbaijan Republic). Турция се превърна в енергиен търговски център благодарение на това, че България се отказа от „Южен поток“ и той се превърна в „Турски поток“. Тръбопроводното съоръжение ще има две тръби. Общо годишен капацитет за доставка на газ от 31,5 милиарда куб. метра. Всяка линия с капацитет от 15,75 милиарда куб. метра. Първата тръба ще осигурява природен газ за турския пазар, а втората ще снабдява с газ европейските държави по трасе през балканските страни.  Турците повече от 30 години унизително чакат за покана пред вратата на ЕС. Но турците, чакайки не стояха със скръстени ръце. Бавно и методично с ясна стратегия през последните десетилетия превърнаха Турция в огромен въглеводороден хъб, който е с регионално значение и има очертаваща се глобална проекция. Анкара със завидна настойчивост постигна изключителен успех. Турция освен че е страна, която транзитира въглеводороди, се превърна и в център на търговия с енергия. Да, Турция получи стратегическа позиция и се превърна в портал на европейската енергийна сигурност. През 2018 година нашата югоизточна съседка всъщност стана голям европейски газов хъб. Вече 25,75 млрд куб. метра газ за Европа ще се транзитират през газотранспортната мрежа на турците. От друга страна, само през 2017 г. потреблението на природен газ от самата Турция се увеличи с 27%.  За същия период от време се наблюдаваше и един необясним феномен по отношение на София. Турците се стремяха да прекарат през своята национална територия всички газопроводи и нефтопроводи с направление Изток-Запад. Привличаха инвеститори и изпълнители, които да строят на турска територия АЕЦ. За разлика от България. Всеки един газопровод или нефтопровод, който имаше вероятност да премине през българската национална територия, се превръщаше в „икономически неизгоден“, „безперспективен“, „поробващ“, „опасен за българската екология“ и други подобни „непреодолими“ пречки. Рояк от „експерти“ към финансирани от чужбина НПО-та „научно“ обясняваха защо не трябва да се изгради „Южен поток“, нефтопровода „Бургас-Александруполис“, АЕЦ „Белене“ и всеки друг голям енергиен проект, който можеше да се появи на хоризонта. Особено ако е свързан с руски инвестиции, руски технологии и руски суровини.  Турците в това отношение се оказаха „всеядни“ и много смели, а това, което оставаше от „турската трапеза“ по трасето, го прибираха гърците. Годините минаваха, тръбите и проектите за изграждане на АЕЦ ни заобикаляха и преминаваха или засядаха на територията на нашите съседи. Необяснимо за хора, които имат здрав разум, могат да мислят самостоятелно и имат малко усещане за това какво значи български национални интереси. Поне влязохме в историята с поредния рекорд на Гинес. България е единствената страна в света, която три пъти влиза и излиза от гигантски трансграничен енергиен проект, в случая „Южен поток“. С което станахме за подигравка сред енергийните експерти по света. Наричат ни деликатно „особен случай“.    След гръмкия пореден провал на „Южен поток“ се появи идеята за изграждане някъде около Варна на газов хъб „Балкан“. До този момент всичко изглежда като тривиален кризисен PR за наивници. Рекламата на газовия хъб „Балкан“ гласи, че „той гарантира на европейските потребители прозрачен и недискриминационен достъп до широк спектър захранващи източници“. Предполагаеми клиенти на газовия хъб „Балкан“ са Босна и Херцеговина, България, Хърватия, Гърция, Македония, Унгария, Румъния, Сърбия, Украйна и Турция. Още по-интересни са предполагаемите източници на природен газ, които ще захранват бъдещия газов хъб. А те са Русия, Румъния, България, САЩ, Азербайджан, Алжир, Египет, Катар, Нигерия, Туркменистан, Казахстан, Ирак и Израел.  Преди броени дни даже Македония обяви, че е заинтересована от участие в газовия хъб „Балкан“ и АЕЦ „Белене“. До тук добре! Трагедията настъпва, когато се стигне до конкретика. Малко е вероятно газовият хъб да се захранва от местен добив в Черно море. Това са розови мечти и актуални фантазии. Рано е да очакваме газ от блока „Хан Аспарух“ или блока „Силистар“. За газовия хъб „Балкан“ липсват пълни и задълбочени професионални и независими изследвания. От пазарни до финансови, икономически, търговски, правни, технологични и други. Липсва проверка за съответствие с реалността. Ако се говори сериозно по въпроса, то вариантите за захранване в обозримо бъдеще на газовия хъб с неруски газ се свеждат практически до минимум. Да не кажем, няма такива.  Единственият реален вариант е захранване с „тоталитарен руски природен газ“ от хората на „агресивния диктатор Путин“. Може да се разчита на евентуална псевдодиверсификация с азербайджански природен газ. Вече близо две десетилетия чакаме онзи прословут един милиард азерски природен газ, който Александър Йорданов в качеството му на председател на НС обеща да докара от Баку в София. После и Първанов като президент обещаваше същия този азерски милиард природен газ. И така до днес всяка една българска делегация на високо равнище до Баку се прибира у дома със същото обещание. Но всъщност нищо не се случва.  Ако се говори реално за създаване на газовия хъб „Балкан“, то основен доставчик на суровина може да бъде само „Газпром“. Това е. Ако говорим още по-откровено, то най-добрият вариант е да се прекара тръба през Черно море от Крим до Варна. Това е минималното разстояние за газопровод. Ако искаме да влезем в регионалната търговия с природен газ на Балканите, то трябва да преосмислим отношението си към проектите за проучване и съхранение на природен газ в България.  На дневен ред е да се обърне внимание на подземното газохранилище (ПГХ) Чирен. Съхранението на природен газ е неотменна и задължителна дейност, без която не може да има оптимално, пълноценно и безопасно функциониране на нито една газопреносна система. Не може да има целогодишна сигурност на газовите доставки за потребителите съгласно сключените договори. И естествено, покриване на сезонната неравномерност на консумацията на суровината.    Британците както винаги се интересуват само и предимно от своите интереси. Те не намират руския природен газ за „тоталитарен и агресивен“. Приказват много за случая „Скрипал“, но си гледат интересите. И не раздухват темата внос на руски въглища или руски природен газ в Обединеното Кралство. За какво става дума? Великобритания е могъща държава, когато става дума за политика. Но в енергетиката нещата не стоят по този начин. През първото тримесечие на 2018 г. вносът на въглища в Англия се е увеличил с 30% в сравнение с първото тримесечие на 2017 г. При това доставките от Русия са нараснали с 40% и са достигнали 1,8 млн тона. Руската федерация осигурява на британците 60% от целия внос на каменни въглища, а американците едва 21%.  Липсва каквато и да е атлантическа или съюзническа солидарност, за която апелират към София редица наши „независими“ енергийни експерти. По отношение на вноса на въглища британците не се борят с влиянието на „агресивната и тоталитарна Русия“. Как е по отношение на природния газ? Великобритания консумира годишно 77 милиарда куб. метра газ. От тях 41 милиарда са собствен добив. Около 10 милиарда се внасят във вид на LNG (втечнен газ). Останалото пристига под формата на тръбопроводен природен газ. Доставят го три страни - Холандия, Белгия и основно Норвегия. По магистралните газопроводи Interconnector и BBL. Основният доставчик Норвегия през последните години увеличава обема на своите доставки на природен газ. Отникъде не се вижда сянката на „Газпром“.   Значи няма нищо лошо „Норвегия да увеличи значително доставките на природен газ във Великобритания“. Но стигаме до една мистерия. Вече няколко години норвежката държавна компания Equinor (бившата Statoil) не увеличава своя добив на природен газ. Тихо и кротко, без много шум си вървят суаповите сделки между Equinor и „Газпром“. Руснаците поемат задълженията на норвежците към континентална Европа, а Equinor изпраща освободените количества природен газ във Великобритания. Рязко се увеличават и доставките на „Газпром“ в Белгия и Холандия. А белгийските и холандски доставки на природен газ в Англия нарастват ли нарастват. Иначе по документи всичко е точно. Отникъде не се вижда сянката на „диктатора“ Путин, но мирише определено на руски газ.  Какъв е балансът в крайна сметка? От внасяните от британците 36 милиарда куб. метра природен газ 17 милиарда са руска стока. Или това прави 47%. В общия баланс 17 милиарда от 77 милиарда са 22%. Ето защо Лондон не се включва в антируския хор на Полша, Литва, Латвия и Естония срещу „Северен поток-2“ и не коментира „Турски поток“.  Сега да видим как стои въпросът с американския LNG. Необходимо е да се знае ценообразуването на американския втечнен газ. Ако някой иска да изнася LNG от САЩ трябва съгласно американското законодателство да отиде на националната газова борса Henry Hub и по текущи цени да закупи количества. После да плати още 15% за доставка на природния газ до LNG завода. Услугата за втечняване на газа е 129 американски долара за 1000 куб. метра. За пренасяне на стоката през Атлантическия океан се заплаща средно по 36 американски долара за 1000 куб. метра. Загубата на газ при транспортиране и регазифициране е от порядъка на 4%.  Например, ако вземем цената на природния газ на 14 декември миналата година на борсата Henry Hub, то ще установим, че тя е била 3,79 долара за милион британски топлинни единици (BTU). По-ясно казано, стигаме до цена от 333 американски долара за 1000 куб. метра газ. За сравнение, средната цена на европейския износ на „Газпром“ по данни на руското Главно митническо управление е 210 американски долара за 1000 куб. метра. Както се казва... без коментар.   ", "date": "2019.02.01", "title": "Боян Чуков: Газовите полутонове, които правят „музиката“ "}
{"url": "http://epicenter.bg/article/Analizat-na-ISA-za-yanuari-2019--Sluchayat--Yoncheva--konsolidira-BSP--vlastta-zapochva-da-tezhi-na-GERB/174209/11/0", "text": "Институтът за стратегии и анализи (ИСА) публикува политическия си анализ за събитията в България, Европа и света през месец януари 2018 година под заглавие: СПАД НА ИНВЕСТИЦИИТЕ, РЪСТ НА ЦЕНИТЕ, НЕЯСНИ ПЕРСПЕКТИВИ ПРЕЗИДЕНТЪТ ПОИСКА РАДИКАЛНА ПРОМЯНА И  ПРЕКЪСНА ДИАЛОГА С ПРАВИТЕЛСТВОТО ПАРЛАМЕНТЪТ – НИСЪК РЕЙТИНГ И ЛОШО ЗАКОНОДАТЕЛСТВО ГЕРБ И БСП – РАВНИ РЕЗУЛТАТИ, РАЗЛИЧНА КОНДИЦИЯ ДПС – КОНСОЛИДАЦИЯ ОКОЛО ЦЕННОСТИ  Предлагаме ви резюме от основните изводи и прогнози I. ОСНОВНИ ИЗВОДИ И ПРОГНОЗИ Светът е на прага на нова криза. Темпът на глобалната икономика започна да се забавя. Търговската война на Вашингтон с Пекин доведе до най-ниското ниво на растеж на китайската икономика от 30 години насам. Първите резултати от стратегията на Тръмп за отслабване на Китай с цел да се променят търговските му практики вече са факт.  Докладите на МВФ и ООН, представени в Давос, показаха, че заради търговските войни Ефектът на доминото обхвана повечето пазари по света. Това води до несигурност, пестене на ресурси, свиване на инвестиции и изчакване на развитие на ситуацията.  В такива моменти инвеститорите започват да изтеглят ресурсите си към държави-майки, корпоративни централи и централни офиси. Това пряко засяга България, която не разполага с големи и стратегически инвеститори – налице са малки, спомагателни производства, търговци, банки и услуги, които закриват, не реинвестират, а изнасят печалби.  Страната трябваше да се подготви за началото на този негативен икономически цикъл с помощта на ЕС, държавите от Еврозоната и собствените си буфери посредством проведени реформи и нови регулации.   В практиката това е време, когато се залагат основите на нови бизнес проекти, правят се реформи, преструктурира се държавата.  Отношенията президент-изпълнителна власт влязоха в нова фаза на непримирима конфронтация. Държавният глава обяви, че отказва комуникация с правителството с мотива: „Не виждам база за партньорство с управлението“. Оттук нататък стъпката е само една - сваляне на доверието от кабинета.     Повдигнатото от прокуратурата обвинение се обърна като контраатака срещу управляващите и генерира широка обществена подкрепа. Това доведе до консолидация на БСП и намиране на кауза, зад която социалистите да застанат. Властовият инструментариум се обърна срещу самото управление и го притисна както никога досега. Този казус се превърна в „капан“, от който в момента не се вижда изход. Стигна се до лавинообразно преекспонирана героизация и хиперболизация на личността на Йончева и работата є като журналист.  Скандалът, който тръгна около обвинението срещу Елена Йончева, се разви и като контраатака на депутатката, която повлече след себе си министър от кабинета – Боил Банов. Прокуратурата веднага започна проверка, като обяви, че данните сочат за престъпление по служба и безспопанственост.  Управлението е силната страна на ГЕРБ, но и едновременно започва видимо да им тежи заради десетилетието на власт, което няма как да не доведе до изхабяване, омръзване, износване, а    БСП се стабилизира, консолидира, има своите нови герои-жертви, безспорен лидер и политическа програма „Визия за България“. Това промени настроението и нагласите на партията и доведе до сигнала за новите перспективи пред нея.  В следващите седмици и месеци сблъсъкът между ГЕРБ и БСП ще ескалира, използвайки целия наличен инструментариум. Балансът на силите ще варира.   Отношенията до такава степен са изострени, че на теория това може да доведе до цялостна промяна на политическата парадигма в страната. Този сблъсък сложи началото на една от най-динамичните политически години и 2019 ще е именно такава, дори само с двата си редовни избора.  От ден първи на управляващата коалиция до днес Обединените патриоти имат един екзистенциален проблем – неразбирателството помежду им. То е грубо, шумно и публично. Не се пестят критики, епитети, обиди и взаимни обвинения.   Движението се консолидира около базовите си ценности, дефинирани при самото му създаване. Партията налага тезата „ние сме патриотите“.  В средата на зимата, през най-тежките месеци януари-март, социално-икономическите теми вече доминират в политическия дневен ред. Цени, инфлационни процеси, доходи, инвестиции, енергоносители започват да влияят сериозно върху политическите настроения на обществото.   Сметките за електроенергия на домакинствата скочиха между 30 и 40% през януари. Вече 2/3 от разходите на домакинските бюджети са за базовите неща като храна, отопление, осветление и транспорт. Тоест, екзистенциалната бедност в България расте в средата на зимата.  България е най-зле в ЕС и на Балканите като направени преки чуждестранни инвестиции за отчетената от ООН 2017 година. В Европа страната ни остава дори зад Беларус, а в глобален мащаб се нарежда зад страни като Конго, Судан, Етиопия и други.    По-малко от десет месеца остават до местните избори в страната. Местните власти са в режим на предизборна подготовка, правят се сметки, редят се протолисти, търсят се послания и политика. Динамизирането на местната политика започва да ескалира по места и тепърва обществото ще става свидетел на сблъсъци, компромати, обвинения в изглеждащите доскоро сравнително спокойни общински съвети и кметски администрации.  Агресивният стил на президента Тръмп спрямо всички – опоненти, персонал, чужди страни, намери израз в безпардонното налагане на искания по цялата вертикала на политиката му. Китайската икономика се забави и китайците се съгласиха да махнат митата за внос на американски автомобили и ГМО семена. На други се продават самолети в разрез с всякакви правила. На трети се налагат искания за енергийни политики и т.н. Единствените държави, където схемата на Тръмп не сработи, са Германия и Франция. След прегръдката в Аахен Берлин и Париж поеха към по-дълбока интеграция и общ подход срещу атаката спрямо ЕС, която Белият дом води в момента. Въпреки размахания пръст на Вашингтон, изграждането на обща европейска армия напредва, а Берлин продължава със строителството на „Северен поток 2“.  За съжаление,    Анализът е изготвен от авторски колектив:   - политолог    - Изпълнителен директор на Институт за стратегии и анализи  - Институт за стратегии и анализи   Д-р Антон Панчев (Албания, Косово)  Д-р Пламен Христов (Гърция, Кипър)  Борислав Ангелов (Русия, Македония) Съдържание: I. ИЗВОДИ И ПРОГНОЗИ II. ПОЛИТИЧЕСКА И СОЦИАЛНО-ИКОНОМИЧЕСКА ДИНАМИКА СПАД НА ИНВЕСТИЦИИТЕ, РЪСТ НА ЦЕНИТЕ, НЕЯСНИ ПЕРСПЕКТИВИ ПРЕЗИДЕНТЪТ ПОИСКА РАДИКАЛНА ПРОМЯНА И ПРЕКЪСНА ДИАЛОГА С ПРАВИТЕЛСТВОТО ПАРЛАМЕНТЪТ – НИСЪК РЕЙТИНГ И ВИСОКА КОНФРОНТАЦИЯ  СЛУЧАЯТ „ЕЛЕНА ЙОНЧЕВА“ СЕ ПРЕВЪРНА В КАПАН ЗА ВЛАСТТА III. ПАРТИЙНА ДИНАМИКА ГЕРБ И БСП – РАВНИ РЕЗУЛТАТИ, РАЗЛИЧНА КОНДИЦИЯ ОБЕДИНЕНИТЕ ПАТРИОТИ ИМАТ ЕКЗИСТЕНЦИАЛЕН ПРОБЛЕМ ДПС – КОНСОЛИДАЦИЯ ОКОЛО ЦЕННОСТИ ВОЛЯ – ЛУТАНЕ И СИГНАЛИ В РАЗЛИЧНИ ПОСОКИ ИЗВЪНПАРЛАМЕНТАРНИ ФОРМАЦИИ IV. ВЪТРЕШНА ДИНАМИКА ВЛИЗАМЕ В ПРЕГОВОРИТЕ ЗА F-16 СЪС СЛАБИ ПОЗИЦИИ РАБОТОДАТЕЛИ И СИНДИКАТИ – КОНФЛИКТЪТ СЕ ИЗОСТРЯ СКАНДАЛЪТ С ЛИБИЙСКИЯ БАДР (БДИН) ВИНЕТКИТЕ – ФАЛСТАРТ, ОСТАВКИ, ПРОБЛЕМИ  МЕСТНА ВЛАСТ НА ПРИЦЕЛ – ПЛОВДИВ, ЧЕРНОМОРИЕТО, МРЪСНИЯТ ВЪЗДУХ V. ГЛОБАЛНИ И ЕВРОПЕЙСКИ РАЗВИТИЯ Битката САЩ - Китай и отражението върху глобалната икономика Договорът от Аахен между Франция и Германия Строежът на Северен поток- 2 напредва, натискът на Вашингтон нараства Брекзит постави Великобритания в тежка политическа криза Русия - преговори с Япония, общи позиции с Турция и Китай VI. РЕГИОНАЛНИ РАЗВИТИЯ Македония – накъде след Преспанския договор Политическото напрежение в Сърбия расте Турция се движи активно на глобалната сцена Проблемите пред Гърция Предизвикателствата пред Кипър Албания - скандал между президента и премиера Социално напрежение в Косово Пълният 55-страничен вариант на анализа е достъпен само за абонати. За контакти и абонамент - 0878 852 713", "date": "2019.02.01", "title": "Анализът на ИСА за януари 2019: Случаят „Йончева” консолидира БСП, властта започва да тежи на ГЕРБ"}
{"url": "http://epicenter.bg/article/V-Harvatiya--Iztriha-makedontsite---balgarite-im-vzeha-istoriyata--gartsite-imeto--albantsite---ezika/174227/11/33", "text": "Много македонци са против промяната на името на страната, но решението им бе наложено насила. Не става дума само за Гърция, а има още две споразумения в полза на Албания и България. Македонският народ остана без това, което е най-важно съществуването на държава. Срещу волята на гражданите на страната, тя остава без своето име, език и история. Със сключените от македонските власти споразумения със съседните страни, тя даде на България историята, името на Гърция и с двуезичието даде на Албания езика си, пише анализаторът Иван Бродич в материал за авторитетния хърватски ежедневник Slobodna Dalmacija, цитиран от Агенция \"Фокус\".  Със 153 гласа „за“ и 146 „против“, гръцкият парламент ратифицира историческия договор с Македония за новото име на бившата югорепублика, с което се слага край на продължилия три десетилетия спор, който блокираше пътя на Скопие към НАТО и ЕС. Искрена подкрепа за държавата с новото име – Република Северна Македония, дадоха и европейските лидери.  Най-висшите представители на Европейската комисия поздравиха гръцкия премиер Алексис Ципрас и македонския му колега Зоран Заев за „политическа смелост, лидерство и отговорност за решаване на един от най-трудните спорове в региона“. Ентусиазмът обаче не се споделя от опозицията в двете страни, която организира множество протести.  За това какво означава гръцкото потвърждение на Преспанския договор за Македония, журналистът от „Слободна Далмация“ Лола Райт разговаря с добрия познавач на страната Иван Бродич, главен редактор и собственик на портала Energy press.  Както виждаме, гръцкият парламент ратифицира споразумението, което се и очакваше, предвид големия ангажимент на западната дипломация по този проект. Следващите стъпки са обмена на документи за ратификация между двете страни, след което Македония ще информира света, че вече не съществува под сегашното си име. Трябва да съжаляваме, че това решение няма последици там, от където тръгва всичко - Гърция, която преди 27 години започна да блокира европейския път на Македония, въпреки че тази страна беше първата, подготвена за членство в ЕС от балканските държави.  Мнозина твърдят, че блокадата е направена с цел западните съюзници и Гърция да попречат на признаването на екзодуса и единствен непризнат геноцид в Европа – този от 1949 година над македонците в Егейска Македония. Не знам дали е така, но това би могло да обясни, защо топката на вината за блокадата се прехвърли на страната на Македония и бе извършено невиждано досега политическо насилие в Европа над един народ. Напомням, че на последния референдум голяма част от македонците отхвърлиха промяната на името си, като не се явиха в достатъчен брой, за да бъде успешно допитването. Насилниците им наложиха решението. Но и това не е най-лошото, сегашното македонско правителство подписа и ратифицира още две споразумения.  Единият е за двуезичността на територията на цялата страна, дори там, където няма албанци и това не е необходимо, а другият е Софийският, според който Македония се отказва от цялата македонска история до 1945 година в полза на българската история. Известно е извинението на Зоран Заев за това, че нарече Илинденското въстание македонско.  Какво противоестествено блудство е Софийският договор показва и фактът, че българската писменост и Църква, както и голяма част от историята, са от Охрид, в рамките на Охридската архиепископия и Охридската книжовна школа, университет с три хиляди студенти, съществувал 100 години преди Сорбоната. Същото важи и за Сръбската православна църква, но това не е тема на настоящия материал.  На България бе предоставено правото да наблюдава училищната програма в Македония за изпълнението на Софийското споразумение. Точно като Гърция. Защото в споразумението от Преспа най-лошото не е промяната на името, а премахването на македонското гражданство. По-конкретно, гражданството ще бъде записано в родителен падеж (граждани на), от учебниците ще бъдат изхвърлени македонските топоними за Пиринска и Егейска Македония, което е същото като да се забрани на хърватите да наричат Беч – Беч.  Да не забравяме, за да бъде прикрит един геноцид, или каквото и да е, беше направена причинно-следствена инверсия и насилие срещу една политическа нация.Именно затова бе използвана левицата, която по собственото си признание е анационална, а и в този случай дойде на власт на вълната на конфликт (т.нар. „цветна революция“, известна с това, че за целите на протеста унищожава чужда собственост под различни цветове) и се държи на власт благодарение на същия този конфликт.  Учудващо е колко им е лесно на някои хора на Запад да тласнат един народ в такъв конфликт и да си играят с чуждите животи, защото, вярвате или не, на мълчаливото мнозинство македонци им е важна националната идентичност, това, с което се дефинират. В края на краищата, в историята това винаги е била червената линия, която нито една нация, решила да оцелее, не е преминала. От тук произтичат въпроси, които не е моментът да се поставят гласно, но това време ще дойде в обозримо бъдеще.    Македонската опозиция смята, че ще бъде възможно с връщането на власт и/или с политическото влизане в европейската интеграция, или по съдебен път, да отмени спорните части от Преспанския договор, т.е. наложените с насилие, заплахи и подкупване на политици конституционни промени. Като се има предвид количеството насилие, аз не съм оптимист, но им пожелавам късмет.  Иначе, основната опозиционна македонска партия, зряло и умело, се подготвя за цикъла нови избори, първите от които са президентски, защото настоящата власт не е отговорна само за споменатите три договора. Тя е олицетворение и на спада на индустриалното производство, експулсирането и арестуването на чуждестранни инвеститори, натрупване на повече дългове за една година, отколкото през предишните десет и спиране на инфраструктурни проекти.  Кога може да се очаква влизането в НАТО и отварянето на вратата към ЕС? Надяваме се, възможно най-скоро, защото от 20 години мястото на Македония е в тези интеграции. Преди 20 години подкрепата беше 80%, но оттогава, заради последиците от блокадата, които се чувстват и днес и невъзможността да се застане на пътя на произволното и анационално насилие, тя е спаднала.  Спадът на подкрепата също доведе до институционални проблеми в Македония. Иначе, освен малцинствата, македонците, страдащи от Стокхолмския синдром, са примирени и възмутени от ситуацията. Бойкотът на референдума показа това. И ако няма добър кандидат, аз се опасявам, че няма да бъде достигната нужната избирателна активност на президентските избори.  Как се коментира в Макдоения въвеждането на албанския като втори официален език  Това е изключително смешно. Според Охридското споразумение, двуезичието съществува от 2001 г. в общините, в които живеят албанците. Сега, според Тиранската платформа, двуезичието е и в общините, където дори златарите не са албанци. Не бива да се изненадваме, че институционалното насилие срещу македонците започна с конституирането на парламента в сегашния му състав, който бе утвърден в присъствието на 59 от 61-те необходими депутати и когато преди македонския, беше изпълнен националния химн на Албания.  ", "date": "2019.02.01", "title": "В Хърватия: Изтриха македонците - българите им взеха историята, гърците името, албанците - езика"}
{"url": "http://epicenter.bg/article/Polk--V--Tsvetanov--Sluzhih-v-GSht--ne-sam-imal-namerenie-da-byagam-pri-voyna/174248/11/0", "text": "\"Служих и в Генералния щаб преди правителствата на г-н Борисов. Служих в Генералния щаб, и след това и в Министерството на отбраната, когато г-н Борисов също оглавяваше правителства. Нито съм участвал в купуване на \"техника за бягане\", нито съм бягал! А по онова време г-н Борисов също беше „управляващ”!.\" Това заявява в писмо до Министерството на отбраната полковникът от запаса Валентин Цветанов по повод думите на премиера, че Генщабът е купувал техника, за да бяга при война.   Писмото на полк. Валентин Цветанов е в отговор на думите на премиера Бойко Борисов, казани във вторник, по време на годишната среща на бизнеса с правителството: \"Десетилетия лъжат хората, че ще купуват самолети, а през това време се напълнихме с транспортна техника. Дванадесет Кугъра, Пантери, Спартани. Милиарди. И една няма вътре пушчица, едно патронче не могат да изстрелят. Само за бягане. Техника да се изнесе Генералният щаб и всички управляващи бързо при война\".     \"Преди близо четири години, когато все още бях действащ офицер, написах мое лично отворено писмо до г-н Константин Тренчев, провокирано от негови думи спрямо хората в Българската армия, а именно „Това не е никаква армия, това са едни торбари-тъпанари по 120 кила, които вече за нищо не стават\". Тогава някои медии дадоха гласност на моята позиция по повод казаното от г-н Тренчев. Имаше немалък отзвук.   Вчера, 30 януари, отново изразих писмено своя лична позиция, като офицер, но и вече в качеството си и на гражданин, който не е в редовете на Българската армия. За това бях провокиран от думи на министър-председателя, г-н Бойко Борисов. Държа да подчертая, че лично не съм чул или видял изказването на г-н Борисов. Прочетох за тях в пресата, предния ден - 29 януари. И понеже тези думи се отнасят за структура, в която съм служил през визираното време - изпратих електронно писмо до Пресцентъра на Министерството на отбраната, копирано и до други отговорни фактори.   В това мое писмо е записано следното:   Уважаеми г-да от Пресцентъра на Министерството на отбраната, Предоставям на Вашето внимание следното, което разбира се не е убягнало от погледа Ви и моля за Вашия отговор. Според заглавие в segabg.com, \"Борисов: Генщабът е купувал техника, за да бяга при война\". Цитат от публикацията: „Десетилетия лъжат хората, че ще купуват самолети, а през това време се напълнихме с транспортна техника и то само във Военновъздушните сили. И нямат вътре една пушчица, едно патронче не могат да изстрелят - техника за бягане, да се изнесат Генералният щаб и всички управляващи бързо при война”.   Изразявам личната си позиция на офицер от Българската армия. Служих 38 години и половина във Въоръжените ни сили! Служих и в Генералния щаб преди правителствата на г-н Борисов. Служих в Генералния щаб и след това, и в Министерството на отбраната, когато г-н Борисов също оглавяваше правителства. Нито съм участвал в купуване на \"техника за бягане\", нито съм бягал! А по онова време г-н Борисов също беше „управляващ”!   Ако такива думи са отправени от един министър-председател - бих очаквал да ги докаже! Той самият е бил на борда на \"такива, според него\" средства! Интерес би представлявало, може би не само за мен, мнението и на поне няколкото генерали, били началници на Генералния щаб (началници на отбраната) в последните поне десет години! Бих желал да прочета тяхното мнение!   Интерес би представлявало, може би не само за мен, и мнението на министъра на отбраната, който съгласно Закона за отбраната и въоръжените сили е непосредственият началник на началника на отбраната! Нали, съгласно чл. 25, ал. 1 от същия Закон, министърът „ръководи и отговаря за провеждането на държавната политика в областта на отбраната на страната”. Закупуването на военна техника е елемент от тази политика. А според чл. 31а от Закона, министърът утвърждава определени програми и/или проекти за инвестиционни разходи за придобиване и/или модернизация на въоръжение, техника и оборудване за нуждите на въоръжените сили”. Ще очаквам Вашият отговор!   С уважение, полковник Валентин Цветанов (о.з.), служил до 22.02.2015 г. в МО, вкл. и на длъжността \"заместник-директор на дирекция \"Операции и подготовка\"   Източник:   ", "date": "2019.02.01", "title": "Полк. В. Цветанов до премиера: Служих в ГЩ, не съм имал намерение да бягам при война!"}
{"url": "http://epicenter.bg/article/-quot-To-Vima-quot--Soros-prokara-patya-na-Zaev-kam-vlastta-v-Makedoniya-/174250/11/33", "text": "Съвременната дипломация не се води само от държавите. Решаваща роля играят частни лица и групи на „гражданското общество“, често използващи услугите на дипломати, политици и академици без ограниченията на редовните държавни служители, пише Лефтерис Харалмпопулос в материал за консервативния гръцки ежедневник „То Вима“, представен от Агенция \"Фокус\".  От американските мозъчни тръстове, които играят основна роля за определянето на политиката на САЩ и разчитат на частни донори, до изникващите като гъби неправителствени организации (НПО) на всички горещи места по земята, има безброй примери за „приватизацията на дипломацията“.  Именно тук се появява Джордж Сорос, както стана очевидно покрай въпроса за името на Македония.  По американските стандарти, Сорос е „прогресивен“. Но той е глашатай на един вид „хуманитарен империализъм“, чиято концепция бе обсъждана по време на администрацията на Бил Клинтън.  Пътят на Сорос в тази сфера - той вече бе добре известен като търговец - започва не само със създаването на Фондация „Отворено общество“ в началото на 90-те години, но и с учредяването на Международната кризисна група (МКГ) през 1995 г. с решаващо финансиране от Сорос, по време на кризата в бивша Югославия.  Най-характерният доклад на МКГ през 90-те години на миналия век беше написан за Косово през 1998 г., в който той се обяви в полза на интервенцията на НАТО, която наистина се случи през 1999 г.    Когато комунистическите режими се разпаднаха, целта беше да се възстановят както политическите институции, така и гражданското общество. Това не можеше да бъде предприето лесно от официалните западни държавни структури. Как да стане? Това ще бъде постигнато чрез възлагането на решаваща роля на НПО, като Фондация „Отворено общество“ на Сорос, име, което идва от Карл Попър и неговата концепция за отвореното общество в основната му книга - „Отвореното общество и неговите врагове“.  Фондацията и нейните дъщерни дружества изиграха своята роля.  Необходимо е да се има предвид фактът, че до 2017 г. Сорос е изразходвал около 12 млрд. долара за такива дейности.  През 2018 г. бюджетът на Фондация „Отворено общество“ е приблизително един милиард долара, от които 81,7 милиона са предназначени за Европа.  Фондация „Отворено общество“ влезе в Бившата югославска република Македония много рано. Всъщност, от самото начало тя избра да нарича съседната ни страна просто Македония.  От 1992 г. Сорос е налял в страната 98.7 млн. долара.    Сорос лично даде заем на БЮРМ през 1993 г., за да може да се справи с икономическата криза. През 1994 г. той субсидира въздушни превози на селскостопанска продукция в Словения (през периода, в който Гърция бе наложила ембарго), така че земеделската продукция да достигне до европейския пазар. Той също така финансира училища и други проекти.  Фондация \"Отворено общество\" изрази силен интерес към БЮРМ, особено след етническия конфликт и албанското въстание, което доведе до Охридското споразумение. Тя се застъпи в подкрепа на перспективите на Скопие за НАТО и ЕС, както показват много от докладите й, и критикува Русия и позицията на гръцките правителства от 2008 г. насам.  През последните години тя беше критична и за националистическата партия на ВМРО от БЮРМ.    През март 2017 г. шестима американски сенатори изпратиха писмо до тогавашния държавен секретар на САЩ Рекс Тилърсън, в което го питаха защо правителственият клон за чуждестранната помощ, Американската агенция за международно развитие (USAID), дава големи суми на Фондация „Отворено общество“ в БЮРМ, която, според обвиненията на сенаторите, подкрепя леви организации и медии.  През същия период американската организация Judicial Watch обвинява, че между 2012 и 2016 г. фондацията на Сорос е получила 4,82 млн. долара и че в сътрудничество с посланика на администрацията на Обама в Скопие Джес Бейли използва тези пари за дестабилизиране на „дясноцентристкото правителство“ (правителството на Груевски).  Основното обвинение беше, че Фондацията се е намесила, за да осигури издигането на Зоран Заев на власт, като по-възприемчив към споразумение от типа на Преспанското.  Както всички знаем, няколко месеца по-късно между Атина и Скопие започнаха проучвателни разговори. Това доведе до преговорите, които доведоха до сключването на споразумението от Преспа.  От самото начало Фондация „Отворено общество“ използва тежестта и влиянието си, за да накара обществеността в БЮРМ да подкрепи спогодбата.  Нейната позиция осветява сложния начин, по който днес се дефинират „международните играчи“. Те не се ограничават до правителства или официални международни организации. Те включват проактивното поведение на „частни субекти“, които популяризират основните проекти на Запада.  ", "date": "2019.02.01", "title": "\"То Вима\": Сорос прокара пътя на Заев към властта в Македония "}
{"url": "http://epicenter.bg/article/Mirela-Kostadinova--Politikat-Aleksandar-Malinov-pravi-koalitsiya-s-tezi--koito-go-unizhavat/174257/11/105", "text": "Александър Малинов е един от българските държавници, който изпраща на перона на гара Казичене на 3 октомври 1918 г. Фердинанд при абдикацията му. Той е поканен от двореца за кръстник на внучката му принцеса Мария-Луиза. За него принц Кирил разказвал, че е най-почтения човек, когото познавал. Съвременниците му свидетелстват, че бил тих, спокоен и се държал достолепно. Никога не повишавал тон и не се карал. Имал висок авторитет. Вземал проблемите на всеки човек присърце. Сериозният политик внушавал уважение и доверие в себе си. Добрината му била пословична.   Веднъж съпругата му пазарила едно шопкинче, 12-13 годишно, за слугинче в къщата им. Прибрал се вечерта Малинов, погледнал детето, разговорил се с него пред жена си и децата си. Разбрал, че е умно, но бедно. На другия ден го хванал за ръчичка, завел го в магазин за дрехи на улица „Търговска“. Облякъл го, обул го и записал в училище. Детето живеело и помагало в къщата на семейство Малинови. Само дето не го осиновили. Малинов колкото пари давал на своите си деца, толкова и на него. А, когато в София дошло братчето на момичето от село, за да види как живее сестра му в богатата къща, държавникът завел и него да го облече в нови дрехи.   Любопитен факт е, че Малинов е роден в Пъндакли, днес Украйна на 3 май 1867 г. и е потомък на бесарабски българи. Завършва Южнославянския пансион на Тодор Минков в Николаев и право в Киев. След идването му в България е адвокат, съдия и прокурор в Пловдив. След смъртта на Петко Каравелов става лидер на Демократическата партия. Малинов е премиер на страната общо в пет правителства. Най-успешно е първото му премиерстване, когато проявява своите дипломатически качества и спомага за обявяване Независимостта на България. Той застава начело на страната в най-тежката 1918 година, когато България губи Първата световна война. Малинов е начело на страната по време на Войнишкото въстание, което е потушено с много кръв.   През 1922 г. на път за Велико Търново, заедно с други видни политици, той е бит от оранжевата гвардия на БЗНС, брадата му е била оскубана и с него са се гаврили пред очите на тогавашния вътрешен министър Райко Даскалов.  В края на същата година несправедливо е обвинен за националната катастрофа и земеделците на Стамболйски го хвърлят в затвора. Освободен е веднага след като на власт идва правителството на проф. Александър Цанков.  През 1931 г. влиза в коалиция с БЗНС и отново за няколко месеца става министър-председател.   „Политическата кариера на Александър Малинов е изпълнена както с достойнство, като той застава начело на държавата в трудни и решителни моменти, така и накрая с падение, когато се съюзява с тези, които са го измъчвали и унижавали, за да влезе отново във властта. Прави промени в конституцията през 1911 г., които разрешават на царя да сключва тайни външнополитически споразумения. Затова е критикуван от много историци.   Придържа се към концепцията за неделимост на Македония и това забавя създаването на Балкканският съюз. Привърженик на Антантата той поставя личните си чувства на заден план и приема да воюва срещу Съглашението, защото  искат от него безусловна капитулация.   Регулира въпроса със Северна Добруджа. Вижда възхода и падението на българския национален идеал. Предотвратява окупацията на България от сърби и гърци при Солунското примирие. Когато го питат защо прави коалиция с тези, които са оскубали брадата му отговаря, че мисли с главата, а не с брадата си“ – разказа за Епицентър историкът Димитър Делчев.   Александър Малинов освен голям човек и политик обичал духовито да се шегува. В дома му се пиело много боза от просо. Самият той бил въздържател и не се докосвал до алкохол. Но се отбивал редовно в гостилницата „Червен рак“ при собственика ù Мориц Рац. Една вечер той казал:   - Господин Малинов, ако всичките ми клиенти са като Вас, да не пият, аз ще фалирам.   - Господин Рац, ако всички гостилничари са мошеници като вас, България ще фалира.   - Защо да съм мошеник? – разсърдил се Мориц Рац.   - Защото аз ви поръчах да ми донесете за моя рожден ден, в Министерския съвет, пълнен шаран с орехи, а вие ми го донесохте пълнен с кестени. Килото кестени струват един грош, килото орехи половин лев. Вие сте измамник над измамниците, но Ви обичаме и Ви пазим за кадем.   - Защо, защо ме пазите? – не разбирал Мориц Рац, който не знаел добре нито български, нито турски.   - Защото ела зло, че без теб по-зло. – разсмял се Малинов – Ти крадеш левове, а този, който ще заеме твоето място, ще краде наполеони. От година на година мошениците стават по-много и по-опитни, а ти си мил, хубав, весел мошеник… Дай сега на всички по една бира от мене. И да се спогодим. Аз ще държа една пълна чаша бира пред мене и ти няма да губиш. На масата ми винаги сядат хора, които пият за двама и трима. Значи аз ти водя клиентела.   Мориц Рац му казал тогава:   - Понеже никой досега не ми е правил честта да ме нарече мил, весел мошеник, занапред имаш безплатно пиене от мене, докато съм жив. И това ще завещая на синове и на внуци. Няма по приятно нещо за една хубава жена да я наречеш „ нежно, мило цвете“ и един умен, богат мъж – „мил и весел мошеник“. Ние, всички умни хора сме весели мошеници. И затова светът върви напред. Светът ще пропадне, ако всички се пишат праведници.   Александър Малинов умира по време на предизборно събрание в София на 20 март 1938 г. оставайки верен на политиката до последния си земен миг.", "date": "2019.02.01", "title": "Мирела Костадинова: Политикът Александър Малинов прави коалиция с тези, които го унижават"}
{"url": "http://epicenter.bg/article/Arhivite-sa-zhivi--Eltsin-dokladva-na-Bush-bashta--che-e-vzeto-reshenie-za-likvidirane-na-SSSR-/174258/11/61", "text": "Президентската библиотека и музей на президента на САЩ Джордж Буш – старши   между него и тогавашния президент на Руската Съветска Федеративна Социалистическа Република (РСФСР) Борис Елцин от 8 декември 1991 година, в който последният го известява за постигнатата договорка с президентите на Беларуската ССР и Украинската ССР Станислав Шушкевич и Леонид Кравчук за ликвидиране на Съветския съюз още преди обнародването на Беловежкото споразумение (по-късно на 8 декември).   Привет Борис, как сте, сър?   Привет господин президент, при нас всичко е прекрасно. Господин президент, ние се разбрахме да се информираме един друг за изключителни събития. Днес в нашата страна се случи много важно събитие и ми се искаше да Ви съобщя лично, преди да узнаете всичко от пресата.   Отлично, благодаря ви.   Днес се събрахме, господин президент, лидерите на трите държави – Беларус, Украйна и Русия. Събрахме се и след много дълги дискусии, които продължиха около два дни, се съгласихме, че действащата система и Съюзният договор, който всички ни натискат да подпишем, не ни задоволяват. Именно затова се събрахме и буквално преди минути подписахме съвместно споразумение. Господин президент, ние, лидерите на трите държави – Беларус, Украйна и Русия – предвид това, че преговорите за нов договор са в застой, считаме, че образуването на независими държави стана свършен факт по обективни причини. Също така трябва да отбележим, че недалновидната политика на съюзния център ни въвелче в политическа и икономическа криза – отчитайки интересите на икономиката и различните слоеве от обществото – ние, общността на независимите държави Беларус, Украйна и Русия, сключихме споразумение. Този договор от 16 точки е посветен на създаването на общност на група независими държави. Господин президент, в това споразумение се говори за създаването на т.нар. Общност от държави, включително параграф за откриване към други държави, включително бившите членове на СССР.   Разбирам.   Членовете на общността преследват целите за обезпечаване на световния мир и сигурност. Те също така гарантират изпълнението на международните задължения и други споразумения, подписания от бившия Съюз, включително външния дълг. Ние също така сме готови за съвместен контрол над ядреното оръжие и неговото неразпространение. Това споразумение беше подписано от ръководителите на три страни – Беларус, Украйна и Русия.   ОК.   Звъня в присъствието на президента на Украйна и председателя на Върховния Съвет на Беларус. Освен това говорих с президента на Казахстан Назърбаев. Прочетох му пълния текст на споразумението, включително всички 16 точки. Той напълно подкрепя всички наши действия и е готов да подпише споразумението от негова страна. Той е готов да лети до Минск и да го подпише.   Разбирам.   Това е много сериозно. Тези 4 държави формират 90% от БВП на СССР. Това е опит, стъпка към образуване на общност, но без контрол от страна на общ център, който се разпореждаше с нас през последните 70 години. Това е много сериозен ход и ние сме уверени, убедени сме, че това е единственият възможен изход от настоящата критична ситуация.   Борис, вие...   Господин президент, трябва да ви съобщя нещо конфиденциално, президентът Горбачов не знае за това. Той знае, че имахме намерение да се срещнем – всъщност, аз му съобщих, че ще се срещнем. Очевидно, ние веднага ще му изпратим текста на нашето споразумение, защото той ще трябва да вземе определени решения на своето ниво. Г-н президент, днес съм много, много откровен. Сега нашите четири държави виждат само един изход от критична ситуация. Не искаме да правим нищо в тайна - веднага ще организираме пресконференция. Надяваме се на вашето разбиране.   Добре, Борис, оценявам вашето позвъняване и вашата откровеност. Ние незабавно ще се запознаем с тези 16 точки. Каква реакция от центъра очаквате?   Първо обсъдих това с министъра на отбраната Шапошников. Бих искал да прочета шестата глава от споразумението. Всъщност Шапошников напълно се съгласи и подкрепи нашата позиция.  Сега ще прочета шестия член:     Аха.   „Страните ще уважават взаимно стремежите един на друг за постигане на статут на безядрена зона и неутрална държава“.   Разбирам.   Моля, обърнете внимание на следния параграф, г-н президент (и моля преводача да го преведе възможно най-точно):    Скъпи Джордж, свърших. Това е много, много важно. Поради традицията между нас, аз едва изтраях десет минути, преди да ви се обадя.   Първо, много съм ви благодарен. Второ, ще проучим 16 статии с голям интерес веднага щом ги получим.   Ще ги изпратя веднага.   Ще докладваме и за нашата реакция - ще ви дадем отговор. Благодарим ви за изключителната любезност.   Много съм щастлив. Това наистина, наистина ще развълнува пресата - това е най-новата информация. Честно казано, дори Горбачов все още не знае, въпреки че ще го информираме точно сега.    Още веднъж ви благодаря за вашето специално отношение към САЩ. Ще работим с вас и други страни, според развитието на ситуацията. Разбира се, ние се надяваме, че целият процес ще бъде мирен.   Да, абсолютно.   Моля, засвидетелствайте почитанията ми на другите президенти и Назърбаев, когато се срещнете с него.   Г-н президент, благодаря ви за разбирането на нашата позиция и вашата подкрепа. В нашата ситуация не бихме могли да направим друго.   Определено искаме внимателно да проучим въпроса. Разбираме, че в тази ситуация трябва да се оправят участниците, а не трети страни, като САЩ.   Гарантираме това, господин президент.   Добре, пожелавам ви късмет и ви благодаря за обаждането. Ние се интересуваме от реакцията на центъра и другите републики. Мисля, че времето ще покаже какво ще се случи.   Сигурен съм, че други републики ще разберат и ще се присъединят към нас много скоро.   Благодаря ви още веднъж за позвъняването след такова историческо събитие.   Довиждане.   Довиждане.  ", "date": "2019.02.01", "title": "Архивите са живи: Елцин докладва на Буш-баща, че е взето решение за ликвидиране на СССР "}
{"url": "http://epicenter.bg/article/Kristalina-Georgieva-oglavi-vremenno-Svetovnata-banka-/174230/4/0", "text": "От днес Кристалина Георгиева е временно изпълняващ длъжността президент на Световната банка. Тя ще остане ръководител на институцията докато през пролетта не бъде избран титуляр на поста на подалия изненадващо оставка Джим Йон Ким, предаде БНР.  Световната банка винаги се оглавява от американски гражданин, а Джим Йон Ким получи поста именно заради гражданството си, а не заради опита и качествата си според мнозина анализатори.  Веднага след като бе оповестено връщането му в частния сектор, се заговори, че Иванка Тръмп ще оглави институцията. В последствие стана ясно, че дъщерята на президента на САЩ Доналд Тръмп, която е и негов съветник, ще участва в подбора на новия ръководител на банката.  ", "date": "2019.02.01", "title": "Кристалина Георгиева оглави временно Световната банка "}
{"url": "http://epicenter.bg/article/Prognoza--Predstoi-zabavyane-na-balgarskata-ikonomika--skapite-zhilishta-stavat-kapan-za-investitorite/174239/4/0", "text": "Забавянето на глобалната икономика ще стане факт през годината, но ефектът ще застигне българската след година и тя ще отбележи ръст от 3% през настоящия период. Това показват прогнозите на анализаторите на ЕЛАНА Трейдинг за 2019 г. , пише    „Инвеститорите трябва да се подготвят, като намалят рисковите инвестиции и подбират акции на дивидентни компании от сектори, които се влияят по-малко от спадове“, обяснява Цветослав Цачев, главен инвестиционен консултант в ЕЛАНА Трейдинг.   Анализаторите посочват, че златото вече привлича капитали и цената му ще достигне 1450 долара за тройунция през 2019 г., но според тях инвеститорите не бива да се осланят изцяло на ценния метал поради високите рискове. Силни краткосрочни движения на валутните курсове също предвиждат експертите, като съветват трейдърите да следят внимателно изявленията на централните банки.   През 2019 г. поскъпването на еврото ще бъде етап от по-дългосрочен процес, а британският паунд остава с непредвидими движения заради неяснотата около Брекзит, поясняват анализаторите.     Анализаторите прогнозират растеж от 3% през годината, но към края на 2019 г. ще започне да се отразява негативната тенденция в глобален мащаб. Индустрията ще усети спада по-късно през годината, докато строителството и услугите ще продължават растежа си. Тези фактори, заедно с ограничената работна сила, ще доведат до по-висока инфлация в страната. Недвижимите имоти ще станат „капан“ за инвеститорите след година, поради вече високите цени на жилищата и голямото строителство.     Анализаторите очакват стабилизиране на българския фондов пазар през първата половина на 2019 г. след спада, с който завърши предишната година. Фокусът на инвеститорите остава към акциите с висок дивидент и добри резултати. Финансовите резултати на индустриалните компании ще бъдат силни през първата половина на годината, но постепенно забавянето на глобалния растеж ще се усети и у нас. В подготовка за негативната тенденция по света, инвеститорите ще заложат на българските компании, които са слабо чувствителни на външните шокове, нямат задължения и техният мениджмънт е гъвкав при промяна на пазарната среда, както и има добро отношение към миноритарните акционери. Тези акции ще поставят основата за добро представяне на портфейла при дългосрочен растеж на пазарите след време. Според експертите, няма рискове българските акции да преживеят продължителен спад - така, както стана през 2009 г., защото сега няма балон на пазара.     Анализаторите виждат потенциал за ръст на еврото през първата половина на 2019 г., който се дължи на предстояща пауза на вдигане на лихвите от Федералния резерв. Валутните трейдъри трябва да следят внимателно централните банки за всяка промяна в лихвената политика, защото това ще води до силни краткосрочни движения на курсовете. Като се има предвид и очакванията за повишаване на лихвите в еврозоната към края на годината, ще се стигне до растеж на еврото към нивото от 1.20 EUR/USD. Такова поскъпване на европейската валута ще стане част от по-дългосрочно движение в границите между 1.05 и 1.25 EUR/USD през следващите 2 години.     Борсово търгуваните фондове в злато вече привличат капитали от инвеститорите за разлика от тези с останалите благородни метали. Златото има своето място в портфейлите на инвеститорите, но не като основен инструмент. Анализаторите на ЕЛАНА Трейдинг препоръчват да не се разчита изцяло на златото за защита от риска на падащите фондови пазари. Трябва да се има предвид, че добивът на злато ще намалява през следващите години поради ниските инвестиции в нови находища и изчерпването на по-богатите на руда залежи. Сливането на големите производители няма да доведе до подобрение в сектора. Поради това акциите на златодобивните компании засега остават изключително рискова инвестиция, като перспективите за траен растеж са малки. Експертите посочват ценова цел за златото до края на 2019 г. от 1450 долара за тройунция.     Анализаторите на ЕЛАНА Трейдинг виждат заплаха за цената на петрола през 2019 г. предвид забавянето на глобалната икономика. Потенциалът за растеж на цената е само краткосрочен в зависимост от баланса на търсенето и предлагането. Очаква се дъното на цената да бъде през второто тримесечие на годината. Според експертите, акциите на петролните компании ще продължат да изостават от пазара и засега няма причини да се очаква, че този сектор ще се представи по-добре от основните индекси. Анализаторите очакват волатилно движение на цената на петрола в диапазон 40-60 долара през годината, а не постоянно поевтиняване, както е характерно в началото на икономическа рецесия.     Анализаторите на ЕЛАНА Трейдинг посочват, че оценката на американските акции е много висока и инвеститорите ще продължат да намаляват поетия риск през 2019 г. Щатските индекси ще се движат в широк диапазон през първата половина на годината. Експертите препоръчват инвеститорите да подготвят портфейлите си за икономическото забавяне по света, като намалят дела на рисковите активи и насочат част от инвестициите си към акции с дивиденти от сектори, които не са чувствителни на икономическия спад. Борсово търгуваните фондове с американски правителствени облигации могат да хеджират портфейла от евентуален спад на фондовите пазари, а подходящите акции са от секторите на комуналните услуги, здравеопазването и телекомуникациите. Водещи компании от тези сектори са също в основата на борсово търгувани фондове с висок доход от дивиденти.  ", "date": "2019.02.01", "title": "Прогноза: Предстои забавяне на българската икономика, скъпите жилища стават капан за инвеститорите"}
{"url": "http://epicenter.bg/article/New-Europe--Boyko-Borisov-iska-Balgariya-da-vleze-v-Evrozonata-do-2022-godina-/174240/4/0", "text": "По време на изказване на ежегодна бизнес конференция на 29 януари, българският премиер потвърди намерението си София да влезе в Еврозоната до юли 2022 година. Това пише базираното в Брюксел електронно издание New Europe, цитирано от Агенция \"Фокус\".  Както пише авторът, интеграцията в Еврозоната бе начело на дневния ред на тазгодишната конференция, на която Борисов обсъди ползите, които страната ще има, ако премине към Механизма на обменните курсове на Европейския съюз, а именно, че българите ще се радват на допълнителна финансова сигурност с надзора на Европейската централна банка, както и увеличени инвестиции.  Медията отбелязва, че „това е последната стъпка на българското правителство, което се опитва да укрепи позицията си на член на Европейския съюз, като същевременно се фокусира върху по-дълбоката интеграция в ядрото на блока“.  „През 2007 г. България и още един бивш член на стария Източен блок от комунистическата ера, Румъния, се присъединиха към Европейския съюз. Оттогава и пред лицето на системните проблеми, произтичащи от наследството на стария комунистически режим, българската икономика и банковият сектор бяха осакатени от широко разпространената корупция“, посочва New Europe.  „България обаче работи усилено, за да намали инфлацията и дълга, както и да изпълни други критерии за присъединяване към еврозоната. За българското правителство предстои кръг от стрес-тестове за финансовата му система, които ще се проведат от Европейската централна банка. Резултатите се очакват през юли и ще играят важна роля при определянето на това дали България е в състояние да предприеме стъпки, които да я доближат до официалното присъединяване към Еврозоната. Най-ранните и най-оптимистични оценки споменават 2022 г. като вероятна крайна дата за България да стане част от общата валута“, отбелязва авторът.  Както България, така и Румъния могат да се изправят пред предизвикателства в стремежа си да станат по-интегрални играчи в Европейския съюз поради относителната слабост на техните икономики и буйната корупция в сравнение с останалата част от 28-членния блок, се предупреждава в материала.  Приемането на еврото теоретично дава на страните по-високи темпове на растеж и по-голяма стабилност, както и подобрява избора на стоки за потребителите и повече възможности за предприятията, които имат лесен достъп до интегриран пазар, оценява в заключение New Europe.  ", "date": "2019.02.01", "title": "New Europe: Бойко Борисов иска България да влезе в Еврозоната до 2022 година "}
{"url": "http://epicenter.bg/article/MRRB-tarsi-trayno-reshenie-na-tehnicheskite-problemi-na-LOT-1-na-AM--Maritsa-/174259/4/0", "text": "Министерството на регионалното развитие и благоустройството търси трайно техническо решение и ще предприеме по-сериозни мерки за справяне с проблемите по трасето на ЛОТ 1 на АМ „Марица. Това стана ясно от думите на министъра на регионалното развитие и благоустройството Петя Аврамова по време на петъчния парламентарен контрол, съобщиха от пресцентъра на МРРБ.   „Всички констатирани до момента дефекти на ЛОТ-а са отстранявани изцяло за сметка на Изпълнителя“, каза още министърът. Тя беше категорична, че областните пътни управления, на територията на които преминава Лот 1 на автомагистралата, извършват постоянен мониторинг на обекта, като изпращат в Агенция „Пътна инфраструктура“ ежемесечни доклади за това. Констатираните дефекти в този участък, през месец ноември миналата година, са отстранени.   До момента АПИ е установила наличието на голям надлъжен наклон на пътя от 4% и при проливни дъждове невинаги водата се оттича през отводнителните улеи, като по този начин се просмуква в насипа, който е висок 15 м. Независимо че са направени допълнителни улеи, проблемът при влошени климатични условия се проявява.   АПИ търси възможности за окончателно решаване на проблема. Съгласно договора на Изпълнителя са изпращани известия за съответния дефект и той е процедирал проект за временна организация на движението, в която са уточнени подробности по дължините на ремонтираните участъци, срокът за отстраняването им и отговорниците за това.   В Парламента министърът на регионалното развитие и благоустройството съобщи още, че са осигурени необходимите средства за доизграждането на път III-8611 „Белица – Загражден“ в участък с дължина 7,6 км. Средствата са в размер на 4 124 136 лв. Те включват проучвателно - проектантските работи, строителството (инженеринг) и строителен надзор на обекта.   След проведена открита процедура по ЗОП за изпълнител на инженеринга е избрано дружеството „ИСА 2000“ ЕООД. Договорът с дружеството е подписан на 04.12.2018 г. Стойността на инженеринга е 4 087 800 лв. с ДДС, а срокът за изпълнение – 365 календарни дни.   За изпълнител на надзора миналата година е избрано дружеството „План инвест Пловдив“ ЕООД. Стойността на договора е 36 336 лв. с ДДС.   Изпълнителят на инженеринга е стартирал проучвателни работи и предстои да изготви Техническия проект. След неговото разглеждане и приемане от Агенцията, ще се пристъпи към строителството.   Към момента в Агенция „Пътна инфраструктура“ се подготвя списък с отсечки, нуждаещи се от ремонт. В края на месец февруари, предстои утвърждаване бюджета на Агенцията за 2019 г., и съобразно финансовата рамка на ремонтните програми, ще бъде извършено приоритизиране на обектите, нуждаещи се от ремонтни дейности в страната.   Само за миналата година в област Хасково за ремонт на репуликанските пътища в областта са вложени над 19 млн.лв.   По Оперативна програма „Региони в растеж“ в момента в областта се изпълняват два лота на обща стойност около 24 млн. лв.", "date": "2019.02.01", "title": "МРРБ търси трайно решение на техническите проблеми на ЛОТ 1 на АМ „Марица“"}
{"url": "http://epicenter.bg/article/Osadiha-dvama-bivshi-agenti-na-DANS-/174228/3/0", "text": "Софийски градски съд призна за виновни бившите агенти от ДАНС Евгени Иванов и Петър Спасов. Това съобщиха от пресцентъра на съда.  28-ми състав, с председател съдия Атанас Атанасов, прие, че Евгени Иванов е виновен в това, че с цел да набави за себе си имотна облага е измамил чужди граждани, че ще получат разрешение за постоянно пребиваване в България. Съдът призна Иванов за виновен и в това, че на работното си място в сградата на ДАНС е държал незаконен пистолет и боеприпаси. За тези престъпления Иванов получи общо наказание - условна присъда от 2 г. и 6 м. лишаване от свобода с 4 г. изпитателен срок.  По другите две обвинения - за разгласяване на държавна тайна и за преправяне на официален документ, Евгени Иванов е оправдан. Съдът частично уважи и гражданските искове за имуществени вреди от пострадалите, които общо възлизат на около 33 000 лв.  Другият подсъдим - Петър Спасов, също бе признат за виновен, че е продал оръжието на Евгени Иванов без последният да е имал разрешение за придобиване. За това престъпление Спасов получи условна присъда от 6 м. лишаване от свобода с 3 г. изпитателен срок.  ", "date": "2019.02.01", "title": "Осъдиха двама бивши агенти на ДАНС "}
{"url": "http://epicenter.bg/article/Lekarka-ot-TELK-v-Targovishte-e-vzela-200-leva-podkup/174232/3/0", "text": "Нов арест на лекар от ТЕЛК заради подкуп. Този път е задържана лекарка от болницата в Търговище. По информация на МВР, тя е взела подкуп от 200 лева, за да издаде документ за трайно намалена неработоспособност на пациент, съобщи Нова телевизия.    Пред БНР прокурор Васил Ангелов каза и какво предвижда законът, ако корупционното действие бъде доказано в съда.   \"За искане и получаване на подкуп по този текст законът предвижда лишаване от свобода до шест години и глоба до 5 хиляди лева. Към настоящия момент продължават да текат следствени действия, разпитват се запознати със случилото се лица\".   В ТЕЛК-Ловеч взимали между 200 и 1000 лева подкуп за издаването на неверни експертизи за инвалидност, информира Нова телевизия.   При ареста на председателката на ловешката комисия Донка Минкова в джоба й бяха открити над 20 000 лева, а другият задържан, който е посредничил за подкупите, бе заловен с около 17 000 лева.   От ГДБОП обявиха, че ще има още арести на корумпирани лекари. Разпитите продължават. Разследващите проверяват има ли още замесени в схемата за освидетелстване на здрави пациенти и завишаване на процента инвалидност срещу подкуп.   В Ловешко били издадени десетки ТЕЛК решения, които са осигурили инвалидни пенсии на здрави хора. Цели села са се издържали по този начин, обяви зам.-главният прокурор Иван Гешев.   Още преди седмица Гешев обяви, че е разкрита престъпна схема за източване на пари от НОИ. А главният секретар на МВР Ивайло Иванов посочи, че нарушения има в Разград, Силистра, Габрово, Враца и Монтана. ", "date": "2019.02.01", "title": "Нов арест на лекар от ТЕЛК! Задържаната е в Търговище, взела е подкуп от 200 лева"}
{"url": "http://epicenter.bg/article/Hvanaha-sluzhitelka-na-banka-prisvoila-200-000-leva/174266/3/0", "text": "29-годишна служителка на банка в Дулово е задържана за присвояване на чужди парични средства в особено големи размери, съобщиха от ОД на МВР-Силистра.   До ареста се е стигнало в резултат на проведено разследване от служители на сектор \"Противодействие на икономическата престъпност\" при ОД на МВР-Силистра след подаден сигнал. До момента е установено, че в качеството си на длъжностно лице чрез неистински документи служителката прехвърляла по сметки на свои близки парични суми, които после постъпвали по нейни.   Така в периода от септември 2018 г. до настоящия момент тя присвоила над 200 000 лева, като пълният размер на присвоените средства е в процес на установяване.   Жената е задържана за срок до 24 часа. Материалите по случая са докладвани на Окръжна прокуратура-Силистра. Образувано е следствено дело по чл.203, ал.1 от НК.", "date": "2019.02.01", "title": "Хванаха служителка на банка, присвоила 200 000 лева"}
{"url": "http://epicenter.bg/article/Nikolay-Banev-ostava-v-aresta--plashil-svideteli-chrez-mayka-si/174269/3/0", "text": "Николай Банев остава в ареста, реши спецсъдът. Според съда има обосновано предположение, че Банев, жена му Евгения и майка му Мария са извършили заедно престъпления, които били доказани от показанията на свидетелите и документите, предаде Нова тв.  Съдът прие, че може да се предположи, че Банев е имал намерение да се върне в страната, но подчерта, че са повдигнати изключително тежки обвинения. Освен това имало опасност да извърши престъпление и да влияе на свидетели.   Прокурорите обясниха, че двамата съпрузи са си писали съобщения за делото и за това как да започнат медийна атака и хибридна война.  В думите си към съда Банев обвини заместник-главния прокурор Иван Гешев в лъжа.  “Съжалявам, че шефът на тези двама души излъга българския народ, че „АКБ Форес” е източило 2/3 от българската икономика. Прочетох томовете. Аз наистина мислех, че съм в детската градина. Всяка една дейност, която съм правил, се опитва да се изкара като криминално деяние. Съжалявам, че съм толкова рязък. Повече от смешно е да се твърди, че един човек от кабинета си и по телефона може да свърши толкова крупни престъпления. Да, „АКБ Форес” се развиваше чудесно, докато не дойде на власт правителството на ГЕРБ. Да, развиваше се чудесно до преди световната икономическа криза. В този случай прокуратурата действа поръчково, без никакви документи. Всички суми са изсмукани от пръстите . Моите адвокати ме съветват да поискам по-лека мярка”, каза Банев.   Николай Банев си разменял съобщения чрез мобилните приложения със съпругата си Евгения, която също е задържана, и майка си Мария. Телефонът на жена му Евгения все още не бил открит, въпреки многобройните проверки, съобщи прокурор Мария Дойчева. Разследващите подозират, че той е бил внесен в кутия от сок с двойно дъно.  В тези съобщения Евгения Банева споделяла с децата си, че могат да заминат за Русия и да получат руско гражданство. За намеренията на Банев да получи политическо убежище в Русия, съобщи преди известно време Иван Гешев.  Децата на Банев обаче пишели на майка си, че им харесва повече в Ница.  Не по-малко люботни били и съобщенията, които Николай Банев разменял с майка си Мария, която също е обвиняема. В съобщението Банев ѝ нареждал да повлияе на свидетели. Тя пък му отвръщала, че казала на един от тях да говори или добро, или нищо.   Самата Мария Банева, която беше също в спецсъда, където се решаваше дали Банев да остане в ареста, отрече това да е вярно. \"Абсолютно не отговаря на истината\", каза 77-годишната жена. Тя уточни още, че е силно разстроена днес, тъй като се навършват 9 дни от смъртта на съпруга й - Йордан Банев.  Съдия Иво Хинов отказа да пусне Банев на свобода с аргумента, че има достатъчно доказателства в подкрепа на предположението, че той извършвал престъпленията, за които е обвиняем.  Също така обаче Хинов препоръча на прокуратурата да раздели делото на части, тъй като в него се изследва една икономическа дейност от 2005 г. до 2018, което е изключително сложно и то това било отнело много време.  В хода на делото стана ясно, че трите деца на Евгения и Николай Баневи вече са в България и са записани в българско училище.  ", "date": "2019.02.01", "title": "Николай Банев остава в ареста, плашил свидетели чрез майка си"}
{"url": "http://epicenter.bg/article/Spetsaktsiya-v-selo-Novachane--Zadarzhani-sa-9-dushi-za-krazhbi--grabezhi-i-sklonyavane-kam-prostitutsiya/174281/3/0", "text": "При специализирана полицейска операция за срок до 24 часа са задържани девет души от село Новачене с криминални регистрации за кражби, грабежи и склоняване към проституция. Това съобщиха от ОДМВР- София.   Специализираната полицейска операция за предотвратяване, пресичане и разкриване на извършени криминални престъпления е проведена вчера. Полицейските действия, осъществени съвместно със служители на дирекция \"Жандармерия\", са проведени в село Новачене с оглед извършени на територията на селото кражби и палежи на лично имущество.   В рамките на операцията са съставени 30 акта и 15 фиша, на двама от задържаните са връчени наказателни постановления.   Допълнително в РУ- Ботевград са образувани и четири досъдебни производства по повод нерегламентирани присъединявания към електроразпределителната мрежа, констатирани в частни имоти в града.", "date": "2019.02.01", "title": "Спецакция в село Новачане! Задържани са 9 души за грабежи, палежи и склоняване към проституция"}
{"url": "http://epicenter.bg/article/Okrazhniyat-sad-v-Plovdiv-ostavi-v-aresta-zadarzhanite-s-polovin-kilogram-heroin-v--Stolipinovo-quot-/174284/3/0", "text": "Окръжният съд наложи най-тежката мярка за неотклонение - „задържане под стража“, спрямо тримата цигани, заловени с близо половин кг хероин в кв. „Столипиново“ в Пловдив. Това съобщиха от Съдебната палата в града, предаде Радио „Фокус“ - Пловдив.   Спрямо всеки от тримата е повдигнато обвинение за извършено тежко умишлено престъпление. Те са привлечени като обвиняеми за държане на 483,32 грама хероин – престъпление по чл. 354а, ал.1 пр.1 вр. чл. 20 ал.2 вр. ал.1 от НК, като спрямо Г. К. е повдигнато обвинение за извършване на деянието при условията на опасен рецидив.   Макар разследването да е в начален етап, от доказателствата по делото според съда може да се направи обосновано предположение, че Р. Й., В. Я. и Г. К. са извършили престъплението, в което са обвинени. Съдът прие за несъстоятелна версията на обвиняемия В. Я., че същият е транспортирал билки, а не наркотични вещества. Самият той е признал пред полицейски служител, че държи в автомобила забранени от закона вещества.   Съдът прие, че липсва опасност всеки от тримата да се укрие, но съществува реална опасност да извършат престъпление при мярка, различна от задържане под стража. Съдът отчете предходните осъждания на Р. Й. и Г. К., а по отношение на В. Я. – водещата му роля по транспортиране на наркотичните вещества, които са в голямо количество и на висока стойност.   Определението не е окончателно и подлежи на протест и обжалване пред Апелативен съд на 7 февруари 2019 г.  ", "date": "2019.02.01", "title": "Окръжният съд в Пловдив остави в ареста задържаните с половин килограм хероин в „Столипиново\""}
{"url": "http://epicenter.bg/article/Diplomat--1-na-Skopie--Boyko-Borisov-dade-parviya-tlasak-za-tsyalata-podkrepa--koyato-poluchihme-/174260/2/0", "text": "\"Българският министър-председател Бойко Борисов даде първия тласък за цялата подкрепа, която получихме за евроатлантическата ни интеграция. Негово бе посланието: На нас ни помогна Европа, сега ние да помогнем на съседите си.\" С тези думи министърът на външните работи на Република Македония Никола Димитров се обърна към вицепремиера и министър на външните работи на Република България Екатерина Захариева, съобщиха от пресцентъра на МВнР. Двамата разговаряха в Букурещ в рамките на неформалната среща на външните министри от ЕС с техните колеги от Западните Балкани.  “Много постигнахме за една година, но имаме и още работа. След бизнесфорума в Скопие мога да потвърдя, че има огромен интерес на българския бизнес към вашата държава. Но преди това трябва да си оправим пътищата, жп връзките, да насърчим културния обмен”, каза вицепремиерът Захариева.  Като пример за отличните връзки между гражданите на двете страни тя даде и постановката “Братя Карамазови” от Достоевски, която режисьорът от Република Македония Деян Пройковски ще постави в Народния театър в София. Режисьорът е завършил НАТФИЗ “Кр. Сарафов”.  Димитров обеща да дойде за премиерата на постановката, в която участват изтъкнати актьори като Владо Пенев, Деян Донков, Марин Янев и Ана Пападопулу.  “Заедно постигнахме нов дух в отношенията ни. Благодаря ви, че не само първи признахте нашата държава, но и сега първи дадохте мандат за подписване на присъединителния ни протокол към НАТО”, заяви още Никола Димитров.  Двамата министри ще се срещнат съвсем скоро в София, за да подготвят следващото съвместно заседание на правителствата на двете държави, чийто домакин ще е България.  ", "date": "2019.02.01", "title": "Дипломат №1 на Скопие: Бойко Борисов даде първия тласък за цялата подкрепа, която получихме "}
{"url": "http://epicenter.bg/article/Naznachiha-nov-predsedatel-na-TELK-Lovech/174264/2/0", "text": "Д-р Правда Генова бе назначена за председател на ТЕЛК - Ловеч, след като досегашният - д-р Донка Минкова, бе временно отстранена от длъжност от прокуратурата, съобщи БНТ.   Д-р Генова е специалист по вътрешни болести. Работата е възстановена в нормални граници, няма връщане на пациенти, всички се обработват, увери директорът на ловешката МБАЛ \"Проф. д-р Параскев Стоянов\" д-р Румяна Нановска.   Останалите трима лекари в комисията остават на работа, тъй като за тях няма повдигнати обвинения.   Досегашният председател на ТЕЛК - Ловеч, вчера сутринта е била задържана и привлечена като обвиняема за подкуп, както и един от посредниците в даването на суми към служители на ТЕЛК.", "date": "2019.02.01", "title": "Назначиха нов председател на ТЕЛК-Ловеч"}
{"url": "http://epicenter.bg/article/Kiril-Ananiev--Sofiyskiyat-universitet-nyama-da-se-zanimava-s-izdrazhkata-na-bolnitsa--quot-Lozenets-quot--/174267/2/0", "text": "Софийският университет няма да се занимава с издръжката на болница „Лозенец“. Това каза министърът на здравеопазването Кирил Ананиев пред журналисти във връзка с болница „Лозенец“, предаде Агенция „Фокус“.  „Тя е самостоятелно юридическо лице и лечебно заведение, което ще стане търговско дружество“, допълни още министърът на здравеопазването.  „Правителството гласува 23 млн. лв. допълнително разходи на болницата, с което бяха намалени просрочените плащания. Това, доколкото зная, ръководството на болницата се е срещнало с кредиторите и на базата на това, че все пак връща 23 млн. лв. е направило добро разсрочване на задълженията, т.е. погасителен план за бъдещо разплащане“, коментира министърът.  Той призова да не се създава напрежение в академичното ръководство на СУ.  „Убеден съм и съм сигурен, че не трябва да се заделят средства от обучение на студентите. Това са таксите, които плащат те и в същото време субсидията, която дава държавата, да се заделят за покриване на дълговете на болницата. Иначе ще се наруши учебният процес“, допълни още министърът.  \"Цялата научна и клинична база на болница „Лозенец“ ще се използва от Софийския университет\", каза Кирил Ананиев. Във връзка с прогнозата на опозицията, че ще се стигне до фалит на болницата, министърът заяви, че това е мнение на опозицията.  „Аз имам над 60 болници, от които поне половината имат дългове и си ги разсрочват и разплащат. Въпрос на добро управление и добър менидмжънт“, каза още Ананиев.  По повод притесненията, че няма да могат да се обучават студенти и специализанти, министърът заяви: „Как няма да остане? Нали идеята е в крайна сметка след като държавата в лицето на министъра на здравеопаването стане едноличен собственик на капитала, той да предостави болницата за управление на СУ. Т.е. цялата научна и клинична база, която има болница „Лозенец“, ще се използва за обучение на студентите. Затова ме убедиха, че това е най-добрият подход и аз приех общото мнение“, каза още Ананиев.  Попитан кога смята да се види с ректора на СУ, Ананиев обяви, че са се видели вчера преди заседанието на Здравна комисия.  „Освен това се договорихме с него, защото определено има някакво притеснение с този договор, който трябва да регламентира взаимоотношенията между министъра на здравеопазването и СУ, да подготвим заедно с него един проект на договор, който да представим пред академичното ръководство на СУ, за да не съществуват тези опасения, че едва ли не ще стане заложник на болница „Лозенец“, допълни още здравният министър.  По-рано министърът на финансите Владислав Горанов обяви, че ако няма устойчив модел на финансиране на болница „Лозенец“, тя трудно ще продължи да съществува в сегашния си вид.  „Ако се предоставят извън правилата, по които функционира здравната система допълнителни средства на едно лечебно заведение, то това трябва да е разписано ясно и конкретно по каква причина се прави“, допълни още министърът. По думите му, ако законодателят реши, че трябва да възложи допълнителни функции на „Лозенец“, то тогава трябва да се прецени дали тя има особен и специален статут, колко струва и за какво съществува.  „След неговото остойностяване, ако законодателят предвиди, ще бъде правено извънредно финансиране. Ако тя е клинична база, нормално търговско дружество, ще продължи да функционира на база на изработеното по договор с НЗОК. Ако университетът прецени, че от таксите, които събира от обучение и средствата, които получава от държавния бюджет за обучение по медицинските специалности, следва да извършва допълнителни трансфери, то вероятно това е преценка, която трябва да направи университетът“, допълни още министърът.  „Вчера Комисията по здравеопазване, доколкото съм запознат, е одобрила изменения в Закона за лечебните заведения, с което се предвижда болница „Лозенец“, която доскоро се водеше правителствена, да престане да има този статут и да се трансформира в евентуално като търговско дружество, което да бъде под управлението на СУ. Оттам нататък знаете как се финансират лечебните заведения в България“, каза още Горанов и уточни, че се очаква позицията на СУ.  \"Оттам нататък всичко трябва да продължи, както досега - да има работещ механизъм за финансиране на лечебното заведение“, допълни министърът.   Попитан за финансовото състояние на болницата, министърът на финансите обясни: „Не съм запознат днес с финансовото състояние на лечебното заведение. В края на миналата година 23 млн. бяха допълнително отпуснати от бюджета на МС по бюджета на болница „Лозенец“, за да разплати част от просрочените задължения. Не ми е известно да има утвърдена от правителството и от който и да било инвестиционна програма в мащабите, с които тя се анонсира“, обясни още министър Горанов.  ", "date": "2019.02.01", "title": "Кирил Ананиев: Софийският университет няма да се занимава с издръжката на болница \"Лозенец\" "}
{"url": "http://epicenter.bg/article/Balgariya-e-na-parvo-myasto-v-ES-po-neotopleni-domove/174273/2/0", "text": "  България е на първо място сред страните от Европейския съюз, чийто граждани не могат да си позволят да отопляват достатъчно дома си. Това показва ново изследване на Евростат, като част от годишното проучване на ЕС за доходите и условията на живот в блока, съобщи БГНЕС.   През 2017 г. 8% от населението на Европейския съюз (ЕС) не могат да си позволят достатъчно да отопляват дома си, сочи изследването. Този дял достига своя връх през 2012 г. (11%) и непрекъснато намалява през следващите години.   Положението в държавите-членки на ЕС е различно. Най-голям е делът на хората, които твърдят, че не могат да си позволят адекватно затопляне на дома си в България (37%), следвана от Литва (29%), Гърция (26%), Кипър (23%) и Португалия (20%).   За разлика от тях, най-ниските дялове (близо до 2%) са регистрирани в Люксембург, Финландия, Швеция, Холандия и Австрия.  ", "date": "2019.02.01", "title": "България е на първо място в ЕС по неотоплени домове"}
{"url": "http://epicenter.bg/article/Demontirat--Bronzovata-kashta--v-Sofiya/174275/2/0", "text": "Започна демонтажът на „Бронзовата къща“ в София, съобщи БГНЕС. Пред съоръжението има кран, който маха частите на къщата.   Тя ни беше дадена като подарък от посолството на Австрия и нейния автор Пламен Деянофф по случай председателството на страната ни на Съвета на Европейския съюз, което приключи през юли 2018 г.   По план къщата трябваше да бъде премахната в началото на 2019 г., но заради лошите климатични условия, премахването й започна няколко седмици по-късно. На мястото, на което досега се издигаше Бронзовата къща ще бъдат представяни и други временни художествени инсталации.   Общината отпусна за тази година 100 хил. лв. за подпомагането на две временни инсталации, които могат да стоят на площадката над мавзолея от 3 до 9 месеца.   Освен новото място за излагане на творби, подземията под мавзолея ще се превърнат в музей на съвременното изкуство. Тунелите са собственост на общината от 2016 г. За тяхното укрепване и проучване, общината е заделила 100 хил. лв. Все още не е ясно как ще изглежда бъдещата подземна галерия.", "date": "2019.02.01", "title": "Демонтират „Бронзовата къща“ в София"}
{"url": "http://epicenter.bg/article/GERB-pochete-pametta-na-zhertvite-na-komunizma-/174277/2/0", "text": "Представители на ГЕРБ почетоха паметта на жертвите на комунизма. Това се случи днес, когато честваме Деня на признателност и почит към жертвите на комунистическия режим, съобщиха от пресцентъра на партията.  На церемонията пред Мемориала на жертвите на комунистическия режим присъстваха зам.-председателят на ПГ на ГЕРБ Красимир Велчев, народни представители от ГЕРБ, председателят на МГЕРБ и зам.-министър на външните работи Георг Георгиев, представители на младежката структура на ГЕРБ в София, зам.-председателят на Групата на ЕНП в ЕП и евродепутат от ГЕРБ д-р Андрей Ковачев, както и много граждани. На събитието присъства и председателят на Народното събрание Цвета Караянчева.  Венци и цветя бяха поднесени от името на ПГ на ГЕРБ, евродепутатите от ГЕРБ/ЕНП, Младежи ГЕРБ-София и др.  „Почитането на 1 февруари – Денят на признателност и почит към жертвите на комунизма – днес все още е предупреждение за заплаха, а не сбогуване с миналото“, отбеляза председателят на парламента пред събралите се граждани. „Нека никога не забравяме истината и нека никога не се примиряваме с опитите за подмяна на това минало“, призова Цвета Караянчева.  „Това е един много тъжен ден в българската история. Срамен е начинът, по който водени в злобата си и в ненавистта си, българи са убивали българи. Паметта на тези хора - убити, измъчвани в десетилетията след 9 септември 1944 година, ни напомня за устойчивостта на българския народ, но ни напомня и за това, че в днешно време ние също трябва да познаваме, да преследваме, да се освобождаваме от всички признаци и символи на тоталитаризма“, каза на свой ред Георг Георгиев.  „За втора поредна година от своя мандат, държавният глава не е тук сред нас, за да почете паметта на онези невинно избити. Това показва, че уроците от комунизма не са научени. Не бих подминал и това, че действащи политици продължават да поднасят цветя и да почитат една тъмна дата в българската история, каквато е 9 септември 1944 година. Комунистическият режим няма две лица“, добави председателят на МГЕРБ.  „Комунистическият режим чрез насилие, репресии и терор се опита да откъсне България от семейството на свободните европейски народи. Въпреки многобройните престъпления срещу българския народ, комунистите не успяха да задушат копнежа на българите към свобода и днес страната ни отново с гордост заема своето достойно място в семейството на свободните народи“, каза заместник-председателят на Групата на ГЕРБ в ЕНП и евродепутат Андрей Ковачев.  През 2011 г. правителството на Бойко Борисов взе решение на 1 февруари да се почита паметта на жертвите на Народния съд. Датата не е избрана случайно, тъй като в нощта на 1 срещу 2 февруари 1945 г. е изпълнена смъртната присъда, издадена от Първи състав на Народния съд, срещу регентите Принц Кирил Преславски Сакскобургготски, Богдан Филов – министър-председател и ген. Никола Михов., както и срещу 67 депутати, министри, генерали и полковници. Според доклад на Държавна сигурност, за девет месеца в страната са изселени 28 131 души и хиляди са убити без съд и присъда.  ", "date": "2019.02.01", "title": "ГЕРБ почете паметта на жертвите на комунизма (СНИМКИ)"}
{"url": "http://epicenter.bg/article/Tsacheva--Neobhodimo-e-barzo-opovestyavane-na-rezultatite-ot-proverkite-po-kazusa--Alo--Banov-sam--/174278/2/0", "text": "Не съм имала такъв случай като министър Банов, каза министърът на правосъдието Цецка Цачева в ефира на предаването „Плюс-Минус. Коментарът след новините” по Нова тв.  „Първият въпрос е защо точно сега се случва да се вади флашка, която е с няколко години назад във времето, ако е автентичен запис.  Моят отговор е, че реално вече сме в предизборна кампания, макар и доста време преди официалната кампания за предстоящите европейски избори.  Явно очакванията, че ще се води дебат за политики и за бъдещето на ЕС, за мястото на ЕС в България, може би от основните ни опоненти ще бъде заместено с нещо, което много умеят, с подобни средства, вкарвайки в обяснителен режим опонента си.  Поздравления за прокуратурата, която веднага се самосезира”, каза Цачева.  Бързото оповестяване на резултатите от проверките е нещо, което е необходимо, за да се види, че службите са на мястото си, че институциите в държавата работят, за да има доверие от страна на всички нас в тези институции, категорична бе министърът на правосъдието.   Тя заяви, че при представянето на отчета си за изминалите две години президентът Румен Радев е говорил повече като опозиционен лидер, отколкото като президент.  „Не чух отчет на държавен глава, президент, обединител на нацията. Аз чух едно говорене на опозиционен лидер. Нормално е да се кажат критики и да бъде коректив на политики, но за бъдеш коректив на нещо, преди това трябва да си изложил политиките, които се случват в държавата. Как за две години не се видя и не се споменава едно свършено добро нещо за гражданите в тази държава. Правото на държавния глава е да критикува, но когато това е говорене на опозиционен лидер или активист, не мога да го приема,” заяви Цецка Цачева. ", "date": "2019.02.01", "title": "Цачева: Необходимо е бързо оповестяване на резултатите от проверките по казуса с Банов"}
{"url": "http://epicenter.bg/article/Misiyata-vazmozhna--VMRO-s-paket-ot-merki-za-realna-integratsiya-na-romite/174285/2/0", "text": "„Правителството на ОП и ГЕРБ започна отдавна една мащабна програма за интеграция на децата и връщането им в училище. Много сериозно се прави една образователна реформа чрез промяна на финансирането на училищата и насочване на финансов ресурс именно към тези по-малки училища в по-малките населени места и такива”. Това заяви депутатът от ВМРО Милен Михов в предаването „Плюс-Минус. Коментарът след новините”.  „Ефектът ще се почувства след години, но е факт, че още тази година близо 20 000 деца бяха върнати в училище”, каза още той.  Това, което според него е основна пречка за реализацията на реалната интеграция, е инерцията. „Пречи инерцията на администрацията, както и нежеланието за решаване на проблемите и отбягването им”, коментира още Михов.  Според него задействането на администрацията може да стане само чрез прилагането на закона.  „Вчера имахме много важен разговор относно интеграцията на децата в училищата и регистрирахме един много важен факт. В системата на МОН се отчита, че много деца не посещават училище и за това са сезирани местните власти. Те са длъжни да наложат глоби. Резултатът от тази местна власт обаче е нула”, каза Михов.  По думите му те не изпълняват своите задължения да налагат глоби.  Относно трусовете в коалицията на Обединените патриоти Михов заяви, че ВМРО повтаря от години, че единството е ценност, от която няма да отстъпят.  За скандала Йончева-Банов, Михов коментира: „Очаквах, че така заявеният голям скандал ще засегне ключови министерства, ще засегне въпроси със строителството на големи инфраструктурни обекти и магистрали, а то засегна културата”.  Според него тези записи от „едни флашки, от едно минало време” звучат някак странно и това поражда съмнение че тази информация е стара, пазена е от някого и сега е предоставена на БСП.  „Вярвам, че прокуратурата и специализираните органи ще си свършат работата и истината ще излезе на преден план”, каза още той.  По думите му самият той не приема прокуратурата да бъде определяна като „бухалка” на управляващите, а в следващия момент да бъде защитник на правотата. \"Мисля, че институциите работят еднакво и законът трябва да се прилага еднакво за всички\", допълни още Михов.  ", "date": "2019.02.01", "title": "Мисията възможна: ВМРО с пакет от мерки за реална интеграция на ромите (ВИДЕО)"}
{"url": "http://epicenter.bg/article/Radev/174286/2/0", "text": "Португалското президенството публикува любопини снимки от държавното посещение на българския държавен глава и съпругата му в Лисабон.   Кадрите са непринудени и показват различни нюанси от настренията на лидерите на България и Португалия - Румен Радев и Марсело Ребело де Соуза.    Румен и Десислава Радеви пък са уловени в различни ситуации - по време на церемонията по посрещането в двореца, разходката из столицата,  пътуването в трамвая и официалната вечеря в тяхна чест.     ", "date": "2019.02.01", "title": "Президенството на Португалия публикува снимки от визитата на Румен и Десислава Радеви (Галерия)"}
{"url": "http://epicenter.bg/article/Kaloyan-Pargov--Skandalat--Alo--Banov-sam--pokazva-kak-se-upravlyava-darzhavata--VIDEO--/174291/2/48", "text": "Прокуратурата ще се произнесе по скандала „Ало, Банов”, но тук има нещо по-голямо. Той е симптоматика за това как се управлява държавата и какво се случва с нашите данъци. Това обяви в предаването „Лице в лице” по бТВ Калоян Паргов от БСП.  Скандалът идва да покаже, че повече така не може да продължава, уточни той.  „Нужни са мерки и действия такива неща да не се случват. Дали е злоупотреба с национален ресурс, дали е с европейски ресурс – няма значение, той все е публичен ресурс на европейските данъкоплатци, след които сме и ние”, уточни Паргов.    Той попита защо заместник-министърът и сегашен министър Боил Банов при 4-годишен рекет не е подал сигнал. Според него записът, изнесен от Елена Йончева, е красноречив.   „Чуват се думите на министъра. Не приемам извинението, ама ние заведохме дело. Проектът е приключил. След което идва докладът на АДФИ. След което се предприемат съответни действия да се дадат под съд тази фирма. След което обаче тази част, за която говори Боил Банов не влиза в иск. Ето ги фактите, но ние не сме нито съд, нито прокуратура с вас“, коментира Калоян Паргов.   „Главна прокуратура се самосезира, тя ще обследва всички факти и обстоятелства. Разбрах, че днес са били извикани министърът и г-жа Йончева“, каза още Паргов и посочи, че се чака органите да се произнесат.  Относно бюджета на София като общински съветник от левицата той коментира, че не е важно колко са парите, а как се харчат и какъв е крайният резултат.  Той даде пример с факта, че от миналогодишния бюджет на столицата има излишък от 250 млн. лв. Това са неразрешени проблеми, коментира социалистът.  \"Лятото, докато всички почиваха, аз ходих по инспекции на строежи в София. Имаме несправяне с ремонтите в София. Постоянно молим общината да мие улиците по-често и не само на стратегическите булеварди\", каза Паргов.  \"Темата за жертвите от комунистическия режим не е трудна за БСП. Може би ние сме единствената партия, която се е извинявала за щяло и нещяло. Време е за нова страница, но не забравяйки, а продължавайки заедно напред. Трябва да има национално помирение и прошка\", заяви още Калоян Паргов.  ", "date": "2019.02.01", "title": "Калоян Паргов: Скандалът „Ало, Банов съм” показва как се управлява държавата (ВИДЕО) "}
